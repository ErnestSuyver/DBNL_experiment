



Vaderlandsche Letteroefeningen 
Jaargang 1867


GEBRUIKT EXEMPLAAR
exemplaar universiteitsbibliotheek Leiden, signatuur: V 309
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1867 onder redactie van J.W. Bok en W.B.J. van Eyk.

Deze jaargang bestaat uit vier delen die in twee banden zijn verschenen. In deze digitale versie is er één bestand van gemaakt. De eerste band bevat twee delen Wetenschap en Belletrie. De tweede band bevat een deel Binnen- en Buitenlandsche Bibliographie en een Lijst van boeken en geschriften in Nederland verschenen.

REDACTIONELE INGREPEN
Deel 1, p. 1: op deze pagina is een kop tussen vierkante haken toegevoegd.
Deel 2, p. 403: op deze pagina is een kop tussen vierkante haken toegevoegd.
Deel 3, p. 1: op deze pagina is een kop tussen vierkante haken toegevoegd.
Deel 3, p. 85: in het origineel is een gedeelte van de tekst slecht leesbaar. In deze digitale editie is ‘[...]’ geplaatst.
Deel 4, p. 1: op deze pagina is een kop tussen vierkante haken toegevoegd.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2, p. VI, VIII, deel 3 p. II, deel 4, p. II) zijn niet opgenomen in de lopende tekst.

[deel 1, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1867.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN ZEVENDE JAARGANG.
EERSTE DEEL.
WETENSCHAP EN BELLETRIE.
UTRECHT,
DRUK EN UITGAVE VAN L.E, BOSCH EN ZOON.

[deel 1, pagina III]
INHOUD VAN HET EERSTE DEEL.

	Bladz.
Dozy (G J.), De Hongaarsche kwestie	1, 77
Buys Ballot (Dr.), De beteekenis van het water in de huishouding der natuur	24
Cremer (J.J.), Het Kruuzemuntje	52
Björnstjerne Björnson, De Jonggehuwden. Naar de vijfde Deensche uitgaaf. vertaald door Brondahl	101
Vos (Dr. C.M.), Fritz Reuter	135, 199
De gesloten deur in Italië. Brief van een Engelschman in Londen.	186
Siameesche legende	197
Coronel (Dr. S. Sr.), Jeugdige fabriekslaven in Engeland	247
Burger (Dr. D.), De oudste geschiedenis in Griekenland.	272
Rees (Mr. O. van). Willem Usselincx.	279
Honigh (C.), De metamorphosen van Parijs. (Eene bijdrage tot de ontwikkelingsgeschiedenis dier stad)	312
Vries van Heijst (B.G. de), Hoe Willem van Normandië voor Ely het hoofd stiet. (Uit Ch. Kingsley's Hereward the wake.)	324
Kok (A.S.), Alexander Manzoni.	345
Tjaden Modderman (Dr. R.S.), De kleur van het water	363
Opzoomer (Mr. C.W.), De vesting G. Fritz Reuter naverteld.	370


[deel 2, pagina V]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1867.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN ZEVENDE JAARGANG.
TWEEDE DEEL.
WETENSCHAP EN BELLETRIE.
UTRECHT,
DRUK EN UITGAVE VAN L.E. BOSCH EN ZOON.

[deel 2, pagina VII]
INHOUD VAN HET TWEEDE DEEL.

	Bladz.
Het regt en de regtsbedeeling onder de Republiek der Vereenigde Nederlanden. Eene voorlezing van Mr. J.A. Fruin.	403
Schotel (Dr. G.D.T.), Dr. Lucian Müller	437
Maas (Bato van de), Gezocht en gevonden	443, 499
Römer (Dr. R.C.H.), D. José de Cadalso	475, 547
Schotel (Dr. G.D.J.), De programmata der latijnsche scholen in Nederland	495
Ekker (Dr. A.H.A.), Onze lectuur	568
Perk (Betsy), Ooms nalatenschap	580
Coronel (Dr. S. Sr.), Een blik op den toestand der arbeidende klassen in Zwitserland	631, 722
Dibbits (Dr. H.C.), De suiker	654, 735
Noorda (P.J. van der), Een eenig kind	675
Tideman (Dr. J.), Ons hooger onderwijs; vrijheid van studie en onderwijs	707
Epkema (E.), Handel en kolonizatie op Madagaskar	775
Coronel (I.), De arbeid en de arbeiders	817

VERBETERING.

Bladz. 665, regel 7 v.b.,	staat: (bladz. 633)
	lees: (bladz. 656).
Bladz. 766. Fig. 6 staat het onderste boven.


[deel 3, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1867.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN ZEVENDE JAARGANG.
BINNEN- EN BUITENLANDSCHE BIBLIOGRAPHIE.
UTRECHT,
DRUK EN UITGAVE VAN L.E. BOSCH EN ZOON.

[deel 3, pagina III]
INHOUD.

BINNENLANDSCHE LETTERKUNDE.
Fraaie Letteren.

	Bladz.
Dr. A.H.G.P. van den Es: Geschiedenis der Grieksche en Romeinsche letterkunde	1
J. Bruning: Grieksche Spraakleer	8
H.W.T. Tydeman: Briefwisseling van Mr. W. Bilderdijk met de Hoogleeraren en Mrs. M. en H.W. Tydeman, gedurende de jaren 1807 tot 1831	10
Fritz Reuter: Gedroogde Kruiden.	65
Marie Sophie Schwartz: Mijn levensloop	67
Mevr. Bosboom-Toussaint: De Graaf van Devonshire. - Dezelfde. Engelschen te Rome	129
Dr. A.W. van Campen: Een paar ijveraars voor de leer.	132
Dr. Engelbrecht: lets over Mirabean.	135
P.F. Brunings: De Gouvernante.	193
Celestine: Zuster Catchinka.	198
Victor Cherbuliez: Prins Vitale	202
B. v.d. M.: Het kransje te Wemelingen en een vraag.	204
Alexander Dumas: Margaretha Gautier.	207
Sophonisbe. Ein Trauerspiel aus dem Alterthum	257
Dr. W. Bisschop: De woelingen der Leicestersche partij binnen Leyden, 1586 en 1587	272
Dr. H. van den Es: Letterkunde der Grieken en Romeinen	321
Miss Mulock: Een welbesteed leven	321
Mathilde: Het leven zooals het is	326
Madame Fontenoy's kleindochter	327
Harriet Beecher Stowe: Ons huis	328
F.J. Hallo: Anno I na de schepping van den mensch Anno 1866 na Christus geboorte.	329
Dr. I.J. Doedes: De Heidelbergsche Catechismus in zijne eerste levensjaren, 1563-1567, enz. - Adr. Mar. Ledeboer: Notices bibliographiques des livres imprimés avant 1525, conservés dans la bibliothèque publique de Deventer	385
Dr. J.C. Hacke van Mynden: De Komedie van Dante Alighieri, enz.	391
Dr. B. Ter Haar: De St. Paulus Rots. - Bernhard Ter Haar: Gedichten. - G.H.J. Elliot Boswel: Gedichten	339
Vertaalde romans. M.E. Braddon: Een ruwe diamant. - Niet in den haak. - Wilkie Collins: Armadale. - Friedrich Gerstäcker: Eene moeder. - Miss Yonge: Rachel Curtis. - Maria Sophia Schwartz: Huwelijken uit berekening. - Dezelfde: Goud en naam.	


[deel 3, pagina IV]

	Bladz.
- Otto Müller: Twee zondaars aan één hart. - F.G. Trafford: Een dubbeld huwelijk	449
Armand: In Mexiko.	453
Los en Vast. Uit de briefwisseling van een Leidsch student	501
Mar. El. Weir: Zoeken en vinden, enz.	520
Sarah Tytler: Burgeres Jacqueline, enz.	522
Almanakken	523
U.W. Thoden van Velzen: Zes weken in het Noorden	549
Jhr. J.L.C. Pompe van Meerdervoort: Vijf jaren in Japan	613
Roman-Lektuur. F.W. Hackländer: Uit het kunstenaarsleven. - A.Th. von Grimm: Alexandra Feodorowna. - W. Harrison Ainsworth: Liefde en list, - Florence Marryatt: Liefde's strijd. - Mrs. Oliphant: De laatste van de Mortimers	621

Godgeleerdheid, Kerkrecht en Wijsbegeerte.

Dr. I.J Doedes: Hermeneutiek voor de schriften des Nieuwen Verbonds	68
Ch. J. Trip: Paulus nach der Apostelgeschichte.	83
J.H. Gunning: Blikken in de openbaring	136, 525
Edmond de Pressensé: Het Land van 't Evangelie	146
C.G.S. Begemann: Pinksterstudie	209
Dr. H.U. Meijboom: Geschiedenis en critiek der Marcus-hypothese enz. - Voorlezingen over de bijbelsche berichten aangaande het leven van Jezus, inzonderheid over het Johannes-Evangelie, enz.	276
H.M.C.v. Oosterzee: Reglementen voor de Nederlandsche Herv. Kerk met de wijzigingen tot 1 Maart 1867	289
Dr. D. Burger: Overzicht der wijsbegeerte van Herbart	332
Dr. J.C. Pool: Frederik van Heilo en zijne schriften	338
Prof. J.J. Prins: Oratio de Schola et Ecclesia, in re Christiana arcte conjunctis nec unquam disjungendis	404
H.R. de Holl: Veertigjarige evangelie-bediening, enz	413
Antwoord aan Dr. W. Scheffer	414
Donia: De ongegrondheid der beschuldigingen, enz.	454
Dr. J.C. Matthes: De Nieuwe Richting. - Dezelfde. Vragenboek, ten gebruike bij het leesboek ‘de Nieuwe Richting,’ enz. - J.H. Maronier: Handleiding bij het godsdienst-onderwijs. - Dezelfde. Verkerte handleiding bij het godsdienst-onderwijs, enz. - G. Collins: Kort begrip der bijbelsche geschiedenis. - Dezelfde: Leiddraad tot het godsdienstig onderwijs.	554
Prof. A.J. Vitringa: De Ema natie-leer en haar invloed op het Christendom	677
J.W. Straatman: De stichting des Christendoms door Jezus van Nazareth.	699

Rechts- en Staatswetenschappen.

Mr. G Diephuis: Handboek voor het Nederlandsch Handelsregt	14
Ontwerp eener regeling der kultuur-aangelegenheden op Java. - E.C. Enklaar: Wetsontwerp tot uitgifte in erfpacht van woeste gronden in Ned. Indië, benevens een uittreksel uit de memorie van toelichting en eenige beschouwingen	20
Mr. W.B.S. Boeles: De bijzondere finantiële regtsbetrekking tusschen een aantal kerkelijke gemeenten in	


[deel 3, pagina V]

	Bladz.
de Provincie Groningen en den Staat	36
Dr. F.J. Stahl: De politieke en kerkelijke partijen in Europa	105
De Regering tegenover de Grondwet, enz. - De onschendbaarheid des Konings	153
A.C. Joosten: Heeft Indië behoefte aan hervorming	344
Multatuli over Bosscha	642
L. van Woudrichem van Vliet: Koloniale studiën	646
Mr. W. Modderman: Het Romeinsche regt en de hedendaagsche regtsgeleerdheid	649

Genees-, Wis- en Natuurkunde.

W.M. Logeman: Natuurkundige Stellingen. Een handboekje ten gebruike bij het onderwijs in de physica aan hoogere burgerscholen	37
Verslagen van de vereeniging tot verbetering der volksgegezondheid, opgericht te Utrecht gedurende de Cholera-epidemie in 1866	156
Prof. P. Harting: De magt van het kleine, zigtbaar in de vorming der korst van onzen aardbol, enz.	360
G.L. Kepper: Beginselen der differentiaal- en integraalrekening, enz - H.J.H. Groneman: Beginselen van de leer der perspektief	415
D. van den Bosch, Dr. C. Ekama, enz.: Een schat van kennis, enz.	419
A. Winkler Prins: Wat er iu de lucht gebeurt, enz. - Dezelfde. Praktisch Volksboek, enz	458, 536
Dr. L. Ali Cohen en Dr. A. Drielsma: Handboek der openbare gezondheidsregeling en der geneeskundige politie	651
F.R. Horner: Een brief en eene redevoering.- Brückner: Kleine homoöpathische gids, enz. - S. Rosenstein: Het bijgeloof en het wondergeloof in de geneeskunde	653

Opvoeding, Onderwijs en Kinder-Lektuur.

Dr. J.A. Wijnne: Geschiedenis van het Vaderland	41
A.W. Grube: Schetsen en Tafereelen uit de geschiedenis van den nieuwen tijd. - Jul. Hk. Jonckers: Schetsen en Tafereelen der middeleeuwen	46
J. Jurrins: Leiddraad bij het onderwijs in de vergelijkende Aardrijkskunde van W. Pütz. - Dezelfde. Eerste beginselen der vergelijkende Aardrijkskunde als inleiding tot de werken van W. Pütz.	46
J. Hopf und K. Paulsiek: Deutsches Lesebuch für höhere Bürgerschulen.	111
J. Beckering Vinckers: Hachelijkheid van de spelling volgens de afleiding, enz.	159
D. van Dapperen: Handleiding voor onderwijzers	168
S.F. Groen en R.J.L. Weijhenke: Maandblad voor opvoeding en onderwijs	169
J. Kuyper: Atlas van Nederland en de Overzeesche Bezittingen	171
Industrie-boekjes. Verzameling van leer- en handboekjes voor Industrie-, Ambaehts-, Burger-, Teekenscholen, enz. - J. Steynis Gz.: Leerboekje voor de beginselen van de meetkunde. Figuren in de ruimte. - Dezelfde. Leerboekje voor de beginselen van de meetkunde. Platte en bolvormige driehoeksmeting	173
J. Worp: Derde zangboekje	175
Volks-Almanak voor 1867	176
Opmerkingen van een corrector over de nieuwe spelling	218


[deel 3, pagina VI]

	Bladz.
Werken over onderwijs en opvoeding. Schoolboeken, enz.	232
Dr. J. Pijnappel Gz.: Ons onderwijs. - J. ten Cate: Een woord over het middelbaar onderwijs. - Een wederwoord, naar aanleiding van een woord over het middelbaar onderwijs. - S.R.J. van Schevichaven: Eenige opmerkingen over hoogere burgerscholen, voornamelijk over die met vollen cursus	200
S.F. Groen: Beleediging en satisfactie of veroordeeling van den gang van zaken op het gymnasium Willem III te Batavia	306
J.B. de Boer van der Ley: Zoo leert men denken, lezen en schrijven.	306
Dr. P.J. Cosijn: Vergelijkende spraakleer der nederlandsche, hoogduitsche en engelsche talen	362
J. Kuyper: Nederland, zijne provineiën en koloniën	367
A.F. Eilerts de Haan: Open brief aan Klaasje Zevenster	369
Emile de Laveleye: Het volksonderwijs in de 19. eeuw	426
M. Edzard Grefe: Reinier Claassen's dood van Helmers	429
G.P. Kits van Heyningen: De zoogenaamde geloofsvervolging te Deventer	478
Prof. v. Vloten en de gemeenteraad van Deventer	478
S. Susan: NieuwNederlandsch-Hoogduitsch Zakwoordenboek, enz.	479
G.M. van Gelder: Catechismus der zangkunst, enz. - G. Lammers: Het zingende vogeltje, enz.	547
A.C. Loffelt: William Shakespeare. Hamlet, prince of Danmark.	587
Mr. J.B. Kan: Historisch-geographische atlas, enz. - Chr. Oeser: Handleiding tot de kennis der algemeene geschiedenis, enz. - Tabellarisch overzicht der vaderlandsche geschiedenis, enz. - Lijst van de voornaamste vorsten en regenten, enz.	591
B. Dingemans: Geschiedenis der engelsche letterkunde	658
B. Brugsma, Dr. W. Gleuns Jr., T. Hofkamp, D. de Groot en R.R. Rijkens: Pestalozzi	660
J.P. Heije: De Gelaarsde Kat	723
Trio. Journal amusant, etc.	726

BUITENLANDSCHE LETTERKUNDE.

Uit de Papierentasch van D.F. Strauss	48, 113
Victor Cherbuliez	178
Louis Veuillot	243
F. Feuillet de Conches	307
Fernan Caballero	370, 431
Elise Polko.	481
Octave Feuillet	599
George Eliot.	662
Henri Taine	727

VERBETERING.

In de beoordeeling van de ‘Geschiedenis der Engelsche Letterkunde van den heer B. Dingemans’, voorkomende in het Novembernummer, is eene misstelling ingeslopen, welke de schrijver ons verzocht heeft te herstellen. In plaats van ‘Sir Walter Seott's Childe Harold’ enz., leze men ‘Lord Byrons Childe Harold, zijn ‘Don Juan’, Sir Walter Scott's ‘Ivanhoe’ en ‘Kenilworth’.

[deel 4, pagina I]

{== afbeelding 	==} {>>afbeelding<<}
    

LIJST
VAN
BOEKEN EN GESCHRIFTEN
IN
NEDERLAND VERSCHENEN.
BIJBLAD
VAN DE
VADERLANDSCHE LETTEROEFENINGEN
voor 1867.
UTRECHT,
DRUK EN UITGAVE VAN L.E. BOSCH EN ZOON.



2009 dbnl


_vad003186701_01


grieks


Vaderlandsche Letteroefeningen. L.E. Bosch en zoon, Utrecht 1867




DBNL-TEI 1



02-06-2009

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. L.E. Bosch en zoon, Utrecht 1867
 
Zie: https://www.dbnl.org/tekst/_vad003186701_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 












{==1==} {>>pagina-aanduiding<<}

[Wetenschap en belletrie.]

De Hongaarsche kwestie.

Door G.J. Dozy.

Het is een merkwaardig en niet zeer opwekkend verschijnsel, dat in ons land, zoowel in den oorlog van 1859 als in dien van 1866, hier te lande de sympathiën grootendeels voor Oostenrijk waren. Laat dit zich ook ten deele verklaren uit den anti-Napoleontischen geest van ons volk en uit de omstandigheid, dat het tyrannisch systeem van Bismarck hier zooveel beter bekend was dan het nog veel tyrannieker absolutisme der Habsburgs, toch komt het mij voor, dat de oorzaak voor een niet gering gedeelte te zoeken is in het finantieele belang, dat zoo velen hier te lande bij den bloei en het bestaan der Oostenrijksche monarchie hebben. Dat geldelijk belang deed het betere instinct zwijgen, dat er ons, de aloude voorvechters der vrijheid toe had moeten brengen de vernedering toe te juichen van een stamhuis, dat nooit eene andere roeping heeft gekend dan het instandhouden zoo in zijn eigen erflanden als daar buiten van het absolutisme in den brutaalsten vorm, dan het dooden van ieder nationaal beginsel in de kiem, opdat het volk slechts een stom werktuig zou zijn in de hand van den vorst.
Zeide niet reeds Börne: de Oostenrijksche regeering vreest iedere volksbeweging en is consequent genoeg die ook niet te dulden, waar zij in haar eigen belang werkt. Zij heeft dit getoond in den oorlog tegen Napoleon, zij was de eenige macht die bij 't volk geen geestdrift tegen Frankrijk heeft toegelaten...

{==2==} {>>pagina-aanduiding<<}
Oostenrijk is de eenige reine monarchie in Europa, en eenige doode vormen van provinciale of gemeentelijke vrijheden, die men daar nog vindt, dienen haar slechts als werktuigen. De geest van het staatslichaam bestaat in de regeering, het hart in den adel, in 't volk slechts een plantenlevende maag. Het inwendig regeeringssysteem van dit rijk, de onmondigheid waarin de geest der onderdanen wordt gehouden, de slavernij der pers, de quarantaine waaraan zich iedere meening of beschouwing, die van buiten komt, moet onderwerpen eer zij toegelaten wordt, of de volledige uitsluiting van het buitenland, dat alles was slechts tot nog toe vergeeflijk.
Intusschen wat Börne in 1818 schreef is ook nu nog ten volle toepasselijk, en ook die halve eeuw vermocht niet het huis der Habsburgs iets te leeren. Maar stond de regeering stil op haar verouderd standpunt, voor het volk waren de beginselen door de Fransche revolutie in de wereld gebracht niet verloren geweest, en de regeering ondervindt die kracht, waar zij ondanks zich zelf wordt voortgeschoven. Want juist dit is een eigenaardige trek in de inwendige geschiedenis der Oostenrijksche monarchie; nergens ziet men een vast systeem, een regeeringsplan, het is slechts een rukken, nu eens aan dezen kant, dan weêr aan genen, concessien aan de Duitsche erflanden ten koste van Hongarije of weêr toegeven aan Hongarije, ten einde in de erflanden des te onbeperkter te heerschen; een ophitsen eindelijk van de verschillende nationaliteiten tegen elkander, van de Slavische tegen de Magyaarsche, van de Czechische tegen de Duitsche; het is een ‘Divide et impera,’ eindelijk toegepast binnen de grenzen der eigen monarchie. Geen wonder dat onder een dergelijk wanbestuur de monarchie moet uiteen vallen, en dat zij alleen blijft bestaan omdat de verschillende bestanddeelen niet weten, wat in hare plaats te stellen.
De meeste houders van Oostenrijksche staatspapieren (en het is eigenaardig dat deze bijna uitsluitend in buitenlandsche handen zijn) zijn gewoon zich lichtvaardig genoeg gerust te stellen, hetzij door de bewering, dat een staatsbankroet in onzen tijd niet meer te huis hoort, alsof eene monarchie als de Oostenrijksche in 't geheel in onzen tijd t'huis hoorde, of wel door het denkbeeld dat Oostenrijk zoo groote ressources heeft, dat het die schuld gemakkelijk kan dragen, of ten minste bij een beter beheer zal kunnen dragen. Vraagt men hun, welke die res-
{==3==} {>>pagina-aanduiding<<}
sources zijn, dan bepaalt het zich bij eenige vage denkbeelden omtrent de geestelijke goederen die, het is waar, in Oostenrijk bij uitzondering tegenwoordig, nog grootendeels onaangeroerd zijn, of wel den handel van Triest, of wel het vruchtbare Hongarije met zijne mijnen en zoutgroeven. Gaan wij echter deze drie punten nauwkeurig na, dan blijft er niet zoo heel veel van over, en dan blijken ras die hooggeroemde ressources weinig beter dan luchtkasteelen.
Wat vooreerst de geestelijke goederen aangaat, reeds keizer Jozef II beproefde dit middel gedeeltelijk in zijne Duitsche erflanden zonder veel gevolg en als men bedenkt, dat de geheele staatsschuld volgens officieële opgaven 3,316,443,180 (Oosteur.) guldens bedraagt met eene jaarlijksche rente, die ongeveer overeenkomt met de geheele som der staats-inkomsten; terwijl daarentegen de waarde der kerkelijke goederen nauwelijks voldoende zou zijn twee of drie jaar die rente alleen te betalen, dan zal men inzien hoe weinig zekerheid deze geven. Ieder jaar daarenboven vermeerdert die schuld door een aanmerkelijk deficit en iedere nieuwe leening, die Oostenrijk sinds het beruchte staatsbankroet van 1811 heeft gesloten, verschafte wel geld, maar op telkens bezwarender voorwaarden. Wat de handel van Triest aangaat, daar deze stad wat bevolking en taal aangaat haast even Italiaansch is als Venetie, is haar voortdurend bezit nooit zeker, en de voorwaarden van den afstand zoowel van Lombardije in 1859 als onlangs van Venetie hebben doen zien dat de schadeloosstelling in geld voor een zoo belangrijk gedeelte der monarchie niet in staat is eenig gewicht in de schaal te leggen. Hongarijë eindelijk, dat is het laatste redmiddel, de stroohalm waaraan de Oostenrijksche regeering zich ook nu weder wanhopig vastklemt. Men is eindelijk tot de overtuiging gekomen dat niet zijne positie als Duitsche mogendheid Oostenrijks roeping is, maar dat het zwaartepunt ligt juist in dat Hongarije, dat eeuwen lang vertrapt, mishandeld of wel, zooals door Jozef II en Metternich, eenvoudig geignoreerd is. Van daar die buitengewone belangstelling in dat tot dusverre zoo onbekende land. Het denkbeeld trouwens om Hongarije tot het middelpunt der monarchie te maken is niet geheel nieuw; reeds sinds eene eeuw sluimerde het in de borst van de weinige Oostenrijksche staatslieden, die de zaken helderder inzagen dan de Weener camarilla die het hof beheerscht en dat plan steeds verijdeld
heeft.

{==4==} {>>pagina-aanduiding<<}

Reeds prins Eugenius en vorst Kaunitz hadden van een eenig Hongarije gedroomd dat zich zou uitstrekken van de Adriatischetot de Zwarte zee, van de Karpathen tot den Balkan en werkelijk scheen dit plan in 1806 verwezentlijkt te zullen worden.
Toen het heilige Roomsche rijk door Napoleon werd opgeheven dacht keizer Frans er ernstig aan den titel aan te nemen van keizer van Hongarije en Boheme. Napoleon keurde het plan goed en schreef reeds in 1804 aan Talleyrand: Non seulement je suis bien aise que le roi de Hongrie change son titre de roi en celui d'empereur, mais je verrai sans peine le titre de roi disparaître de l'Europe.
De groote publicist Gentz, die zich tot het werktuig van Metternich verlaagd had, schrijft den 4 Aug. 1806 aan Johannes v. Müller: ik zal nu het plan uitwerken tot het stichten van eene nieuwe Oostenrijksche monarchie. De keizer moet de regeering van het rijk met waardigheid nederleggen, Weenen moet ophouden de residentie te zijn; de Duitsche Staten als grensprovincien beschouwd, de zetel der regeering in 't hart van Hongarije opgeslagen, eene nieuwe constitutie voor het land gemaakt worden. Met Hongarije, Boheme, Gallicie en wat van Duitschland overblijft houdt men zich staande tegen de gansche wereld, als men maar wil. Fiume en Triest moeten tot iederen prijs gered of heroverd worden, anders heeft deze staat geene zeehavens; het overige is er in overvloed en de grenzen zijn door de natuur en cenige kunst zoo te versterken dat de duivel en zijne legioenen er niet kunnen binnendringen. Als dit tot stand komt, dan zullen Pruisen en Duitschland spoedig genoeg bij deze nieuwe monarchie hulp zoeken.
Intusschen, zooals men weet, van dit plan kwam niets. Het groote bezwaar bestond in den persoon des keizers. Keizer Frans II was een goedhartig, hoogst onbeduidend maar te gelijk uiterst koppig en wantrouwend man. Voor hem gold geen staatsbelang, slechts zijne persoonlijke sympathie en antipathie woog. En bij de goede burgerij van Weenen was hij zoo bemind. Hij sprak hun platte dialect en dat volk zonder eenige energie of karakter, dat slechts uitmunt in platte aardigheden (de Wiener Witz is bekend) kon 't zoo goed met den vorst vinden. Wat kon hij daarentegen in Hongarije verwachten? Eene constitutie die, al was zij al lang niet meer geobserveerd, toch niet op zij kon gezet worden, die in 't hart der natie wortelde, en die hij zelf be-
{==5==} {>>pagina-aanduiding<<}
zworen had. Met de instandhouding van die constitutie alleen was de erfopvolging in 't koninkrijk uitdrukkelijk verbonden, die zou dus de grondslag moeten worden van de staatsregeling aan 't geheele rijk te geven. Neen, daartoe kon keizer Frans volstrekt niet besluiten. En Metternich, die er aanvankelijk niet zoo geheel tegen was, gaf het bij nader inzien weldra geheel op. Hij, de groote drager van het principe der absolute monarchie, die daarenboven zijn eenig geluk vond in het intrigeeren met vreemde hoven en in het schitteren te midden der vorsten en ministers, had geen tijd om zich ernstig met de reorganisatie van 't rijk bezig te houden. Zoo bleven de zaken zooals zij waren, Frans werd keizer van Oostenrijk en men leefde weêr bij den dag zonder zich veel te bekommeren om de toekomst. In 1820 verklaarde Metternich: hij kende geen vrij Hongarije, slechts eene oostenrijksche provincie, in 1830 noemde hij het ‘Magyarisme’ een gevaarlijk kinderspel, in 1846 meende een Oostenrijksch staatsman dat men het tweede bedrijf van Gallicie in Hongarije spelenkon, in 1848 antwoordde Windischgrätz: ‘ik onderhandel niet met rebellen’, in 1849 legt men keizer Nicolaas bij
het standbeeld van Sobieski te Warschau de woorden in den mond: ‘Dat was de eerste gek, nu ben ik de tweede geweest.’ In 1855 antwoordde de oostenrijksche minister Bach aan eene hongaarsche deputatie: ‘Gij moet Duitsch worden, mijne heeren, of men zal u vertrappen!’ In 1857 kreeg de policie te Weenen last de leden der hongaarsche oud-conservatieve partij gevangen te nemen, als zij het waagden weêr eene petitie aan den keizer in te dienen In 1862 zeide Schmerling, toen de Hongaren van zijn centralisatieplan niets weten wilden, zeer snugger: ‘Wij kunnen wachten.’ In 1864 verklaarde men in den rijksraad: ‘Verzoening met Hongarije of Oostenrijk heeft opgehouden te bestaan.’ In 1865 eindelijk zette de keizer persoonlijk achter den rug van zijn minister de pogingen tot eene verzoening met Hongarije door. Ziedaar in groote trekken den loop dier ‘hongaarsche beweging’ die te recht de algemeene belangstelling verwekt en die ik hier wat uitvoeriger wensch te schetsen.
Vooraf echter moeten wij ons goed rekenschap geven wat eigentlijk die Hongaren zijn, want over geen volk wellicht zijn zoo verschillende, zoo geheel valsche beschouwingen in omloop, en geen beschaafd volk misschien wordt zoo weinig gewaardeerd. Slaan wij de dictionnaire van Bouillet op, wij lezen nog in de

{==6==} {>>pagina-aanduiding<<}
ed. van 1863, op het art. Hongarije: ‘de adel geniet er onmetelijke voorrechten, de burgers der steden hebben ook groote vrijheden, maar de boeren worden overladen met heerendiensten en bijna als slaven behandeld.’ En trouw wordt ons nog op onze scholen geleerd wat Bouillet er op laat volgen: ‘Het dialect (l'idiome) dat men in Hongarije spreekt is het uitvloeisel van de verschillende elementen die dit volk gevormd hebben, het latijn is de heerschende taal, het is de geleerde en de schrijftaal, de spreektaal is het Magyaarsch.’
Hongarije is den heer Bouillet ontgroeid, en terwijl hij nog leeft in den toestand van voor eene halve eeuw, is Hongarije in dien tijd eeuwen vooruitgegaan, zoodat zijne beschrijving op dit volk volmaakt even weinig toepasselijk is als b.v. op de Engelschen.
Voor ongeveer duizend jaren trok een volkjen ten getale van ongeveer een millioen zielen uit Azie naar Europa. Dat volk dat zich de Magyaren noemde (Hongaren noemden hen later de Duitschers) behoorde tot een tot dusverre in Europa onbekende afdeeling van 't kaukakische ras, tot de altaische volken. Van de verschillende volkengroepen die wij historisch kunnen nagaan in hunne beweging westwaarts was deze de laatste. Met de Magyaren behooren ook de Finsche volken (behalve de Finnen ook de Lappen, Esthlanders enz.) en de Turksche of Taartaarsche stammen tot dezelfde groep.
Uit de onherbergzame steppen van Midden-Azie of wel te midden van de rotsen van den Kaukasus waren zij door de Mongolen waarschijnlijk opgedrongen en zetten zij zich neder in de vruchtbare Donauvlakte. Was die vlakte sints eeuwen geromaniseerd, zij vonden er nog verwante stammen. Het weinige wat wij van de oude Scythen weten, rechtvaardigt het vermoeden dat deze tot dezelfde altaische groep behoorden en in Zevenburgen wonen nog de Szeklers, die zich afstammelingen noemden van de oude Hunnen; ook deze achten de Magyaren hunne stamgenooten. De groote meerderheid der bevolking echter behoorde tot den slavischen stam, die de altaische was voorgegaan. Samensmelting had tusschen deze verschillende stammen niet plaats, hoewel zij eeuwen lang rustig naast elkander woonden. De Magyaren behielden hunne nationaliteit en hunne taal, die nog weinig verschil van dialect vertoont. Hoezeer zij van de indogermaansche verschilt mogen als voorbeeld de telwoorden bewijzen:

{==7==} {>>pagina-aanduiding<<}


Sanskrit.	Latijn.	Nederlandsch.	Slavisch.	Hongaarsch.
êka.	unus.	een.	jeden.	egy.
dvi.	duo.	twee.	dwa.	ket.
tri.	tres.	drie.	tri.	harom.
catur.	quatuor.	vier.	ctiri.	negy.
pancan.	quinque.	vijf.	pet.	öt.
sas.	sex.	zes.	sest.	hat.
saptan.	septem.	zeven.	sedm.	hét.
astan.	octo.	acht.	osem.	nyol-ez.
navan.	novem.	negen.	dewet.	kilen-ez.
daçan.	decem.	tien.	deset.	tiz 1).

De staatsregeling der Magyaren was zeer vrijzinnig, uitdrukkelijk werd het beginsel vastgehouden dat de koninklijke macht, van het volk uitgaande, voor iedere belangrijke zaak de goedkeuring van dat volk behoeft.
De adel, die uit de groote grondbezitters bestond, had dezelfde voorrechten en lasten als in de overige landen, vrijdom van belastingen; maar daarentegen moest zij in den oorlog kosteloos ter verdediging des lands optrekken en in een tijd toen zelden duurzaam vrede was, woog dit wel tegen dien vrijdom op; de boeren waren tot heerendiensten verplicht, maar waren overigens vrij, want juist in dit opzicht verschilt Hongarije van de Germaansche staten, dat de lijfeigenschap er nooit wettig en slechts zeer kort feitelijk bestaan heeft. Toen in 1514 na een mislukten boerenkrijg de adel en de bisschoppen van hunne macht misbruik maakten door een reeks voor de boeren harde wetten was de ramp van Mohaes voldoende om hen tot billijkheid terug te brengen en, nadat die wetten reeds grootendeels in 1538 waren herroepen, erkende een besluit in 1547 door den rijksdag genomen opentlijk het onrecht met de woorden: ‘Daar zoowel door oude als door nieuwe voorbeelden bewezen is dat de toorn Gods opgewekt wordt door eene groote staatsmisdaad en daar het schijnt dat niets zoo zeer het eens zoo bloeiend rijk heeft benadeeld als de onderdrukking der boeren, wier geroep opstijgt tot het aangezicht des Allerhoogsten’ zoo besluiten de standen enz.

{==8==} {>>pagina-aanduiding<<}

En niet alleen op politiek gebied, ook op godsdienstig terrein heerschte een liberale verlichte geest. Aanbaden de Magyaren oorspronkelijk reeds één onzichtbaren God, toen zij ongeveer 't jaar 1000 op aansporing van hunnen koning Stephanus het christendom aannamen, hielden zij zich vrij van fanatisme. Reeds in de 11e eeuw schafte de koning Koloman de heksenprocessen af ‘omdat er geen heksen kunnen bestaan’ terwijl in het beschaafde Frankrijk nog in 1617 Leonora Galigai door 't hoogste gerechtshof na een lang proces tot den brandstapel werd veroordeeld wegens tooverij. Ook te midden van den strijd tusschen het katholicisme en de hervorming, die aanvankelijk in Hongarije algemeen ingang vond, bleven beide partijen wars van gewetensdwang, en slechts korten tijd waagde het de regeering die gewelddadige maatregelen in Hongarije in te voeren, waardoor zij in de Duitsche erflanden de ketterij uitroeide. Zoo ziet men in Hongarije als in ons land de vrijheid leven in 't hart van 't volk, terwijl geheel het overig Europa zich kromt onder het dwangjuk van kerkelijk of staatkundig despotisme.
De Hongaren hebben evenals de Engelschen hunne oude instellingen, hunne voorvaderlijke rechten gehandhaafd; juist daardoor echter hebben zij langer dan de overige landen, die meer rechtstreeks den invloed der Fransche revolutie gevoelden, sommige oude vormen bewaard, die zelfs nadat ze lang zijn afgeschaft hun nog vaak naar 't hoofd geworpen worden. In de eerste plaats de privilegiën van den adel, in de tweede het Latijn als officiëele taal. Hoe weinig ze die beide beschuldigingen verdienen mogen de volgende bladzijden leeren.

I.

Graaf Stephan Szechenyi 1).

In den aanvang dezer eeuw scheen de Hongaarsche zaak verloren. Wat het zwaard der Turken, noch de schavotten, de sluipmoordenaars en de gevangenissen hunner vreemde heerschers hadden kunnen te weeg brengen, scheen aan vrouwelijke list gelukt te zijn. Men weet hoe in 1741 de Hongaarsche adel met zijn: Sanguinem et vitam! Moriamur pro rege nostro Maria

{==9==} {>>pagina-aanduiding<<}
Theresia! (ons bloed en ons leven! sterven wij voor onze koningin M.T.!) de Oostenrijksche monarchie redde; de keizerin vergold dit, maar op hare wijze. Voor 't eerst zag men de Hongaarsche grooten aan 't hof te Weenen, de slanke Husaren officiers waren in de aanzienlijke kringen der hoofdstad gaarne gezien; daarvoor leerde de Magyaar Duitsch en wat Fransch - van eene afzonderlijke constitutie werd nauwelijks meer gesproken. Zoo vond Jozef II bij zijne hervormingsplannen een schoon veld voor zijne pogingen om van alle zijne landen één rijk te maken. Was hij meer diplomaat en niet zoo voortvarend geweest, wellicht ware het hem gelukt, maar de despotieke middelen, die hij aanwendde om zijne overigens goede veranderingen door te drijven, jaagden allen in 't harnas die bij het bestaande belang hadden. Zoo moest hij nog op zijn sterfbed het schoone gebouw, waaraan hij zijn leven had gewijd, zien instorten, en zelf zijne dwaling erkennen. Toch was hij oprecht genoeg geweest om zich niet als koning van Hongarije te laten kroonen zoodat hij niet als zijne voorgangers en opvolgers meineedig werd door de schending der bezworen constitutie. Een enkele weldaad hadden de Hongaren hem te danken, maar die voor 't vervolg van groot belang werd: hij was de eerste die het Latijn in officiëele stukken door de landtaal liet vervangen. Zoo hoopte hij door eigentlijk Hongarije van de slavische landen te vervreemden den weg te banen tot algemeene germaniseering, maar het magyaarsch bleek krachtiger dan het Duitsch. Voorloopig echter liet zich dat niet voorzien en hoe diep het volk gezonken was blijkt uit de statistiek der literatuur. Van 1483-1599 heeft men 916 Hongaarsch gedrukte werken gevonden, van 1600-1700 verschenen 1650 werken in die taal, van 1700-1740 bijna 700. Van 1740-1770 daarentegen geen 40 werken en dat meest theologische werken voor een goed deel van de Jezuieten. Van 1780-1799 kwamen weêr 730 werken in de Hongaarsche taal uit. In
onze eeuw daarentegen komen jaarlijks ongeveer 800 deelen Hongaarsche literatuur van de pers, behalve de vele werken van Hongaarsche schrijvers in andere talen 1).
Die herleving in de literatuur was de voorbode van de weder geboorte des publieken levens in Hongarije. De verdienstelijke Frans Szechenyi, de stichter van het nationaal museum, daalde

{==10==} {>>pagina-aanduiding<<}
ten grave vertwijfelend aan zijn vaderland; weinig vermoedde hij dat zijn zoon het werktuig zou zijn om aan dat vaderland nieuw leven te geven, een beteren geest te wekken in zijn volk.
Lang smeulde het vuur onder de asch; nu en dan slechts werden door verschillende districten heftige of wel ernstige klachten naar Weenen opgezonden; de beamten zelven verheelden hunne afkeuring van het systeem, dat de regeering volgde, niet. De rijksdag werd niet langer bijeen geroepen; van de bezwaren der provinciale vergaderingen werd geen notitie genomen of wel hun werd slechts op ruwe wijze 's keizers ongenoegen te kennen gegeven; het land werd eenvoudig door keizerlijke rescripten geregeerd. Ja, de regeering had zelfs Hongarije willen laten deelen in het staatsbankroet en de drukkende finantieele maatregelen, die de Duitsche erflanden hadden geruineerd, waar het papieren geld zoo was gedeprecieerd dat 100 gulden aan papier slechts zeven of acht gulden werkelijke waarde had, en met een slag alle goud en zilver 1), waarop men onder eenig voorwendsel de hand kon leggen (tegen betaling, 't is waar, maar in papier!) was in beslag genomen ten behoeve van de schatkist. Dat de Hongaren hierin zouden toestemmen was niet te verwachten, en de Duitschers van de erflanden zagen naijverig op den gunstiger toestand hunner Hongaarsche broeders. - Immers de besluiten der regeering stuitten af op den lijdelijken tegenstand der bevolking, die weigerde de belasting te betalen en zich aan de krijgsdienst onttrok, zoodat er eene volslagen regeeringloosheid heerschte. De koninklijke commissarissen, die naar de wederspannige districten waren gezonden, vonden overal heftigen tegenstand, en toen zij de voornaamste ambtenaren hadden laten gevangen nemen, sommigen zelfs boeien, belette toch het volslagen gebrek aan medewerking hen eenige besluiten ten uitvoer te brengen. In de provincie Bars besloot de vergadering der standen nog vóór de commissaris kwam, alle beamten te ontslaan, het zegel in het archief te bergen, waarvan de sleutel in de
Benedictijner abdij bewaard zou worden, en voor het dagelijksch bestuur eene commissie te benoemen die zich echter met den koninklijken commissaris in geenerlei betrekking mocht stellen. Ook zou, wanneer deze de standen bijeen riep, geen der leden aan deze

{==11==} {>>pagina-aanduiding<<}
oproeping gehoor geven. Ten slotte werd nog een krachtig adres aan den koning en de koningin gericht. ‘Een buitengewone verbazing,’ heet het daarin, ‘maakte zich van de gemoederen meester toen wij hoorden dat in het naburig comitaat Neutra onlangs een uit een adellijk Hongaarsch geslacht gesproten man, de bewaker van de heilige kroon des rijks, als commissaris is opgetreden; en in naam van uwe Majesteit het raadhuis, waar Uwe Majesteit zelf genadiglijk zonder militaire escorte binnentreedt, door soldaten liet omsingelen; door de zitting terstond te sluiten de standen na voorlezing van de koninklijke rescripten belette hunne goedkeuring daaraan te hechten, wat steeds het wezen onzer vergaderingen uitmaakt; de beamten tegen alle rechten des adels zonder proces of vonnis onder eene militaire wacht plaatste; hunne kasteelen met schending hunner rechten en hunner bezittingen liet overvallen; hen, die door een eed verbonden waren, tot meineed dwong: - met een woord zich niet schaamde alle recht en billijkheid te verachten, en op deze wijze het wettig aanzien van uwe Majesteit door het misbruik van macht te schenden; en toen wij hoorden dat hij als een onweêr ook andere comitaten bezoeken en de heilige instellingen des lands overal met voeten zou treden, en de banden der kinderlijke liefde jegens den monarch verscheuren, toen ontwaakte bij ons terstond de herinnering aan die treurige gebeurtenissen voor vijftig jaren: wij herinnerden ons de pogingen van dien grooten, wijzen en rechtvaardigen vorst, wiens onberaden ijver voor het openbare welzijn, en raadgevingen, die tegen onze wetten streden, de grenzen van die wetten deden te buiten gaan; het scheen ons als zagen wij die tijden zich herhalen. Maar, o jammer! die monarch, ziende dat onze grondwet tegen zijne plannen streed, vermeed het liever van de wettige krooning gebruik te maken, liet den opentlijken eed na, en toen hij om zijne verordeningen door te zetten de gewapende magt
noodig achtte, toonde hij deze meer dan hij ze gebruikte. En toch, toen hij in de laatste oogenblikken zijns levens tot de overtuiging kwam dat het welzijn der Hongaarsche natie alleen te vinden was in de toepassing der vaderlandsche wetten, nam hij alles terug, hij die niet eens in de rij onzer koningen staat. Maar dat nu onder de regeering van een wettig gekroonden monarch onze wetten worden vernietigd...dat hij, dien Europa als rechtvaardig en vroom eert, het door hem bezworen kroouings-diploma schenden zon - wij zien

{==12==} {>>pagina-aanduiding<<}
het en verwonderen ons, maar wij kunnen het toch niet gelooven.’ Voorts wijden de standen uit over de oorzaken der algemeene ontevredenheid die zij aan de slechte raadgevers der kroon wijten, waarom zij er op aandringen deze te verwijderen. Natuurlijk verwekte dit rondborstig adres den heftigsten toorn des konings, die terstond de strengste bevelen aan den commissaris zond. Deze kwam werkelijk aan de grenzen van het comitaat, maar hier kon hij zelfs geen paarden krijgen en geen beamte was er om hem eenige inlichtingen te geven. Zoo moest hij wel vruchteloos terugkeeren.
Nadat alle pogingen dezen passieven tegenstand te breken waren mislukt, moest de regeering wel toegeven, en zoo werd eindelijk den 3en Juli 1825 de bijeenroeping van den Hongaarschen rijksdag besloten. Keizer Frans kon zich voorbereiden op heftige klachten en ten einde vooraf zoo mogelijk de Hongaren gunstiger te stemmen, was er besloten den rijksdag met bijzonderen praal te openen naar aanleiding van de krooning van 's keizers vierde gemalin Karolina Augusta. In zijne openingsrede sprak hij voorts over zijn' vergevorderden leeftijd en zijne hoop ‘dat de constitutie des rijks hoe langer hoe meer bevestigd op onze doorluchtige afstammelingen en op de Hongaren, die wij als onze lieve zonen beschouwen, moge overgaan.’ Werkelijk maakte dit eenigen indruk vooral op het Hoogerhuis, dat uit de bisschoppen, de rijksbaronnen, de gouverneurs der comitaten en de geboren magnaten bestond. Onder deze was reeds een groot gedeelte, zooals wij zagen, voor 't hof gewonnen en van het volk vervreemd, de discussies liepen hier ook nog in het Latijn. Het huis der afgevaardigden daarentegen was veel meer eenstemmig; algemeen was daar het verlangen eerst de grondwet in zijne volle kraeht hersteld en beter bevestigd te zien, voor men aan de koninklijke voorstellen, die hoofdzakelijk de Hongaarsche subsidie en de lichtingen betroffen, gehoor gaf. De beroemdste redenaar, het hoofd van de nationale partij in die kamer, was Paul Nagy. Ernstig en waardig somde deze de grieven die de geheele natie tegen de regeering had op, scherp hekelde hij de raadslieden der kroon die hij niet aarzelde als verraders des vaderlands te brandmerken, en ten slotte drong hij er op aan dat de standen de door de regeering verlangde gelden niet zouden toestaan, tenzij de in de laatste jaren onwettig geheven belasting daarvan afgetrokken werd. Ook in het Hoogerhuis vond dit

{==13==} {>>pagina-aanduiding<<}
voorstel veel bijval, graaf Zichy ondersteunde het met een gezegde van paus Benedictus: ‘non dimittimur peccatum, nisi restituatur ablatum’ (wij vergeven de zonde niet, tenzij het geroofde worde teruggegeven) en eindelijk werd een adres in dien geest aangenomen. Een stap verder ging Nagy kort daarna door er op aan te dringen dat de standen zich ijverig zouden bezig houden met de verbetering van den toestand der belastingplïchtige bevolking. Reeds in 1807 had hij daarvan gesproken maar van den adel slechts een verachtelijke glimlach verworven en de woorden: Non stultiset! (geen beuzeltaal!) ditmaal was hij gelukkiger; wel wilde de landadel van cene algemeene belastingplichtigheid niets weten, maar Nagy verkreeg toch dat alleen de grondeigenaars van belasting verschoond zouden zijn, en dit voorrecht zich niet zou uitstrekken tot de verarmde edellieden, die in grooten getale land in pacht- of vruchtgebruik hadden; alleen het levende geslacht zou vrij blijven, voor hunne zonen zou die vrijdom ophouden. De gevolgen van dit besluit waren allergewichtigst, daar het eene scheuring onder den machtigen adel te weeg bracht, en de mindere adel zich voortaan aan de zijde van het volk schaarde in den strijd voor de algemeene belastingplicbtigheid.
Wij zagen reeds hoe in den laatsten tijd de belangstelling in de Hougaarsche taal en literatuur was toegenomen; deze vormde dan ook een belangrijk punt van discussie in den rijksdag.
In 1790 had Revay, die het eerst zich met eene wetenschappelijke behandeling der Hongaarsche taal had bezig gehouden, aangedrongen op de oprichting van eene Hongaarsche vereeniging van geleerden; het groote bezwaar intusschen was het noodige geld, daar van de regeering geenerlei subsidie, veeleer tegenstand te verwachten was. Lang had het plan gerust, en de vaderlandslievende Stephan Marczibanyi had in 1810, aan de oprichting eener nationale akademie wanhopende, bij zijn testament eene belangrijke som vastgesteld om jaarlijks prijzen uit te deelen voor de beste voortbrengselen van de Hongaarsche literatuur. Nu bracht Paul Nagy de nationale akademie weder ter sprake. Met welsprekende warmte schilderde hij den treurigen toestand der vaderlandsche wetenschap en letterkunde, waaronder ook de nationaliteit verkwijnde, die slechts voor geheelen ondergang bewaard bleef door de vaderlandslievende mannen die in honger en gebrek arbeidende hunne uitzichten, hun geluk, hun leven vaak opofferden; dringend riep hij daarom den adel op, hunnen rijkdom ten nutte

{==14==} {>>pagina-aanduiding<<}
van die edele zaak ten offer te brengen, want ook hiervoor had men met de woorden van den grooten veldheer vooral drie dingen noodig: geld, geld en nog eens geld!
Eenige oogenblikken heerschte diepe stilte in de zaal. Eindelijk stond een huzaren officier, een jong man, die zich als lid van het hoogerhuis in de discussie nog volstrekt niet gemengd had, op, en sprak:
‘Mij komt niet toe hier het woord te voeren. Ik ben geen lid van het huis der afgevaardigden. Maar ik ben grondeigenaar en als een instituut wordt in het leven geroepen, dat de Hongaarsche taal zal ontwikkelen en daardoor de Hongaarsche opvoeding van onze landgenooten zal bevorderen, dan sta ik daarvoor de inkomsten van een jaar van mijne goederen af.’ Dat was de maiden speech van graaf Stephan Szechenyi, van dat oogenblik wijdde hij zijn goed en zijn bloed aan de zaak zijns vaderlands en verdiende hij den naam hem door zijne dankbare landgenooten geschonken van ‘den grooten graaf’. Daar hij in het eerste tijdperk van 1825-1840 aan het hoofd der Hongaarsche beweging staat zal een uitvoeriger schildering dezer interessante persoonlijkheid niet onnut zijn. Hij was de jongste zoon van den verdienstelijken Frans Szechenyi (zie pag. 10) en had als zoodanig eene zorgvuldige, streng godsdienstige opvoeding genoten. Vroegtijdig werd hij door de tijdsomstandigheden in alle stormen van het openbaar leven geworpen. Achttien jaar oud nam hij deel aan de insurrectie 1) van 1809, en later bij het geregelde leger overgegaan, streed hij in al de groote veldslagen tegen Napoleon met zooveel onderscheiding mede dat hij bij den vrede als gedecoreerd ritmeester naar zijn vaderland terugkeerde. Dat woelige leven en de groote reizen, die hij er op deed volgen, hadden zijn geest ontwikkeld, en sinds legde hij zich met ijver op zijne wetenschappelijke vorming toe. Hij zelf beschrijft die verandering in zijn leven aldus:
‘Nadat mijn door zoo vele burgerlijke deugden uitmuntende vader als “Hongaar” hopeloos stierf, heb ik onophoudelijk de levensteekenen van andere volken mot de hongaarsche toestanden vergeleken om te onderzoeken of er hoop was op herleving van ons volk. Dit was mijn innigst levensdoel. En bij alles merkte ik op;

{==15==} {>>pagina-aanduiding<<}
dat juist de kern van dezen oosterschen stam - want ook dit volk heeft zoowel als het voortreffelijkste zijn kaf - wanhoopt, en in rouw en diepe smart naar iets verlangt, dat haar onbekend is. Terwijl andere volken in het tegenwoordige schijnen te leven en zich door tevredenheid en opgeruimdheid doen kennen, alsof zij reeds hun standpunt in de groote maatschappij bereikt hadden, en als waren zij reeds in 't bezit van hun aandeel; hoopt de Hongaar -, wiens geheele bestaan een zoo duister geheim bedekt -, òf niet meer en waant hij zijn roem in 't verledene voor eeuwig begraven, òf hij wacht van den loop der tijden den balsem voor de wonden zijner ziel en slechts nu en dan heeft hij, als een ras voorbijvliegende lichtstraal, een voorgevoel van de eer van zijn volk in de verre toekomst en ziet hij de hemelen zich openen.’ - En elders: ‘Sinds ik leef, vervult een onuitsprekelijk verlangen mijne ziel, om namelijk de ontwikkeling van Hongarije te bewerken. Zoo gebeurde het dat ik in 1825 na lange, lange dagen van voortdurenden strijd, en eerst toen ik zag dat niemand den toestand van ons volk van dat hooger standpunt opvatte dan ik, of ten minste den moed had om het te toonen, en dat in plaats van eene geheele hervorming slechts een erbarmelijk lapwerk aan de orde was - een eed zwoer, zelfs zoo ik alleen bleef staan of daarbij omkwam - dat groote doel in handen te nemen.’
En voor 't oogenblik stond hij werkelijk alleen. Wel wekte zijn woord en aanbod algemeene geestdrift en navolging; de 60000 fl. die hij aangeboden had groeiden nog op denzelfden rijksdag door verschillende groote giften tot 200.000 fl. aan, maar van doorgrijpende hervorming wilde de rijksdag niet weten, herstel van de constitutie slechts was de voorwaarde die zij aan de regeering stelde en die na veel onderhandelens werd toegestaan. Szeehenyi had dan ook zich niet verder in de discussies gemengd, maar daarentegen een club georganiseerd onder de leden van den rijksdag, waar vooraf de belangrijkste vragen werden besproken en die hij voor zijne plannen trachtte te winnen. Ook nadat de rijksdag gesloten was, bleef deze club bestaan en verplaatste zich naar Pesth als het middenpunt des lands. Zij werd het voorbeeld voor verschillende dergelijke vereenigingen op alle punten des lands, en in de hoofdstad zelve vormde zich naast haar een andere vereeniging, die oorspronkelijk de veredeling van het paardenras, later de ontwikkeling van den gan-
{==16==} {>>pagina-aanduiding<<}
schen landbouw ten doel had. Aan het hoofd van deze vereeniging stond naast Szechenyi de heftige Zevenburger edelman Nikolaas Wesselenyi. Zijn hartstochtelijk karakter, zijne buitengewone kracht en vermetele moed en zijne populariteit, waardoor hij den Zevenburgschen landdag beheerschte, maakte hem tot een machtigen steun voor de partij der hervorming. Als knaap reeds wekte hij ieders verbazing op door zijne vroege ontwikkeling. Zijn vader onderscheidde zich zelfs onder den heetbloedigen Hongaarschen adel van zijn tijd door zijne vermetelheid en zijne excentriciteit; natuurlijk had hij dus de geheele opvoeding van zijn zoon ingericht op fysieke kracht en moed. De knaap was nog geen zes jaar, toen hij eens met zijn vader uit het kasteel kwam, terwijl juist een wilde hengst door eenige rijknechten naar buiten werd gebracht. De oude Wesselenyi was een groot lief hebber van paarden zooals trouwens ieder Hongaar, en toen ook
het kind met belangstelling en genoegen het wilde snuivende ros bekeek, vraagde de vader plotseling: ‘Wilt ge niet eens opstijgen?’ Nikolaas zweeg. De oude zag hem met zijne scherpe oogen even aan en herhaalde zijne vraag. ‘Neen,’ antwoordde het kind. - ‘Waarom niet?’ - ‘Omdat ik bang ben.’ - ‘De Wesselenyi's mogen niet bang zijn,’ riep de vader met donderende stem en wierp zijn kind op het paard, dat hij te gelijk met zijne rijzweep een slag gaf. - Wild rende het dier voort. De moeder van het kind, die dit tooneel toevallig uit de voorzaal aanschouwde, gaf een gil van schrik, en verborg het hoofd in de kussens van de sofa om zich voor te bereiden voor de vreeselijkste tijding. Lang bleef zij in dezelfde houding, het hart toegenepen van angst. Plotseling hoort zij de stem van haar kind, dat lachend en jubelend binnenstormend verhaalt, hoe het paard zich zeer slecht gedragen had, maar hij was toch in de zadel gebleven en had het zoo lang afgereden, tot het van zelf weêr rustig werd.
Uit zulk een kind moest wel een buitengewoon man worden. Bij de insurrectie van 1809 was de jonge Nikolaas pas 12 jaar; toch kommandeerde hij in tegenwoordigheid van den aartshertog Maximiliaan een eskadron, en zoo bleef hij altijd de eerste, waar van wedrennen, jachtvermaak of andere dergelijke genoegens sprake was. Nu voerde hij Szechenyi eene schaar nieuwe bondgenooten aan; zelf Hongaarsch magnaat stond hij te gelijk in Zevenburgen, waar zijne meeste goederen lagen, aan het hoofd eener dergelijke beweging die geheele aansluiting bij Hongarije

{==17==} {>>pagina-aanduiding<<}
ten doel had. Alleen miste hij de heilige overtuiging, die Szechenyi zooveel kracht gaf; hij bezat meer persoonlijke eerzucht, wenschte niet partijman te zijn maar boven de partijen te staan, en werd daardoor al spoedig Szechenyi's mededinger en tegenstander.
Tot nog toe was Presburg de hoofdstad van Hongarije en de zetel van den rijksdag geweest, maar deze stad lag den Hongaarschen patriotten te dicht aan de Oostenrijksche grenzen; hun eerste streven was dus alle krachteu des lands te concentreeren in het midden des lands, waar de steden Buda en Pesth, tegenover elkander op beide oevers van den Donau liggende sedert de groote hoofdstad des rijks uitmaken. Derwaarts was dan ook het Nationaalcasino verplaatst, die politieke club, waar Szechenyi een' geschikten bodem voor zijne hervormingsplannen hoopte te vinden. Met die plannen kwam hij nu het eerst voor den dag in drie werken die kort na elkander uitkwamen: Hitel (Krediet), Vilag (Licht) en Stadium. Om zijne plannen goed te begrijpen moeten wij eens een blik slaan op de oude staatsregeling die hij onhoudbaar verklaarde en bestreed 1).
Wij zullen ze het best begrijpen wanneer wij ons den toestand van onze republiek in de vorige eeuw voorstellen. Even als hier was ook Hongarije verdeeld in verschillende provinciën, verschillend van omvang en macht - maar die toch ieder een' afgevaardigde zonden naar het Lager huis van den landdag. Deze afgevaardigden echter waren gebonden aan hunne instructie, moesten hunne committenten verslag geven van hunne verrichtingen en konden steeds teruggeroepen en vervangen worden; over 't geheel beteekende de landdag weinig; zij stond den koning de benoodigde gelden toe, maar had geen invloed op het geheel zelfstandig bestuur in ieder der comitaten. Deze werden bestuurd in naam door den fö-ispany (Duitsch: Obergespan) dien de koning benoemde, maar feitelijk door den al-ispany (Vicegespan) dien het volk koos. De fö-ispany zat in het Hoogerhuis en vertegenwoordigde het comitaat aan het hof en bij plechtige gclegenheden. De eigentlijke macht berustte bij de comitaatsvergaderingen, die de besluiten der regeering, wanneer zij er niet mede instemden, eenvoudig terzijde legden met de woorden:

{==18==} {>>pagina-aanduiding<<}
Ponamus ad acta. De koninklijke macht was dus uiterst beperkt; de koning deed overigens bij zijne krooning een eed op de constitutie, in welke uitdrukkelijk bepaald was, dat alle onderdanen van hunne plichten als zoodanig waren ontbonden, wanneer de vorst de grondwet schond. Zoo kon Wesselenyi naar waarheid in den rijksdag verklaren: ‘De monarch staat niet boven maar naast den rijksdag, niet de monarch gaf aan de natie en den rijksdag het aanschijn, maar deze hem. Ik zie tegenover ons den koning, maar boven ons zie ik niemand!’
In de comitaats-vergaderingen stemde alleen de adel, maar deze was in Hongarije uitgebreider dan ergens elders, zij omvatte ongeveer een twintigste gedeelte van de geheele mannelijke bevolking, zoodat zij met minstens evenveel recht gerekend kon worden de natie te vertegenwoordigen als door de leden ter Tweede Kamer volgens onze kieswet geschiedt. De plaatselijke overheden zoowel als de rechters werden telkens voor drie jaren in die vergaderingen gekozen en dit juist gaf hun die kracht van tegenstand, daar de regeering, toen zij met haar koninklijk machtwoord wilde regeeren, geen beämbtenpersoneel vaardig vond om hare besluiten uit te voeren; immers met de comitaatsvergaderingen verdwenen ook alle ambtenaren.
In dezen vrij verwarden toestand wenschte nu Szechenyi eenige orde te brengen; hij begreep dat dit echter alleen te verkrijgen was, wanneer de adel vrijwillig van zijne voorrechten en vooral van den vrijdom van belasting afstand deed. De opoffering was voor de rijke magnaten niet te groot, maar bij hen was het meer een punt van eer; herhaalde malen hadden zij, waar er sprake van geweest was, eene som vrijwillig aangeboden veel grooter dan zij door de belasting zouden betaald hebben, maar bij hun sterk geprononceerd begrip van onafhankelijk eigenaar van den grond was het woord belasting zelf hun gehaat.
Toen nu het eerste werk van Szechenyi, zijn Hitel het licht zag, viel het als een donderslag te midden van het volk. Welsprekend en overtuigend werden hier voor het eerst de misbruiken en gebreken der aloude constitutie aangetoond, en uiteengezet dat het hier niet gold bescherming van de constitutie tegen de regeering, maar veeleer eene geheele omwenteling.
De indruk was het best te vergelijken bij dien van de letters of Junius in Engeland of van den Max Havelaar hier. Terwijl de oude Táblabiros (de leden van het Hoogerhuis of de eerste

{==19==} {>>pagina-aanduiding<<}
Tafel’,) woedend waren en te vergeefs zijne stellingen zochten te weêrleggen, werkten de woorden: ‘De Hongaar is niet geweest maar wordt eerst’ met tooverkracht op de menigte. Zijne beide volgende werken beantwoordden overtuigend alle bezwaren en bevestigden nog zijn' roem; alles scheen gewonnen wat hij ondernam.
Reeds op den rijksdag van 1830 was eene verandering der stemming merkbaar. Verreweg de meerderheid in de standen stemde het Paul Nagy toe, toen hij het laagheid noemde dat dc koninklijke garde, waarin alleen adellijke jongelingen opgenomen werden, de afgevaardigden naar den rijksdag, die alleen door den adel werden benoemd, en de rechtbanken in de comitaten alleen door de boeren betaald werden. De eerste schrede op den nieuwen weg ging echter niet van den rijksdag, maar weder van Szechenyi uit. Reeds had deze eene maatschappij in 't leven geroepen ter bevordering van de scheepvaart op den Donau; in 1831 kort na de uitgave van zijn Stadium, dat door de regeering werd verboden, stelde hij voor de steden Ofen en Pesth door eene vaste brug te verbinden. Behalve het voordeel, dat deze voor den handel zou opleveren, daar de Donau gedurende den winter vaak alle communicatie tusschen het Noorden en Zuiden des lands belette, bevorderde hij daardoor ook zijn plan hier de hoofdstad des lands te vestigen waar ook de Hongaarsche grooten, die nu 't grootste gedeelte des jaars te Weenen doorbrachten, hun vast verblijf zouden houden. Daarenboven had hij nog een bijoogmcrk. Natuurlijk werd voor de passage over de brug een kleine tol geheven, waarvan de adel zich bezwaarlijk zon kunnen ontslaan, en hierdoor zou zij zich langzamerhand aan 't denkbeeld gewennen tot de finantieele lasten des rijks bij te dragen. Ondanks den aanvankelijken tegenstand gelukte zijn plan volkomen, en de Pesth-Ofener kettingbrug werd tevens de brug tot een nieuwen toestand van voorspoed voor Hongarije.
Intusschen was op den rijksdag van 1832 de strijd heftiger dan ooit ontbrand, en wel reeds dadelijk tusschen de Standen en de Magnatentafel. De eersten waren er tegen opgekomen dat de magnaten hunne voorstellen in het Latijn opstelden; ook eischten zij dat alle adressen en wetten in het Hongaarsch zouden uitgevaardigd worden. Het eerste punt werd hun toegegeven, het tweede werd ondanks de heftige rede waarin Wesselenyi aan de magnaten een lang zondenregister tegen de natie optelde, en ondanks de welsprekende en geestige verdediging van Szechenyi, verworpen,

{==20==} {>>pagina-aanduiding<<}
Men verhaalt dat een dezer dagen de streng conservatieve graaf Csziraky op een diner met tranen in de oogen zich beklaagde, dat met het herstel der Hongaarsche taal de Hongaarsche grondwet haren val nabij was. ‘Hemel en alle sterren!’ roept Kolcsey, de secretaris der Standentafel uit, ‘vreest gij, arme graaf, dat, als de heilige (Szent) taal verloren gaat de Zendavesta dan ook door anderen verstaan zou worden, en het met uwe Braminenwijsheid gedaan is?!’ Dezelfde Kolcsey was het, die weinige dagen later de kloof tusschen de beide Tafels nog verwijdde door de verklaring: ‘Hier is slechts de vraag tusschen adel en adel en wel tusschen aan de eene zijde 500 aan de andere 700,000 adellijken. Deze in twee deelen zitting hebbende adel vormt een vertegenwoordigend lichaam. Bij een lichaam is slechts eene meerderheid denkbaar; de 700000 hebben hun gevoelen kenbaar gemaakt, en nu vraag ik, met welk recht kunnen de 500 zich daartegen verzetten? Ik ken in onze grondwet slechts een veto en dat behoort aan de kroon.’
Belangrijker nog waren de discussien in dezen rijksdag over den toestand der boeren. Wel is waar had men geene lijfeigenschap in Hongarije, maar daar de grond uitsluitend in het bezit der edelen was, konden deze maar al te zeer van hunne macht misbruik maken. De boer had slechts het vruchtgebruik van het land dat hij bewoonde en moest nog, behalve dat alleen hij rijksbelasting betaalde, zijnen heer 1/9 van de opbrengst des lands opbrengen; in sommige streken, waar de geestelijke tienden aan den heer waren vervallen, dus ongeveer ⅕, benevens eene kleine schatting van eieren, hoenders, lammeren, enz. Het drukkendste echter was de robot (de heerendiensten) die jaarlijks 52 dagen voor een boer met zijn wagen, of 104 zonder bedroegen en voor hem, die alleen een huis zonder grond bezat 18 dagen. Bebouwde de boer het land niet naar den zin van den heer dan kon deze hem er af zetten en het land aan een ander geven. Eindelijk nog waren de heeren de voornaamste rechters over hunne boeren.
Na een langen en heftigen strijd werd in beide Tafels een wetsvoorstel aangenomen, waarbij aan de boeren de gelegenheid werd gegeven om voor eene bepaalde som alle heerendiensten af te koopen en zich tot eigenaars van den grond, dien zij bebouwden, te maken, en tevens werd bepaald dat de heeren alleen in twisten tusschen de boeren onderling scheidsrechters

{==21==} {>>pagina-aanduiding<<}
zouden zijn, terwijl processen tusschen een heer en zijne boeren voor de comitaatsrechtbank gebracht moesten worden, terwijl ook de boer vóór er een vonnis geveld was niet in zijn persoon of zijn goed mocht aangetast worden. Wel weigerde de regeering dit besluit te bekrachtigen, maar het beginsel der rechten van den boer had te diep wortel geschoten om niet vroeg of laat de overwinning te behalen.
Een ander misbruik waartegen Szechenyi was te velde getrokken, was de onvervreemdbaarheid der adellijke goederen, de aviticiteit. Hij begreep terecht, dat zonder de opheffing van dit recht (dat in Engeland nog heden bestaat) de landbouw zich niet kon ontwikkelen, terwijl het tevens aanleiding gaf tot onophoudelijke processen. Ook dit werd op den rijksdag ter sprake gebracht doch met minder goed gevolg; ondanks de welsprekende verdediging van de hoofden der liberale partij werd een wetsvoorstel tot afschaffing verworpen. Te midden van dezen strijd stierf keizer Frans I in 1835. Reeds dadelijk ontstond geschil over den titel van zijnen opvolger, die als Ferdinand I keizer van Oostenrijk gekroond werd, maar in Hongarije de vijfde koning van dien naam was. Terecht besloten dan ook de standen, tegen den wensch van het hof te Weenen, dat hierin door de Magnatentafel ondersteund werd, den koning slechts als Ferdinand V te erkennen; bewees deze omstandigheid reeds dat de standen niet van plan waren toe te geven, weldra dwongen zij ook de koninklijke goedkeuring af op een wetsvoorstel waarbij bepaald werd dat alle wetten in het Hongaarsch moesten opgesteld, de processen in die taal konden gevoerd en de vonnissen moesten uitgesproken worden enz.
Toen eindelijk de rijksdag in 1836 was gesloten, begreep de regeering dat het meer dan tijd was het verloren terrein te herwinnen, wilde men niet alles verliezen. De reactionaire partij, aan welker hoofd de beruchte staatskanselier vorst Metternich stond, beheerschte den ziekelijken Ferdinand volkomen en in Hongarije vond zij steun in een groot aantal Magnaten, die zich door de hervormingsplannen der nationale partij in hunne voorrechten bedreigd zagen. Voor geweldige maatregelen deinsde de regering niet terug. Reeds waren zoowel Wesselenyi als Balogh, de populaire afgevaardigde van het Barser comitaat, wegens hunne redevoeringen op den rijksdag aangeklaagd van hoog-verraad; nu trof de toorn der regeering die jongelieden, die zich bij de

{==22==} {>>pagina-aanduiding<<}
voornaamste afgevaardigden hadden aangesloten, meest na voleindiging hunner juridische studiën, en openlijk hunne instemming met de liberale gevoelens hadden verkondigd. Deze hadden eene vereeniging gesticht, die in politieke demonstraties lucht gaf aan hare geävanceerde beginselen. Tegen vier van de hoofden dezer vereeniging werd nu een proces wegens hoogverraad begonnen.
De regeering eischte de doodstraf, en werkelijk werden zij tegen alle recht en wet schuldig verklaard, de voornaamste, Ladislaus Lovassy, tot tien jaren vestingstraf, de overige tot mindere straffen veroordeeld. Algemeene deelneming verwekte het lot van den ongelukkige, die door zijn uitstekenden aanleg voor de toekomst zooveel beloofde; toen hij in 1840 bij de algemeene amnestie werd vrijgelaten, was hij voor de regeering onschadelijk gemaakt, dc zware kerkerstraf had zijn verstand gekrenkt. Maar niet alleen hierdoor trachtte de regeering haar aanzien te herstellen; zij deed de Hongaren vijanden vinden in hunne natuurlijke en oude bondgenooten, de Croaten, Illyriërs en Slavische stammen. Plotseling ontstond onder deze een soort van nationaliteit, die zich vooral in oppositie tegen de Hongaren openbaarde en door de regeering ijverig begunstigd werd.
Maar juist dit wapen zou hem, die het hanteerde, wonden; het gemeenschappelijk gevaar bracht eene toenadering tusschen de twee Tafels tot stand, en daar Wesselenyi gevangen was, en Szechenyi meer in den besloten club arbeidde dan als leider eener partij, stelde zich de jeugdige graaf Lodewijk Batthyanyi aan 't hoofd der oppositie in de Magnatentafel.
Deze merkwaardige man, die bestemd was zulk eene groote en treurige rol te spelen, die hem den naam van den Hongaarschen Egmond verwierf, was gesproten uit een der oudste Magyaarsche families, die te alle tijden beroemde en aanzienlijke mannen voor 't vaderland had opgeleverd. In 1809 geboren, had hij aan de Napoleontische oorlogen geen deel genomen, en hoewel hij een paar jaren in het Oostenrijksche leger diende, wijdde hij zich spoedig geheel aan de politiek. Zijne groote goederen zoowel als zijn beroemde naam maakten het hem gemakkelijk de magnaten onder zijne banier te vereenigen; hoewel hij de hervormingsplannen van Szechenyi in den grond deelde, was hij toch te veel edelman, om niet de kracht der natie uitsluitend in den adel te zoeken, van de gelijkheidstheoriën wilde hij nog lang niets weten. Een machtigen

{==23==} {>>pagina-aanduiding<<}
steun vond hij ook in zijne vrouw, eene gravin Zichy, die met hare zuster, de gravin Karolyi, zich beijverden de Hongaarsche dames voor de nationale zaak te winnen. Dit gelnkte dan ook volkomen: binnen kort werd in de salons der aristokratie slechts Hongaarsch gesproken en de nationale muziek, kleederdracht en dans, kwamen weêr algemeen in de mode. Ook de beraadslagingen in het door Batthyanyi gestichte Oppositie-Casino woonden de dames met belangstelling op eene afzonderlijke galerij bij en menige stem werd door een paar schoone oogen voor de goede zaak gewonnen.
Natuurlijk waren de vrijheid van discussie en van drukpers de eerste kwestiën op den rijksdag van 1839. Evenals Wesselelenyi en Lovassy om hunne woorden, was ook de publicist Lodewijk Kossuth gevangen gezet. Zij werden als martelaars voor het vaderland beschouwd, en de regeering zag zich al spoedig genoodzaakt hen door eene amnestie vrij te laten. Zij deed hiermede, en door de bekrachtiging der op den vorigen rijksdag genomen besluiten betreffende den af koop der heerendiensten, den eersten stap van toenadering en de toekomst scheen lichter, toen de rijksdag den 13 Mei 1840 gesloten werd.

('t Slot volgt.)





{==24==} {>>pagina-aanduiding<<}

De beteekenis van het water in de huishouding der natuur.

Door Dr. Buijs Ballot.

Overal, waar wij de natuur met een ontvankelijk gemoed gadeslaan, ontwaren wij verscheidenheid van werkingen, voortgebragt door eenvoudige middelen. Werkingen, die nu door hare grootschheid ons treffen, dan door hare pracht ons tot zich trekken; nu weder door hare doelmatigheid, voor zoover wij die beoordeelen kunnen, dan door hare harmonie ons doen opgetogen staan; die zelfs daar, waar zij verschrikken en dreigen, maar tevens elkander in toom houden, om die zelfregeling ons bewondering afdwingen, en met eerbied vervullen voor Hem, die ze zoo schiep. - Hetzij wij de groote hemelbollen geregeerd zien naar een eenvoudige wet tot aan de verste einden des Heelals; hetzij wij de bewonderingswaardige vormen aanschouwen alleen door den microscoop waar te nemen; hetzij wij de veelheid der werelden en het mateloos tal van schepselen aanzien, of de duizenden verschillende betrekkingen bespieden, waarin sommige stoffen op onze aarde telkens weder een anderen invloed oefenen op het planten- en dierenrijk, - steeds wordt onze lust tot onderzoek opgewekt, meer en meer onze begeerte geprikkeld om het verhevene beter te vatten, in het nog onbekende dieper door te dringen, dergelijke stoffen in hare verscheidenheid beter te begrijpen, nevens het schoone nog meer schoons op te sporen.
Ook deze bladzijden willen wij wijden aan het onderzoek

{==25==} {>>pagina-aanduiding<<}
naar de beteekenis van een stof gewigtig boven vele anderen. En wij behoeven niet lang daarnaar te zoeken.
Van belang moge voor onze aarde zijn het kiezelzuur of de kalk, waaruit zij gebouwd is, het ijzer, dat de mensch tot zijne dienst op allerlei wijzen aanwendt; het goud en zilver, dat in de menschelijke maatschappij zulk een rol speelt; wij zullen een stof ter behandeling kiezen, die niet alleen de mensch, die de natuur zelve op veelvuldige wijze gebruikt; eene stof, die zieh verplaatst, die werkt, die leeft: het water.
Onder de stoffen nu op onze aarde voorkomende is wel uit dit oogpunt geene zoo gewigtig als deze. De hoeveelheid is groot, de vormen talrijk, de werkingen zeer verscheiden; belangrijk is ze voor den landbouw, voor de scheepvaart, voor de werktuigkunde. Op den bouw en de vervormingen onzer aarde had het water grooten invloed, bijna alle gesteenten zijn er uit geboren, de planten ontleenen er haren wasdom aan, de dieren kunnen zonder dat niet leven. In het voedsel van den mensch is het, zijn althans zijne bestanddeelen voor de helft opgenomen, het verhoogt de temperatuur der aarde en maakt die meer gelijk over hare oppervlakte, zoodat niet hier het leven verstijft, terwijl het ginds door de hitte verstoord wordt; daarbij zou de verlegenheid groot zijn, om met behulp van eene andere stof de kracht te leveren voor onze werktuigen en fabrieken. Gewis! het geheele gelaat des aardrijks zou veranderd worden, indien het water ontbrak. - Het kan dus niet ongepast zijn de beteekenis van die stof in de huishouding der natuur na te gaan. Niet zoo zeer hare zuiver natuurkundige eigenschappen, zullen hier het onderwerp van ons onderzoek zijn; maar het leven des waters willen wij in het licht stellen, van zijne geboorte tot zijnen dood, zijne gedaante- en lotverwiselingen, zijn beweging en zijn kracht, zijn pracht en zijn nut, voor zoover die door en in de natuur zelve ontwikkeld worden, zonder nog te letten op het gebruik, dat de mensch er in zoo ruime mate van maakt, nu hij door de kennis van zijne eigenschappen in staat is het in vele opzigten te bedwingen, te leiden, tot bereiking van zijn doel aan te wenden.
Vergunt mij dan welwillend in dit uur te spreken over den invloed van het water op onze aarde.
Vele gronden pleiten er voor om aan te nemen, dat in den

{==26==} {>>pagina-aanduiding<<}
beginne onze aarde zonder water was. Immers wat mij voor ruim twintig jaren theoretische beschouwingen op erkende natuuren scheikundige waarheden gegrond, deden vermoeden, dat door de bewegingen, die wij warmte en electriciteit noemen, alle zamengestelde stoffen zouden kunnen ontleed worden, is nu reeds voor zeer vele aangetoond en bepaaldelijk voor het water. Zoo zal dan ook, toen de warmte op aarde nog zoo groot was, dat de waterdamp als zoodanig niet kon bestaan, wel zuurstof en waterstof, maar geen water aanwezig geweest zijn. Eerst toen de temperatuur door uitstraling gedaald was, werd water geboren. - Aanvankelijk had nog elk waterdeeltje een kortstondig bestaan, want overeenkomstig met de in vele opzigten zoo waarschijnlijke voorstelling, die Faye van het ontstaan der zonnevlekken gegeven heeft, daalde zulk een aan de oppervlakte van den dampbol ontstaan waterdeeltje dan spoedig tot in diepere lagen, die nog zooveel warmte bezaten, om dat zoo even gesloten huwelijk weder te ontbinden. Allengkens echter ontstond het water in groote hoeveelheid, ofschoon altijd nog als damp, en bleef het langer als zoodanig bestaan; weldra was er geen onverbonden waterstof meer en eindelijk stonden de waterdeeltjes niet meer als damp op zich zelve, maar gingen zij onderling verbinding aan en werd zooveel water gevormd, dat het de aarde omringde of, zoo toen reeds de korst groote onevenheden vertoonde, zich verzamelde in de diepe plaatsen. De hoeveelheid damp nam af, de watermassa vermeerderde en thans bedekt zij van onzen aardbol meer dan ¾ gedeelte. Zoo werd toen het water geboren in de natuur op eene wijze, waarop wij het nu in onze laboratoria nu en dan maken. Over het algemeen wordt het thans op andere wijze tot aanzijn geroepen, gelijk wij te zijner plaatse zullen zien.
Wat vóór onzen tijd, der menschen tijd geschiedde, stippen wij slechts aan, daar wij met onze ruimte willen woekeren voor de beschouwing van hetgeen wij met meer zekerheid, althans meer in bijzonderheden weten. -
De grootste hoeveelheid dan van het water is in de Oceanen der aarde verzameld, trillioenen nederlandsche ponden. De waterdeeltjes in die groote maatschappij leven bijna op zich zelf. Zij hebben nog geene innige vereeniging onderling aangegaan, alleen de losse band van den staat, niet nog die der maatschappij of van het huisgezin verbindt ze; hunne vermogens zijn nog niet

{==27==} {>>pagina-aanduiding<<}
ontwikkeld, zij zijn nog bijna alleen aan de eenvoudigste krachten, aan den invloed der zwaartekracht onderworpen; alleen zijn zij met zouten verbonden en doet de warmte in geringe mate hoogere neigingen in hen ontwaken; in den kring der zeeën, wel van grooten omvang maar niet van hooge vlugt, blijven zij meestal besloten. Ik mag immers wel voortgaan, zoo nu en dan, om aan de doode stof eenig leven bij te zetten, aan waterdeeltjes menschelijke bewegingen toe te dichten, ik mag ze als personen voorstellen, hoewel die wezens onbewust zijn en bij hen slechts van bewegingen niet van handelingen sprake kan zijn, van krachten en niet van drijfveeren, van werkingen en niet van het bereiken van een doel?
Die lagere kringen dan van het watergeslacht, vooral voor zoover zij tot op een diepte van eenige honderd ellen gevonden worden, leven zeer eentoonig voort; men bemerkt ze niet, maar toch hoede men zich voor minachting. Zij zoeken uit den bodem der zee en aan hare oevers, vooral daar waar rivieren uitmonden, zouten en organische stoffen op, en al kunnen zij slechts weinig daarvan bevatten, toch is de hoeveelheid toereikend om tot in verschillende diepten, dieper misschien dan men tot hiertoe wel meent, planten te voeden en deels door deze de visschen en de moluscen. Immers ook voor de dieren, het zij dan voor individuen door het vormen van schubben, schelpen, beenderen, hetzij voor de geheele volkplanting, bouwen zij woningen, als zij hen den kalk weder doen afgeven aan de oppervlakte of den mantel van hun ligchaam, of als de koraaldiertjes rotsen daaruit oprigten van de diepte des dalenden bodems oprijzende tot aan de oppervlakte der zee. En sterven die dieren door anderen verslonden, of zinken hunne omkleedselen in de diepte neder, dan nemen de waterdeeltjes ze langzaam weder op om andere dieren te sieren; of wel zij begraven ze met en in het slib dat zij voeren, vormen een nieuw kleed om de aarde, beschermen op die wijze de overblijfselen tegen de vergankelijkheid, om na eeuwen en tienduizenden van eeuwen te getuigen van den toestand der aarde, om de ontwikkelingsgeschiedenis der schepselen ons te leeren, en den langzamen maar geleidelijken weg van God te prediken in de steeds hoogere ontwikkeling van zijne schepselen.
In het algemeen en voornamelijk aan den evenaar wordt door de zomerwarmte de temperatuur der waterdeeltjes verhoogd, de digtheid verminderd, zij rijzen dus daar boven de evenwigts-
{==28==} {>>pagina-aanduiding<<}
oppervlakte door de zwaartekracht en de omwentelingssnelheid bepaald, en vloeijen langs haar weder naar de polen. Men betwijfele het niet, of wel alle omstandigheden en de invloed der verdamping genoegzaam in acht zijn genomen. Indien de zee omstreeks den aequator gemiddeld 1000 ellen diep is, en hoeveel dieper is zij niet op vele plaatsen, zoo geeft een verschil van 20o Cs. reeds meer dan 10 ellen niveau verhooging, meer alzoo dan de dikte der laag bedraagt, die in de heete gewesten van de zee wordt weggenomen. Aanvankelijk is de rigting der deeltjes, welligt ook tengevolge van den aandrang der terugkeerende deeltjes tevens eenigzins westwaarts, maar de vorm van den bodem en der kusten en diezelfde omwentelingssnelheid door de aarde hun medegedeeld, maken, dat zij op breedten van 40o reeds weder oostwaarts zich bewegen. Door de van de polen komende stroomen worden zij gedeeltelijk terug gedrongen, of worden er geheele takken van afgescheurd, die dan een kleiner omloop volbrengen, even als het grootste gedeelte der lucht, die aan den evenaar opstijgende ook slechts een kleinen omloop volbrengt.
Een groot gedeelte des waters gaat echter voort en brengt een verkwikkende warmte aan in het barre Noorden. De geheele noordwestkust van Europa zou zonder dat vrij wat minder bewoonbaar zijn. In de wintermaanden staat nu de temperatuur der Noordkaap gelijk met die van Astrakan 20o graden zuidelijker; terwijl op gelijke breedte als de Noordkaap, ja zelfs 10 zuidelijker, maar buiten den invloed der zee, het kwik bevriest. Nu spreken er geleerden van om op Spitsbergen te overwinteren en van daar naar de noordpool te stevenen. Wij zijn niet overtuigd van de mogelijkheid om den noordelijken ijsdam te doordringen en veilig terug te komen, maar toch heeft de meening nu bij het bestaan van warme waterstroomen in de Royal Geographical Society of London krachtige en gezaghebbende verdedigers gevonden. Zonder die waterstroomen, zonder den krachtigen golfstroom echter, zou men er wel niet aan denken de Noordpool te scheep te bereiken.
Het is niet het eenigste, wat voor de bewoonbaarheid der aarde door het water verrigt wordt.
Door dien loop wordt de goede vermenging der wateren bevorderd, en belet, dat op sommige plaatsen bedorven stoffen zich ophoopen, terwijl er gebrek is aan voedende en gezonde bestanddeelen, die elders in onnoodig groote hoeveelheden aan-
{==29==} {>>pagina-aanduiding<<}
wezig zijn. Zij drijven zóó een onbewusten handel, waarbij alle deelen der zee en der aarde winnen, en tevens bevorderen zij den met bewustheid bestierden handel der menschen; immers hunne schepen voeren zij over den Oceaan, voor zoover dezen zulks verkiezen. Want vooreerst ontvliedt men natuurlijk de stroomen, die ons tegen zijn en men moet dus zoo naauwkeurig mogelijk de rigting der verschillende stroomen kennen en hunne temperatuur; ten anderen vertrouwt men zich dikwerf ook niet toe aan die met ons zijn, vooral niet aan warme stroomen, als de golfstroom is, omdat men weet hoe ligt aldaar òf nevels aanwezig zijn òf stormen geboren worden, de stormen van den Noordatlantischen Oceaan, van de Kaap de Goede Hoop en de geduchte Typhoons der Chinesche zee.
Zoo hebben wij dan reeds in menig opzigt het nut en het belang gezien van de waterdeeltjes, deze nederige klassen van zeebewoners; zij zijn stil uit hunnen aard, sommige bijna geheel rustende en schijnbaar lijdelijk, andere toch reeds voor eenige prikkels meer gevoelig, nuttig zoolang die prikkeling niet te sterk wordt, maar vreesselijk als de stormen ze opzweepen.
Wanneer deze, geboren uit die waterdeeltjes, welke door zich in damp op te heffen een hooger vlugt namen, maar zich met de lucht tot een misdadig doel verbonden wanneer deze met toenemende kracht de zeeën aanzetten, opruijen, doen koken; dan openen zich de afgronden, dan verheffen zich de golven, die kostbare kielen tegen de klippen verpletteren, menschen aan menschen ontrukken, geheele landstreeken inzwelgen en in de branding de rotsen zelfs beuken en vaneen scheuren.
Dan zijn de hartstogten in beweging en niemand kan ze bezweren of leiden: wat bedaard naar pligt voortwerkende zegen is voor de menschheid, dat wordt haar teugelloos gelaten ten verderve.

Nog meer verscheidenheid van werkingen vertoonen die waterdeeltjes, welke met beter voornemens bezield den dampvorm aannemen en als zoodanig zich rustig in de atmospheer verheffen. Overal op aarde geschiedt dat. Hoe slecht ook onze methoden mogen zijn om de hoeveelheden te bepalen, zoo weten wij toch, dat de grootste hoeveelheid verdampt van de oppervlakte van planten, dan van water, vervolgens van water bewarende aardsoorten; het minst van zand of kale rotsen, om-
{==30==} {>>pagina-aanduiding<<}
dat zij het niet hebben; maar dat zij bovenal afhankelijk is van de droogte en snelheid der overstrijkende lucht en van hare warmte; het meest dus aan den aequator of liever meest in een aardgordel, die zich in den loop des jaars beurtelings noord- en zuidwaarts van den aequator verwijdert. In dien gordel wordt gemiddeld een laag water meer dan een halven duim dik dagelijks weggenomen. Daar nu waterdamp onder de gewone drukking 1700 maal grooter volumen inneemt en de drukking naar boven zoozeer afneemt, waarbij het volumen nog zooveel grooter wordt, zoo kan men nagaan, welke ontzettende dampvolumina naar boven stijgen. Onder die millioenen deeltjes nu zijn vele Icarussen. De grootste hoeveelheid stort bijna onmiddellijk weder neder, slechts daarin niet aan den zoon van Daedalus gelijk, dat hen niet de warmte maar de koude doet vallen. Terwijl de damp zich in hoogere lagen uitbreidt en de dampkringslucht gedeeltelijk bij die verbreiding moet verdrijven en opheffen, verliest hij warmte; de bovenlucht zelve koud kan die niet vergoeden en met minder warmte kan de waterdamp weder minder drukking verduren, hij is dan slechts met mindere digtheid bestaanbaar, zoodat niet dan een gedeelte den aangenomen staat kan bewaren en het meeste spoedig weder wordt neêrgeploft in de zee.
Enkele malen zien wij in den zomer bij een onweder stortregens, die op de regens van den stillen gordel gelijken in hevigheid, en enkele malen ook komt bij ons zulk een toestand van den dampkring voor, dat bij geringe windsterkte de lucht als uitgeperst wordt en onophoudelijk regen nederdaalt, maar voor de regens der tropische gewesten doen de onze toch verre onder. Al zijn er mededeelingen uit Catshill en New-York, uit Geneve, Montpellier, volgens welke ieder uur een halven engelschen duim regen leverde, toch zijn die regens zeldzaam en zwakker dan die, welke Vogel schildert voor het binnenste van Afrika of Dampier voor New Grenada, zwakker dan die van welke Plinter voor Portorico zcgt: Nicht in Tropfen fällt der Regen sondern in Wasserfäden; gelijk ook een Engelsch zeeofficier vermeldt, dat men bijna drinkbaar water van de zeeoppervlakte schepte. Wat dergelijke regens, bij ons wolkbreuken genoemd, schade kunnen aanrigten is vooral te begrijpen in bergachtige streken, alwaar van eene tamelijke groote oppervlakte het water door een betrekkelijk eng dal heen wordt gevoerd en de dammen, díe tijdelijk door het tevens afgeschoven gruis en medegewentelde blokken der

{==31==} {>>pagina-aanduiding<<}
rotsen zijn opgeworpen, verbreekt, alles wat weêrstand durft bieden met zich mede voerende. Een zeer groot gedeelte van den opgeheven waterdamp heeft alzoo als zoodanig slechts een kortstondig bestaan. Niet alleen valt veel bijna onmiddellijk na de opstijging weêr neder. Wat overgebleven is en over de opene zeebekkens heen vloeit, kan zeker voor een gedeelte hoogere breedten bereiken, maar overigens doen de gebergten tienduizenden vallen. Wat door de winden der bovenlucht westwaarts tegen de Andes, voor zoover het van den Aequator komt en in hoogere breedten oostwaarts daartegen stoot, of noordwaarts tegen het gebergte van Voor-Indie en tegen de Himmalaija gevoerd wordt en dan dikwerf gedwongen wordt zich nog meer naar boven te bewegen kan slechts voor een gedeelte boven de kammen der gebergten heen vloeijen en wordt weder grootendeels verdigt. In die plaatsen is de regenhoeveelheid verbazend groot. Bepaaldelijk langs de zuidhelling der Ghats vloeijen onnoemelijke hoeveelheden af, het meest aan de zuidzijde van het Himmalaija gebergte, waar tot meer dan 12 ellen hoog het water de oppervlakte zou kunnen bedekken. Schmidt geeft op voor Dscherrapoutschi 610 cubieke duimen, voor de Ghats 260, voor Paramaribo 130 dm. Ook buiten de tropische gewesten, overal waar de winden van den zeekant tegen gebergten gedreven worden, vallen regenhoeveelheden, steeds klimmend met de hoogte. Bij Coïmbra, tegen de Skandinavische Alpen bij Bergen, tegen de Noorder-Andes bij Sitka treft men plaatsen aan, die meer dan andere water leveren. In mindere mate komen de regenhoeveelheden voor aan de westkusten der Oceanen, namelijk buiten het gebied der passaatwinden, maar aan de oostkusten is het eerst verder landwaarts in, bijv. in Europa naar Asie heen, waar minder regen nedervalt.
Echter hangt de regenhoeveelheid niet uitsluitend van de hoogten der gebergten, die wij in de eerste plaats als condenseerende oorzaken noemden of van den afstand tot de zee af. Want ten tweede wordt zij gedeeltelijk door uitgestrekte bosschen bepaald. Naar mijne meening is dat niet in die mate en zeker minder onmiddellijk het geval, dan wel door velen beweerd wordt en vooral vroeger beweerd is. Men zegt wel en Becquerel, Girardin en anderen meenen het met bewijzen te kunnen staven, dat het omhouwen van bosschen tegen en op de bergen de vochtigheid van den bodem bijzonder vermindert en het in vele gevallen bij-
{==32==} {>>pagina-aanduiding<<}
na onmogelijk zal maken op nieuw aldaar houtgewas te doen tieren; - maar van vele zijden gaan stemmen op tegen die feiten en voornamelijk tegen hare verklaring. Wij mogen hierbij eenigen tijd blijven stilstaan, omdat hier juist de hoogste werkzaamheid des waters plaats heeft, hier, dat is bij het groeien der boomen en der overige gewassen, die, naar mijne meening, op de regenhoeveelheid en verdamping ongeveer denzelfden invloed hebben. Zijn, zoo vragen wij dan, de feiten wel genoegzaam geconstateerd en, waar zij plaats vinden is dáár dat omhouwen der bosschen wel de eenige of hoofdoorzaak? In elk geval, zijn de bosschen gemeenlijk niet te scherp onderscheiden van grachten en weiden? De reden althans, dat zij door meerdere koude meer water zouden verdigten wordt in twijfel getrokken. Zeker schijnen zij kouder te moeten zijn, dit geven wij toe, omdat het groeien en het houtvormen warmte kost. Zelfs verzetteden wij ons daarom alleen tegen het gebruik om van de eigen warmte der planten te spreken, maar de oorzaak is toch te gering om hier in aanmerking te komen. Een beuk of eik geeft bij verbranding vrij wat warmte, evenzoo gras en graan als zij tot voedsel dienen; zij hebben dus vrij wat warmte gekost, de boom slechts in geruimen tijd, de planten sneller maar in minder mate. Evenwel, het is een reden van koeler zijn der bosschen en
bebouwde streken; daarenboven moeten zij kouder zijn, omdat zij sterker de warmte uitstralen, maar dan immers ook, als de zon boven den horizon is, meer ontvangen. Tegen het laatste wordt aangevoerd, dat de warmte wel ontvangen wordt, maar ook weder verbruikt, om de enorme verdamping door de bladeren, veel grooter dan van eene wateroppervlakte van gelijken platten omvang. Door die verdamping toch moeten zij kouder worden even als de natte bol van een psychrometer - en dat zou de sterkste reden van verkoeling zijn, - omdat de langsstrijkende lucht, nog niet volkomen met waterdamp verzadigd, het water uit de bladeren trekt; en dan - ja dan zullen zij misschien dubbel zooveel koeler zijn dan de lucht als eene wateroppervlakte koeler is dan deze. Men moet immers niet vergeten, dat een bosch veel zwakker werkt dan een boom, even als van een uitgebreide wateroppervlakte veel minder verdampt dan van een uitdampingsmeter van een paar palmen oppervlakte. Eene boofdbedenking is dan derhalve deze, dat op de vraag: leert de thermometer, dat zij werkelijk kouder zijn, het antwoord niet bijzonder gunstig is.

{==33==} {>>pagina-aanduiding<<}
Ja, op sommige tijden van den dag is de met bosschen bedekte grond, of liever zijn de boomen en hunne bladeren iets kouder, gedurende heldere nachten straalt een met gras bedekte oppervlakte meer uit, maar het verschil is te gering en te kort van duur, zelfs op dagen, waarop het niet regent. En toch moet men op die dagen het verschil het best kunnen waarnemen, omdat dan de condensatie ze niet verwarmt. Voor regendagen geldt de tegenwerping niet: zij waren veel koeler, de condensatie heeft die oorspronkelijk sterk gedachte verkoeling weder bijna vergoed, zij was echter noodwendig aangewezen om zooveel grooter regengehalte te verklaren; - want die tegenwerping kan niet bewezen worden. De andere hoofdbedenking is deze: als er dan zooveel meer verdampt van zulk een begroeide oppervlakte, dan moet er al zeer veel meer regen vallen, eer de vochtigheid van den bodem door die verdamping, die toch geheel ten haren koste geschiedt, zoo aanmerkelijk verminderd, weder hersteld, wat zeg ik, vermeerderd is. De waarheid schijnt deze te zijn: De hygroscopische eigenschap van het hout, en in dit opzigt zouden bosschen dan van de overige met planten bedekte gronden onderscheiden moeten worden, te oordeelen naar verschijnselen, die zich bij mist voordoen, verdigt uit de lucht waterdamp, ook als het buiten de boomen niet regent. Die verdigting heeft voornamelijk invloed, als de bladeren niet meer actief of niet meer aanwezig zijn; de bladeren zelve doen meer water tot damp overgaan dan omgekeerd; wat er valt en tot op den bodem dringt is misschien gedeeltelijk voor onmiddellijke verdamping beveiligd, maar geenzins voor middellijke; want hoewel die beveiliging plaats heeft, zoolang het gevallen water nog plassen vormt, zoolang wordt het toch ook te eerder opgezogen door de wortels en weder naar boven gevoerd. De bosschen geven dus niet meer vocht. Overigens zal de hoeveelheid zelve van het neêrvallend regenwater in den zomer niet zooveel grooter zijn
op het terrein door bosch begroeid en nog in mindere mate zal het de hoeveelheid op uitgestrekte met gewassen bedekte landerijen neêrgevallen overtreffen. Wel is de lucht daarboven vochtiger, omdat daar de bron der vochtigheid is, en kan daarom ligter een verdigting of eene sterkere verdigting plaats grijpen, maar voor het grootste gedeelte is die damp spoedig van daar weggevoerd. Werkelijk hebben dan ook regenmeters zeer nabij of in bosschen geplaatst, zooals men dat in Silezië voor eenige jaren is begonnen te doen, tot nog toe slechts

{==34==} {>>pagina-aanduiding<<}
weinig meer water geleverd, dan die, welke er eenige uren van daan werden waargenomen. Daarbij, valt er dan meer water, dan wordt er ook op die plaats meer verdampt: dus sneller is de omloop volbragt; maar het eindresultaat, na verlies en winst in de rekening te hebben opgenomen, is geloof ik eer verlies dan winst, althans in plaatsen, alwaar de grond nagenoeg horizontaal is en niet te zandig. In de beoordeeling van een concreet geval zal men dan ook ongetwijfeld bijzonder te letten hebben op de locale gesteldheid van den bodem. Is de grond zeer gemakkelijk doordringbaar voor het regenwater, dan zal het bebouwen van den grond voordeelig werken, want wat anders onttrokken wordt bij onmiddellijk doorzijpelen van den bodem, zooals in de duinen 1) moge nu grootendeels verdampen, toch gaat het niet geheel verloren voor de oppervlakte, gelijk bij gemis van alle organische voorwerpen het geval zou zijn geweest. Is nu eens een groote oppervlakte zeer rotsachtig en droog, dan zal, indien de aardrijkskundige ligging het begunstigt, de regen daar zeker kunnen verminderd worden en zelfs geheel gaan ontbreken, en zeker is het, dat, indien ergens door die aardrijkskundige ligging de regen ontbreekt, dan ook het organische leven er kwijnen zal of wel geheel vernietigd worden. Indien er groote hoeveelheden vallen, dan wordt door de ongelijkheden van den bodem, die door de wortels gevormd werden en daardoor bevestigd zijn dat water langer teruggehouden; zijn er geen wortels, dan graaft het water spoedig groeven, waarin het snel afvloeit; het voert de niet vastliggende deelen van de rotsen mede en neemt de bouwbare aarde weg; zoo ontstaan ligter overstroomingen in de lager gelegen streeken, en van de hellingen der
heuvels of bergen verdwijnt het; zijn er wel wortels, dan verdeelt het zich in den bodem.
Men ziet het alzoo dikwerf te zamen gaan, gebrek aan regen en aan bosschen, maar daarom heeft men nog geen regt om meer regen aan meer bosschen toe te schrijven; integendeel, bij de moeijelijkheid, die altijd de physici hebben gehad, om oorzaak en gevolg van elkander te onderscheiden, mag men wel degelijk toezien, dat men ook hier niet als gevolg beschouwe wat oorzaak is en omgekeerd.

{==35==} {>>pagina-aanduiding<<}

Welken invloed echter gebergten en bosschen en begroeide bodems mogen hebben, de hoofdinvloed toch gaat van de geographische breedte uit. Over het geheele jaar en gemiddeld

valt van 0o tot 25o graden breedte 75 duim regen.
van 25o tot 40o graden reedte 35 duim regen.
van 40o tot 50o graden breedte 25 duim regen.
van 50o tot 60o graden breedte 15 duim regen.

Werkelijk weet men, dat men de aarde ten opzigte van den regen in verschillende gordels kan verdeelen. Men onderscheidt dan zes gordels in elk halfrond, of, als wij die tot vier willen terugbrengen, heeft men een gordel van altijddurenden regen; daarnaast een, alwaar het hoofdzakelijk slechts in bepaalde maanden regent; dan weder een gordel, waar het af en toe regent; eindelijk een, waar bijna geen regen, althans in den winter meer valt, vooral niet veel meer in dezen vorm. De beste beschouwingen daaromtrent levert Dr. Mühry uit Göttingen, die de geographie der meteoren even naauwkeurig en omvattend bewerkt heeft, als die der ziekten. Op een gegeven tijd des jaars kan het daar, waar de zon in het toppunt staat en eenige graden ter weerszijden, bijzonder naar de aequators zijde heen, altijd dat is dagelijks regenen. Aan beide zijden daarvan kan een gordel zijn, alwaar het in het geheel niet regent, indien slechts de gesteldheid van den grond zulks begunstigt. In het noorden heeft dat plaats in het noorden van Afrika en Arabië, de woestijn van Perzië; in het zuider halfrond in Peru en een stuk van Australië; maar overigens is daar te weinig land op die breedteu, en uit den waterachtigen bodem, de oppervlakte der zee, stijgt aldaar, èn op de plaats zelve èn overal in den omtrek, te veel water onophoudelijk op, om dat verschijnsel te begunstigen. Daalt dan verder van de linie de waterdamp neder, zoo ontstaat zoover die zich uitstrekt weder een gordel van gedurigen regen. Evenwel, zoo scherp als ik het hier voorstelde kan het verschijnsel niet plaats hebben, omdat wij niet slechts te zien hebben wat op een gegeven tijd van het jaar, maar wat in den loop van het jaar geschiedt. Slechts wordt in het algemeen bereikt, dat nevens den gordel van regens in alle maanden, een gordel komt met regens gedurende een half jaar en dan met twee perioden.
Immers tengevolge van de beweging der zon trekt die gordel met altijddurenden regen in April, Mei en Junij meer noordelijk op. Dan krijgt dus een gordel van een tiental graden breedte,

{==36==} {>>pagina-aanduiding<<}
die geen regen zou gehad hebben, indien de zon altijd in den aequator bleef, nu juist regen, bijna dagelijks gedurende een grooter of kleiner deel van een halfjaar.
Dit geschiedt in de zoogenaamde subtropische streeken en daardoor wordt een gedeelte van den anders droogen aardgordel, nu van den noordelijken dan van den zuidelijken gordel, gedeeltelijk bezocht, en is zelfs de Sahara niet zoo absoluut regenloos als men vroeger wel beweerde; daardoor wordt die drooge luchtgordel nu gedurende de zomermaanden gevonden, boven plaatsen, die anders aan gedurig afwisselende regens zouden blootgesteld zijn. Daarom heeft men dus bijv. in Algiers, in Spanje en Italie in den zomer geen of bijna geen regen, soms drie maanden achtereen, terwijl in den winter de regengrens zich veel zuidelijker uitstrekt, omdat dan de zon zooveel zuidelijker declinatie heeft. In onze breedte van 40o tot 60o wisselen regenachtige en regenvrije perioden elkander met langere of kortere tusschenpoozen af; men onderscheidt hier nog de streek der zomerregens en die der lente- en herfstregens, en op nog hoogere breedten gaan die hoeveelheden nog meer verminderen. Immers de hoeveelheid, die verdampt, die dus in de lucht op nieuw opgenomen wordt, vermindert en is spoedig niet meer in staat het verlies te vergoeden; er is minder en minder waterdamp in de lucht; en eindelijk binnen de poolcirkels valt er weinig meer ene en groot gedeelte daarvan nog onder den vorm van sneeuw. Alleen in den zomer brengt de atmospheer nog genoegzame waterdampen, om die als regen op hooger breedte te doen neêrvallen.
Indien wij nu voorloopig slechts een van de hoofdwerkingen van den als regen neêrvallenden waterdamp beschouwen, zoo zal het deze zijn, de meer gelijkmatige verspreiding der warmte over de aarde. Om een pond water te verdampen op die temperatuur, waarop de verdamping geschiedt, is in ronde getallen zesmaal zooveel warmte noodig als om een kilogram water van tusschen 0o en 10o, tot de kookhitte te brengen. Er komt nog bij, dat de waterdamp op veel lagere temperatuur wordt neêrgeslagen en de winst voor eene plaats aan de polen dus eigenlijk gelijk is aan de hoeveelheid warmte, noodig om water van de temperatuur dier plaats, dus dikwerf onder 0o tot damp te brengen van 26o à 30o. Wordt dus een millioen kilogrammen water, die aan den aequator verdampt zijn, nedergeslagen aan de polen, zoo is het alsof men zes millioenen van

{==37==} {>>pagina-aanduiding<<}
die eenheden warmte van de verzengde naar de bevroren gewesten had overgebragt, en hoevele millioenen ponden warmte worden niet op die wijze door de lucht vervoerd? Immers een enkele regenbui, wier water, als het bleef liggen, den grond tien millimeters zou bedekken, levert alleen boven Utrecht twintig millioenen kilogrammen en de gewone jaarlijksche hoeveelheid bedraagt alhier over de stad 1500 millioenen ponden. Indien alzoo de waterdeeltjes niets anders deden dan een kortstondige vlugt nemen in de hoogere streeken, om daarin weder neêr te vallen, dan zouden zij toch reeds hun leven nuttig besteden en hunne werken zouden niet verloren gaan, want zij hebben warmte vervoerd van plaatsen, die te veel hadden naar andere die gebrek leden en alzoo een grooter gedeelte van den aardbol daardoor alleen bewoonbaar gemaakt. Zelfs nu nog, gelijk wij zooeven in een paar voorbeelden vermeldden, zijn de temperaturen op aarde zoo ongelijk verdeeld, ook na tempering door de zeestroomingen en den waterdamp. Voorzeker geheel onbewoonbaar zou het grootste gedeelte van de aarde voor den mensch zijn, indien het water zulks niet verhoedde! -
Dit is dan het lot van verreweg het grootste gedeelte der waterdampdeeltjes. Sommigen worden reeds aan het begin hunner reize weder tot terugkeer genoodzaakt, enkele ellen hoog verheffen zij zich slechts, zij verkeeren geen dag in die ruimere spheer, naauwelijks eenige uren, en al zijn zij al van verre gekomen, toch worden zij digt bij de aarde gedrongen tot haar terug te keeren, als de uitstraling na den ondergang der zon den grond, waarop zij rusten, bekoelt en de wind te zwak is, om ze op zijne vleugelen in hoogere lagen te voeren. De koude van den grond en hun eigen uitstraling, vooral als de lucht helder is en in hoogere streeken betrekkelijk droog, verstijft ze. Zij zakken bij voorkeur tusschen het hooge gras en het graan neder, zetten zich wel als parelen daaraan af, die zich onder een nevel van meerdere of mindere digtheid en dikte verbergden, maar die plotseling des morgens glinsteren, als na het opkomen der zon toevallig een ochtendwindje die mist wegvaagt en zij in haar vriendelijk licht in alle kleuren spelen. Weldadig zijn die dauwdruppen. Waar de regen een geruimen tijd niet viel of bijna nooit valt, daar zijn zij het, die den groei der planten nog mogelijk maken en bij hun kortstondig bestaan en in nederigen kring den landbouwer zoo gewenscht en nuttig zijn.

{==38==} {>>pagina-aanduiding<<}

Gelijk wij echter reeds zeiden er is een aanmerkelijk gedeelte der waterdampdeeltjes, dat hooger zich verheft en langer in den dampkring vertoeft.
Wij zouden de beteekenis van het water in de huishouding der natuur nog zeer onvolledig kennen, als wij ons niet met de toestanden dier waterdeeltjes tusschen hunne opheffing en hun nederslaan nader bekend maakten, en niet ook de overige vormen, welke zij kunnen aannemen, de vereenigingen, die zij aangaan evenzeer aan ons onderzoek onderwierpen. De eerste van die toestanden is die van onzigtbaren waterdamp.
Eenigen tijd blijven zij als deeltjes op zich zelve zonder met andere in eenige nadere verbinding te treden. Dat zou dan de eigenlijke damptoestand zijn, waarin wij van spanning kunnen gewagen, die dan door den psychrometer wordt gemeten, eene spanning afhankelijk van de temperatuur, op eene wijze, die in de tafels der natuurkundigen wordt aangegeven, en van de drukking, die hooger geplaatste dampdeeltjes er op uitoefenen. Zonder eene merkbare verbinding met onze lucht aan te gaan, vormen zij dan een ware atmospheer daarin, het hoogst en het digtst boven de zee in de warme deelen der aarde, verder ijler en lager in het binnenste der werelddeelen. - Ook kan men ten naastenbij de hoeveelheid beoordeelen. Sommigen zijn hierin wel eens te ver gegaan; zij beweerden, dat men door dien psychrometer dus de hoeveelheid waterdamp eener vertikale kolom even goed konde bepalen, als de hoeveelheid lucht door middel van den barometer. Zij eischten, dat aan de noodzakelijk ware wet van Dalton oogenblikkelijk werd voldaan. Zij meenden, dat men, na van de barometerhoogte te hebben afgetrokken de aan deze spanning beantwoordende kwikkolom, over zou houden de drukking der drooge lucht. Het zou alleen dan het geval zijn, als die wet zich oogenblikkelijk deed gehoorzamen (hetgeen zij niet doet, want dan zou ook boven Asië en boven den Oceaan geen verschil van 10 millimeters zijn) en als er geen andere vormen dan alleen die van waren damp bestonden. Lamont heeft dan ook teregt er op gewezen, dat de waterdamp, als hij zich als zoodanig in de lucht uitbreidt, (ik zou zeggen eer hij den evenwigtstoestand bereikt heeft) nog door de lucht ook weêrhouden d.i. gedrukt wordt, zoodat er om die reden minder waterdamp is dan waartoe men op gezag van den psychrometer besluit; terwijl er aan den anderen kant oneindig veel meer is dan door het

{==39==} {>>pagina-aanduiding<<}
instrument wordt verraden, omdat het water ook in anderen toestand kan aanwezig zijn: als waterblaasjes en als wolken, of omdat het ook door drooge luchtlagen kan zijn afgescheiden van den ondersten eigenlijken dampkring. In die gevallen toch heeft het volstrekt geen werking op den psychrometer. Dit instrument heeft alzoo geene zoo algemeene beteekenis als de barometer, maar is veeleer locaal als de thermometer.
Hoe meer waterdamp echter ergens bij eene zelfde temperatuur aanwezig is, des te eerder zal hij in een der volgende toestanden overgaan en zijne hoeveelheid heeft derhalve voor de weêrsgesteldheid groote beteekenis; maar bovenal is zijne werking gewigtig voor het aardrijk, omdat hij de warmte der zon bewaart. Hij werkt bijna als de glasramen onzer broeikassen, waarin vruchten haren wasdom en rijpheid verkrijgen, die anders hierin niet zouden kunnen gekweekt worden en zulks niet alleen om het afsluiten van den wind. Die glazen en vooral de waterdamp laten de warmte der zon voor een veel grooter gedeelte door dan die der aarde, en deze laatste behoudt alzoo meer dan het geval zou zijn, zelfs als de zonnestralen haar onverzwakt bereikten. Wel heeft de waterdamp een groot uitstralend vermogen en aan het eind gaat toch de warmte, die hij terughield, weder door de ijle drooge luchtlagen naar boven en naar de andere hemelbollen, maar hij bewaart die toch een tijd lang, gelijk uit de vergelijking van vochtige met drooge streken te zien is. In de zandwoestijn, waarboven zich weinig waterdamp bevindt, rijst de temperatuur tot 45o over dag, maar des nachts vriest het er en hoort men soms als het knallen van den donder het splijten der rotsen door de bijna plotselinge en ongelijke verkoeling na den ondergang der zon. In andere streken daarentegen, alwaar het, tengevolge der hoogere breedte, niet zoo warm kan worden, is dat verschil van dag en nacht op verre na zoo groot niet, en waar vochtigheid met eene ligging in de tropische gewesten te zamen valt als op Madagascar en Borneo, daar vindt men de grootste hittte tot 54o Cels.
Zoo zou het de vraag zijn, of onze aarde zonder waterdamp wel in het geheel bewoonbaar zou wezen en dat niet alleen om de excessive warmtewisseling, maar ook om de geringe gemiddelde hoeveelheid warmte, indien het water er niet aanwezig was.
Vele waterdeeltjes zijn echter met dat eenzelvig leven niet tevreden, zij willen zich met andere van hunne soort vereenigen,

{==40==} {>>pagina-aanduiding<<}
niet slechts tot regendroppels om te vallen maar tot zwevende groepen, om zich in de lucht vrij te bewegen en veel schoons, velerlei nut te weeg te brengen. - Door welke oorzaak dan ook, bij welke aanleiding het zij, zij gaan blaasjes vormen, vergelijkbaar met de cellen der organische stoffen.
Indien wij iets met zekerheid wisten omtrent de oorzaak van den elektrischen toestand der lucht, of die te weeg gebragt wordt door de waterdeeltjes zelve, die eenige elektriciteit opnemen bij of tengevolge hunner verdamping en ze zoo aan den dampkring mededeelen, of dat de lucht door andere oorzaken elektrisch kan worden; indien wij het konden narekenen, hoe en wanneer de zuurstof in de natuur gedeeltelijk tot ozon wordt, gedeeltelijk tot antozon, dan zouden wij ook kunnen beslissen of die antozon-deeltjes de bepalende oorzaak waren van het vormen der waterblaasjes, - nu zeggen wij het eenvoudig: de waterdeeltjes vereenigen zieh tot holle bolschalen, waarin lucht opgesloten is, tot waterblaasjes alzoo, die men volgens de Saussure nu en dan kan zien, maar wier aanwezen door Newton reeds vermoed werd, naar Clausius vooral vaststaat, zoo zelfs, dat men hunne hoeveelheid, hunne grootte, de dikte van het omhulsel bij benadering berekenen kan. Gedurende hun leven als zoodanig, in den toestand, waarin zij nog niet al te zeer opeengehoopt zijn, waarin hunne huid nog niet te dik is, vertoonen zij ons het morgen- en avondrood; in meerdere zamenpakking, als zij als bolletjes beschouwd kunnen worden de sterk gekleurde kransen, kleine kringen om zon en maan, en in mindere hoeveelheid het blaauw des hemels. Juist die verschillende tinten leeren ons de betrekkelijke hoeveelheid der blaasjes en hunne grootte kennen; want door de herhaalde terugkaatsing van het licht op al die verschillende oppervlakten in- en uitwendig komt er licht in ons oog, dat ofschoon in dezelfde rigting invallende toch zeer ongelijke wegen heeft doorloopen; zoodat dientengevolge sommige kleuren meer verzwakt worden dan andere, en er dus van de zeven kleuren van het witte licht enkele in sterkere verhouding tot ons komen. Deze werking van den waterdamp als blaasjes mag ik slechts even aanstippen, omdat zij niet duidelijk te maken is, zonder een uitvoerige uiteenzetting. Intusschen is het een feit, onlangs
o.a. door den hoogleeraar van Rees hier ter stede door proeven in het licht gesteld, dat, in bepaalde omstandigheden,

{==41==} {>>pagina-aanduiding<<}
juist hier voorhanden, door interferentie licht bij licht gevoegd duisternis kan geven; dat dus ook van de zeven kleuren in het witte licht voorhanden nu eens het rood-oranje en geel zeer verzwakt kunnen worden, dan weder het blaauw en violet; zoodat in het eerste geval een zeker blaauw, in het tweede een zeker rood tot ons oog komt, gelijk in de streepen der zeepbel ons aanschouwelijk werd voor oogen gesteld. Er zijn wel natuurkundigen, die dezen toestand ontkennen. Zij nemen alleen bolletjes en waterdampdeeltjes aan, schrijven aan de lucht als zoodanig de blaauwe kleur toe en verheugen zich zeer over de waarnemingen van Janssen, dat waterdamp, volgens hen onmogelijk tot blaasjes vereenigd, wel sterkere donkere streepen in het minder breekbare gedeelte van het zonnespectrum, dus in rood, oranje en geel geeft, maar scherper, dunner, niet zoo over die kleuren verbreid als over de overigen, zoodat dus waterdamp als zoodanig, niet in groote hoeveelheid aanwezig, de avond- en morgenstralen als rood licht doorlaat. Als zij dan de groote verscheidenheid der tinten niet zoo goed kunnen verklaren, dan wijzen zij op de zwarigheden, die ook nog der hypothese van Clausius in den weg staan, die zij zelfs onoverkomelijk achten.
Zij zeggen dat zulk een blaasje, gelijk zij als zeepbellen met hunne kleuren pralen, zoo ook als zeepbellen moeten verdwijnen, dat zij zich steeds als deze trachten te zamen te trekken, dat de lucht in hunne holte besloten naar buiten moet dringen en zij spoedig, omdat zij zwaarder zijn dan de lucht, dalen moeten, en in warmere streken opgelost worden, of tot druppels moeten overgaan. Wij erkennen de waarheid dezer tegenwerping, maar niet de kracht. De waarheid ook, omdat aan de buitenzijde verdamping zal plaats hebben, en omdat wij het zien, hoe soms bij helderen hemel regendruppels kunnen vallen; omdat wij erkennen, dat wij in mist en bij het vormen van dauw er niet in slagen gemakkelijk juist blaasjes aan te wijzen; maar niet de kracht, - omdat er bij vernietiging van duizenden tevens duizenden anderen gevormd worden en het evenwigt niet als stabiel maar als mobiel beschouwd wordende, toch aanwezig is. De gevormde druppels worden in de lagere luchtlagen weder in het algemeen tot damp, die opgestegen boven op-nieuw blaasjes vormt. Dat zij er echter tijdelijk waarlijk aanwezig zijn, dat wijzen behalve de boven gegevene verschijnselen het zeldzame van den regenboog, dien men anders in iedere wolk zoude zien,

{==42==} {>>pagina-aanduiding<<}
of men moet zich op de kleinheid der druppels beroepen, voorts het mogelijke van den witten regenboog met groote waarschijnlijkheid aan, zoolang nog geen andere verklaring daarvan kan worden gegeven. Dat werkelijk de tegenwerping zóó en niet als vernietigend moet opgevat worden, kunnen wij ook daaruit afleiden, dat zij evenzeer gelden zou tegen het bestaan van wolken, een derden tusschentoestand van het water, van een toestand dus, die er toch onbetwistbaar is. Wezenlijk gelooven wij niet, dat die onderscheiden is; wij meenen, dat wolken slechts opeenhoopingen zijn van dergelijke blaasjes; maar ook, als men ze als verzameling van druppels wil voorstellen, die zeker nu en dan er ook in voorkomen, dan moesten die eveneens zakken en van onderen weder in damp veranderd worden onder het vallen, terwijl aan de bovenzijde op nieuw druppels worden gevormd. Zoo kan een wolk afnemen en ook aangroeijen, gelijk ik dit eens zag bij een onweder, toen dat toenemen aan de eene zijde door den vocht aanvoerenden wind zich als krijstalschieting voordeed over eene uitgestrektheid van dertig, veertig graden aan den hemel. Het is dan ook bekend, hoe een kleine wolk ‘oeil de boeuf’, als voorteeken van den storm beschouwd, in weinige minuten zoo aangroeit, dat de geheele hemel zwart wordt en als men slechts veel helderheidsschattingen gedaan heeft zal men herhaaldelijk opgemerkt hebben, hoeveel die na slechts vijf of tien minuten uit elkander loopen. De woiken worden niet aangevoerd, zij worden geboren. Het reine blaauw wordt met wit gemengd, ondoorschijnend, er ontstaat afscheiding, en zonder dat winden nog voelbaar zijn, of aan de beweging der gevormde wolken zigtbaar, is de hemel bedekt.
Zoo is er dan veel verandering van toestand in een wolk. Er komt nog bij, dat zij veelal in elektrischen toestand is, als gevormd door elektrische deeltjes, die zich vermengd hebben, zoodat de elektriciteit, vroeger op die allen verdeeld, nu alleen aan de oppervlakte der blaasjes verbreid wordt. De elektriciteit kan de blaasjes verder van elkander houden en daardoor verhinderen, dat zij in gewone omstandigheden ineen vloeijen en als regenwater nedervallen. Blaast echter een koude luchtstroom in zoodanig een wolk en grijpt er een snelle condensatie plaats, dan erlangt de elektriciteit, zich op geringer volumen uitbreidende, hoogere spanning en kan zich als bliksem vertoonen. Misschien ook kan weder elektriciteit oorzaak en niet gevolg zijn en

{==43==} {>>pagina-aanduiding<<}
een hoog gespannen wolk zich op een andere, of op de aarde ontladen; daardoor zullen de deeltjes minder uiteen gehouden worden, zij zullen elkander naderen, zamenvloeijen, neêrvallen. Dat vrijkomen van elektriciteit en hevige stortregens te zamen gaan kan men telkens waarnemen, en bij elke donderbui; maar wat oorzaak is, wat gevolg durft de natuurkundige nog niet altijd te zeggen. Ook is het uiterst moeijelijk zich die verdeeling der elektriciteit voor te stellen. Wel schijnt het, dat vooral de buitenste deeltjes moeten en zullen geladen zijn en dat deze dan ook bij een bliksemstraal die elektriciteit afgeven, terwijl nu op nieuw de binnenste waterblaasjes hun die van lieverlede teruggeven tot een nieuwen slag, maar het is nog hoogst onzeker; wij moeten onze onkunde bekennen, hoe, maar weten toch, dat de waterdamp in dien vorm het indrukmakende onweder mogelijk maakt, waardoor onder anderen ook dit bereikt wordt, dat schadelijke stoffen, nog niet door en met het regenwater opgelost en afgevoerd, ontbonden en daardoor onschadelijk worden, en andere verbindingen worden gevormd voor den plantengroei voordeelig. Een deel der wolken alzoo, de regenwolk, is de vorm door den waterdamp aangenomen, als hij zoo bij matige bekoeling neêr zal dalen. Zijn de blaasjes zeer klein, wij zeiden het reeds, of zelfs zijn zij, wat daartoe misschien noodig is, tot kleine druppels geworden en onderling van ongeveer gelijke grootte, dan kunnen zij fraai gekleurde kransen om de zon of maan van 8o middellijn vormen, zoo als wij die aan de vensters van de vigelanten, in den winter om de gazlantaarns of om het elektrische lichtbeeld kunnen zien.
Vallen zij in groote hoeveelheid neder, zoo vertoonen de druppels ons, indien ook de zon of maan schijnt, den regenboog, den rooden gordel, die in een kring van 42o 221 voor elk der overige kleuren evenzoovele gordels binnen zich omsluit, rondom het aan de zon of aan de maan overgestelde punt des hemels als middelpunt. Men vindt toch door berekening, dat telkens van de in die gordels, in zulke rigtingen gelegen druppels het meeste licht van de daaraan toekomende kleur in ons oog valt. De kring nadert te meer tot een halven cirkel naarmate zon of maan nader bij den horizon staat.
Dat verschijnsel kan zich in prachtige kleuren voordoen. Staat men op een hoogte, een berg, zoo ziet men den halven cirkel zich beneden tegen het groen op de hellingen der overliggende

{==44==} {>>pagina-aanduiding<<}
bergen voortzetten. Ook kan er een dubbele regenboog zijn, al naar de grootte en helderheid der druppels, maar dan volgens dezelfde theorie van 50o voor het rood, en met het rood binnen. Een derde is slechts zeldzaam waargenomen. Zelfs is een witte mogelijk als het naar Bravais nog geen druppels, maar blaasjes zijn met zeer dikke omhulsels, die een derde tot de helft van de middellijn bedragen. Terwijl ik hier spreek van zeer dik en vroeger van dun, moet ik herinneren aan het betrekkelijke dier woorden. Men moge geneigd zijn het tiende deel van een streep dun te noemen, hier is een vierde deel daarvan dik, een vijftigste deel van een streep eerst dunner. In al deze vormen treffen ons de waterblaasjes door hunne schoonheid, zij trekken onze opmerkzaamheid tot zich en zetten den geest aan om het raadselachtige te ontwarren.

Er is een andere vorm van wolken, namelijk die bij sterke bckoeling uit ijsdeeltjes gevormd wordt. In de hoogste streken des dampkrings bevriezen de dampblaasjes. Geheele wolkenlagen kunnen daaruit bestaan. Dit bevriezen kan langzaam geschieden (wij zullen zien dat in dat geval sneeuw ontstaat), of wel schielijk, ja plotseling te voorgeroepen worden. In het laatste geval ontstaat een verschijnsel, in den winter onschadelijk, maar in den zomer vaak vernielend. Water buiten aanraking met vaste deelen, en dus in den vorm, waarin het in de bovenlucht is, kan tot een aanmerkelijken graad van koude afgekoeld worden beneden het smeltpunt. Valt nu een koude windstroom in deze zoo sterk verkoelde massa, zelf in tegengestelde rigting bewogen, zoo kan hij plotseling bevriezen tot grootere korrels, die in de winter nedervallen als hagel, grésil, of ook kunnen naar Arago als een tweede soort van korrels de bevroren waterdruppels hier onderscheiden worden. Is echter in den zomer, of in heete gewesten de opstijgende luchtstroom zeer sterk, zoo worden die massa's zelve tot nog grootere hoogte opgevoerd, de begeleidende waterdamp zet zich nog meer uit, brengt groote koude te weeg; terwijl, bij ontmoeting van de hoogste koudste lagen, vooral als die door een tegengestelden luchtstroom onophoudelijk nieuw worden aangevoerd, die koude grootere korrels doet ontstaan. De eene korrel de andere ontmoetende vereenigt zich met haar naar de wetten der regelatie. Het is echter een genootschap met geheime statu-
{==45==} {>>pagina-aanduiding<<}
ten door de waterdeeltjes gevormd. De natuurkundigen hebben ze nog niet ontdekt, vooral niet hoe zij zich zoo kunnen uitbreiden, hoe de korrels zoo groot kunnen worden. Het is hier niet genoeg te zeggen: eenige ijsnaalden voegen zich aaneen en daarom heen bevriest nu een hagelvormige laag water als helder ijs, want van waar ontleent men de latente warmte, die voor zulk een betrekkelijk dikke laag dikwijls zoo aanmerkelijk is. Men moet dus een reden
opsporen, waardoor zij lang genoeg in de lueht kunnen vertoeven. Tot verklaring hiervan, of althans om het denkbaar te maken, schijnt de hypothese van Oersted de beste, namelijk: dat bij den strijd der tegengestelde luchtstroomen wervelwinden, wentelende eilinders ontstaan en daardoor de gevormde korrels met meer lucht in aanraking komen, en daarin worden rondgevoerd. Maar hoe is de grens dier tegengestelde luchtstroomen? Verticale cilinders geven welligt beter rekenschap van de omstandigheid, dat de hagel in lang uitgestrekte banen van betrekkelijk geringe breedte neêrvalt; maar cilinders om horizontale assen, waaraan ik zoo gaarne de voorkeur zou geven, omdat men meer luchtstroomen van verschillende rigtingen boven dan naast elkander waarneemt, laten daarenboven beter de mogelijkheid toe, dat een vallend hagelkorreltje nog eens weder naar boven worde gevoerd, of althans in het opstijgende gedeelte lang zwevende kan worden gehouden, waardoor het gelegenheid heeft grooter te worden. De cilinders zullen toch ook in geen geval zoo bijzonder lang behoeven te zijn, de lengte hunner assen zouden voor mij gelijk moeten wezen aan de breedte der hagelbanen. De waarnemingen omtrent hagelwolken, van den top van bergen af gedaan, melden wel, dat uit de wolk de hagelkorrels als uitgeworpen werden, hetgeen even als het gedruisch, dat men vóór de hagelbuijen verzekert gehoord te hebben, zeer goed met een wervelbeweging is over een te brengen; maar zij kunnen niet voor of tegen de meer horizontale assen beslissen, omdat zij niet uitvoerig genoeg zijn medegedeeld. Zij vermelden namelijk niet in welke rigtingen de hagelkorrels werden uitgeworpen. Ik moet echter erkennen, dat als wij op de herhaalde verandering der windrigting bij hagelbuijen waargenomen letten en op sommige waarnemingen, die van verdiepingen spreken in de wolk gevonden, de waarschijnlijkheid voor verticale assen weder grooter wordt, en hagelbuijen alzoo meer geheel en al overeenkomen met
waterhoozen, die

{==46==} {>>pagina-aanduiding<<}
dan toch om een verticale as draaijen en ook bij geringe breedte zoover voortrukken. De natuurkundigen moeten bij deze onzekerheid, hoezeer steeds trachtende om achter het geheim te komen, zich voorloopig bepalen tot statistische rangschikking der feiten. Men brengt thans in kaart, welke landstreken meer gewoonlijk door hagel bezocht worden. Gelukkig komt deze vorm, waaronder het water nederdaalt niet zoo dikwerf voor, want ook indien hij in de hooge luchtlagen misschien meermalen tot stand komt, veelal wordt hij veranderd, eer hij de oppervlakte der aarde bereikt, omdat de warmte der onderste luchtlagen de korrels tot druppels maakt; daarbij, indien er soms regendruppels onder het vallen bevriezen, meermalen ook zullen bevroren druppels onder het vallen weêr smelten. Vandaar dan ook dat het in de tropische gewesten, in Indië zeer zeldzaam hagelt. Alleen, wanneer de vorming buitengemeen sterk is geweest, bereiken de korrels den grond; zij zijn dan zelfs dikwerf zeer groot, gelijk ook bij ons de regel geldt: hoe heeter dag, hoe meer gevaar voor zwaren hagel. Het is juist de tijd des jaars, die de uitwerking van den hagel zoo schadelijk maakt, niet wegens de bedekking van den bodem, maar om de mechanische kraeht, waarmede de vaste deelen vallen. De landbouwgewassen worden er door beschadigd en onbruikbaar gemaakt; overigens zouden wij niet zooveel reden hebben daarover te klagen. Het is de eenige vorm, waarin voor ons het water meer schade dan voordeel brengt.
Wij wenden liever een blik naar de vormen, die ontstaan als de waterblaasjes zeer langzaam bevriezen, als de vorm der kleinste deeltjes invloed kan uitoefenen op de vereeniging, die zij aangaan, waarvan dan de wetten minder geheim zijn, daar zij, door het wezen der deeltjes aan de hand gegeven worden. Er worden dan namelijk naalden, zeszijdige zuilen gevormd in groote hoeveelheid.
Luchtreizigers dergelijke wolken doorgaande, zien de luchtballon en hun voertuig spoedig bij snerpende koude met duizende naaldjes bedekt. Maar wij hebben niet op luchtreizigers behoeven te wachten, eer wij tot hun aanwezen besloten. Wij wisten immers, dat water zich als zoodanig kan voordoen, en Bravais vooral zag, dat hij door het vooronderstellen van dezen vorm tevens de verklaring vond 1o. van de groote weinig gekleurde kringen, die zich rondom zon en maan op afstanden van 22 graden en het dubbel daarvan kunnen vormen, 2o. van de verticale en horizon-
{==47==} {>>pagina-aanduiding<<}
tale ongekleurde cirkels, welke het lichtend hemelligchaam doorkruisen; 3o. van de bijzonnen en bijmanen; 4o. van de aan eerstgenoemde eirkels rakende bogen; kortom van de prachtige verschijnselen, welke nu en dan, bij heldere nachten en vooral als koude aanstaande is, die reeds in de bovenlucht boven onze hoofden zweeft, zich aan ons vertoonen. Maandelijks zijn zij in meerdere of mindere mate te zien, maar zeldzaam komen zij tot groote en volledige ontwikkeling, maar trekken dan ook ieders oog zoo als te St. Petersburg, 29 Junij 1790, te Danzig in 1610, te Rome en enkele andere malen, volledig ook voor een tiental jaren in Utrecht.
Mogen zij dan al door het bijgeloof als onheilspellende of gelukkige teekenen beschouwd zijn, voor den natuuronderzoeker zijn zij hoogst merkwaardig, omdat met zoo geringe middelen als de kristalvorm van het ijs zoo velerlei tot stand komt en uit dezen alleen zooveel wordt verklaard. Zoo geven ons de verschillende vereenigingen der waterdeeltjes in de lucht boven ons aangegaan schoone kleurschakeringen zelfs in den vorm, waarin die moleculen schijnbaar dood zijn en nu sprak ik nog niet eens van het geval, dat de waterdamp lager in de lucht aan uitstekende voorwerpen, aan de fijne takken der boomen zich als ijsnaalden afzet, die ingeval van daarop volgend helder weder, het licht der zon in duizenden rigtingen en uit duizenden punten weêrkaatsen, zoodat het winterkleed der natuur als met diamanten is bezaaid. In die laatst beschouwde vormen doen zich de individuen niet in grooten getale voor, zijn althans niet zoo algemeen zigtbaar, maar veelvuldiger geschiedt het, dat in de lucht zelve zich de naaldjes aaneen hechten onder bepaalde hoeken, door den kristalvorm des waters bepaald. Vangt men ze voorzigtig op, zoo kan men schoone zamenstellingen daarvan beschouwen. De vallende sneeuwvlokken vertoonen zich als kantwerk van groote fijnheid, de tallooze mogelijkheden der combinatien doen velerlei figuren ontstaan, uit eene andere sneeuwbui weder andere vormen; zelfs uit eenzelfde sneeuwbui, als die tusschenbeide eens verflaauwd was of bijna opgehouden had, na de hervatting weder nieuwe figuren. Weldra zijn zij echter in zulk eene hoeveelheid gevallen, dat zij elkander bedekken, aan elkander kleven, de onderste verbreken en te zamen een donzig kleed vormen, dat versch gevallen en door geen smet nog ontsierd, het reinste wit ons geeft, althans even rein als de zon zelve. Onafgebroken

{==48==} {>>pagina-aanduiding<<}
sneeuwvelden missen het leven, dat de grenzenlooze zee nog vertoont, maar toch wekken ook zij de gedachte aan het oneindige bij ons op. De teedere gewassen pas boven de oppervlakte uitstekende, anders zonder dat kleed zoozeer aan bevriezing door uitstraling blootgesteld, worden daardoor voor den landbouwer vaak bewaard; de vorst wordt daardoor belet tot eene groote diepte in de aardkorst in te dringen; en in de onherbergzame oorden van den poolcirkel is niet alleen de sneeuwvlakte beter geschikt, om daarop groote afstanden af te leggen, maar zelfs de mensch wendt haar aan tot hetzelfde doel: om zijne woningen of verblijfplaatsen tegen de winden en de snerpende koude te beveiligen. Over het algemeen in onze streken blijft de sneeuw niet lang haren vorm behouden; over de helft der aardoppervlakte komt zij aan den bodem niet voor; maar op plaatsen van dezelfde en geringere breedte dan de onze, maar minder door de nabijheid van het water der zee bevoordeeld, ligt zij toch aan den bodem geheele maanden achtereen; binnen de pooleirkels op het vasteland is haar vorm bijna de eenige, die er nog voorkomt en ook op de hooge toppen der bergen is zij allerwege en altijd. Zij heet daar de eeuwigdurende sneeuw, zelfs op het Himmalaya gebergte en den Aequatorialen Chimborasso.

Is dan nu waarlijk het water hier reeds geheel dood en onveranderlijk? Geenzins, soms storten geheele steeds aangroeiende massa's in de diepte, als lawinen de bronnen opstoppende en dorpen vernielende, maar over het algemeen verkeeren zij in een bewegelijk evenwigt. De bovenste lagen gaan door de zonnewarmte in water over; dit bevriest weder des nachts of door in aanraking te komen met de lagere koudere lagen; pakt ze op een verandert ze in wat men Firn noemt, ten laatste in ijs; en die ijsmassa, Gletscher geheeten, daalt van de valleijen af met onmerkbare maar toch bekende snelheid, terwijl alleen de top niet daalt, omdat onophoudelijk nieuwe hoeveelheden ijsnaalden zich daarop afzetten.
Deze gedurige en langzame verandering geeft weder gelegenheid tot het vorinen van prachtige tooneelen, die ik wel niet behoef te teekenen voor diegenen onder mijne geëerde lezers, die door de ijsvelden der Alpen met hunne pyramides en diepe kloven, of als zij niet zoo hoog zijn opgestegen, door hunne grotten met helder blaauwe wanden en dak in verrukking

{==49==} {>>pagina-aanduiding<<}
gebragt werden. Maar zij oefent ook veel uit. Waar ergens het water tusschen fijnere en grovere spleten der rotsen dringt, stoot het bij later bevriezen of fijne schilfers daarvan af, òf het scheurt ze vaneen en voert die rotsblokken mede naar de diepte.
Die voortschuivende ijsvelden polijsten de rotsen. Dat deden zij ook vóór tienduizenden van jaren en nu nog ziet men hunne werking. Zij hebben niet alleen als gletscher, maar deels ook als drijvende ijsvelden, groote rotsblokken van het eene gebergte tot het andere gevoerd, of hunnen last over een groot gedeelte van Europa verspreid neêrgelegd, en waar zij in Groenland ook nu nog tot aan de oppervlakte der zee reiken, zich daarover verbreiden en dan door de golven afgebroken worden, hebben zij evenveel deel aan de vorming der indrukwekkende en voor de schepen zoo gevaarlijke ijsbergen, als het zeewater, dat door de koude bevriest; zelfs zijn zij het, die de diepstreikende en hoogstuitstekende ijsschotsen leveren; soms door hare broosheid plotseling ineenstortende en het schip, dat te na kwam, in den oceaan begravende.
De eigenlijke gletschers, ofschoon zij slechts geringe uitbreiding hebben, vormen zelfs nu nog aan hunne benedenoppervlakte, zoodra het leven weder in de deeltjes ontwaakt, geholpen door den nedervallenden regen, de bronnen en beken, welke, tot rivieren en stroomen te zamen gevloeid, voor handel en landbouw van onberekenbare waarde zijn, welvaart en beschaving verspreiden en door het bevorderen van onderling verkeer, vooral vroeger toen andere middelen ons ontbraken die mogelijk maakten. Maar niet alleen voor den mensch, voor de aarde zelve werken zij krachtig, daar zij gelegenheid geven tot het ontstaan van aardlagen. Immers overal, alwaar het water in den grond dringt, al zijn de stoffen daar voorhanden nog zoo onoplosbaar, (de volmaaktheid bereikt de stof daarin evenmin als in iets anders) toch neemt het er iets van op, al of niet geholpen door het opgeloste koolzuur, en het legt ze op andere plaatsen weder neder, veelal in ruil voor andere stoffen. Zoo worden ertsgangen opgevuld, holen uitgegraven, omkorstingen te voorschijn geroepen en waar het water op mechanische wijze stoffen medesleept of rotssteenen, daar worden in de rivieren zandbanken gevormd, en aan hare monden geheele lagen, maar ook langs hare boorden de vruchtbare aarde, die als een hoorn des overvloeds voedselgewassen uitstort voor menschen en vee.

{==50==} {>>pagina-aanduiding<<}

Noemden wij reeds den regen met den gevierden dichter van den tweeden zang der schepping een zegen: een zegen voor den zeeman, die op het zilte nat naar lafenis uitziet; een zegen voor allen, omdat hij in het algemeen warmte brengt, maar te groote hitte verzacht; een zegen voor den landbouwer, omdat eerst door den regen de airen zwellen; waarderen wij daarom te hooger het water waaruit hij bestaat; - dubbel doen wij dat, als het in den vorm van rivier met de noodige zouten tevens den vruchtbaren bodem zelven heeft aangebragt en het daarin geworpen zaad tot ontwikkeling brengt.

Zoo kwamen wij aan de laatste en grootste werkzaamheid des waters, de laatste die wij behandelen, de laatste ook die het verrigt, want het vindt er den dood bij. Nog niet door de werkingen, welke wij tot hiertoe beschouwden. Immers, wat door de rivier in zee gevoerd wordt, vereenigt zich wel met den Oceaan, maar houdt zijn zelfstandig bestaan. Op nieuw zal het zich verheffen, op nieuw tot verschillende graden van ontwikkeling komen; voor een gedeelte zal het de bergen en het vasteland op nieuw bezoeken, de plaatsen, waar het getuige was van droefheid en blijdschap, van ellende en geluk; wederom zal het in verschillende verhoudingen nuttig zijn voor de aarde en hare bewoners, want nog leeft het; - maar eens, op welke wijze dan ook, in den bodem verdeeld, het zij van rivieren ter zijde ingedrongen, of uit den hemel op het dorstige veld als een verkwikkende regen neêrgevallen, als hagel neêrgestort of als sneeuw langzaam er in opgenomen, eens komt het in aanraking met bewerktuigde stoffen.
Dan ontsnapt nog weder voor een poos een deel aan de vernietiging, daar het eenvoudig de stengels der planten, of de stammen der boomen doortrekt, en, door de bladeren, gelijk wij zagen, weêr verdampt, op zijnen weg slechts de voedende stoffen ieder naar hare plaats gevoerd heeft; maar een groot deel wordt ontleed, verbindt zich met koolzuur en ammonia tot het hout der boomen, of tot voedende stoffen, en bereikt deze zijne hoogste bestemming niet dan ten koste van zijn leven.
Er zijn er helaas, waterdeeltjes, en niet weinigen, wier leven verloren gaat in onze vuren zonder eenig nut, daar zuurstof hetzelfde had kunnen doen en met verhooging van warmte, of anderen, die slechts bij rotting medewerken tot vorming van eenvoudiger groepen uit de hooger georganiseerde. Niet alzoo

{==51==} {>>pagina-aanduiding<<}
die, wier leven wij hierboven beschouwden. Gelukkig mogen wij hen noemen, dat zij bij dat sterven iets hoogers, het voor hen hoogst mogelijke tot stand brengen. Hoe gaarne zouden wij deze voor vernietiging behoed hebben. De natuur des waters laat het niet toe. Het waterdeeltje, dat bij al die verschillende vormen in onderlinge vereenigingen toch waterdeeltje bleef, houdt nu op te bestaan; zijne atomen gaan een andere groep vormen, en worden vroeger of later zelfs geheel gescheiden. Bij de verbranding in hare verschillende vormen ontstaat weder water, maar niet hetzelfde waterdeeltje; het geslacht blijft, maar het individu vergaat. En hoe konden wij anders verwachten? Wat niet één is, Plato zeide het reeds, heeft geen waarborg van onsterfelijkheid; het oxygenium- en hydrogeniumdeeltje, als ook niet die misschien zamengesteld zijn, blijft, het water wordt ontbonden.
Zóó is het met alles op deze aarde, ook met de heerlijkste groep stofdeeltjes, die op haar gevonden wordt, het menschelijk ligchaam. Onophoudelijk wisselen de bestanddeelen, eindelijk vallen zij geheel uiteen. Alleen de enkelvoudige deelen blijven; alleen de zelfbewuste eenheid, die ze hier beheerschte, en mogt het zijn ze in alle verhoudingen tot het goede gebruikte, kan eeuwig leven.






{==52==} {>>pagina-aanduiding<<}

Kruuzemuntje.

Een teekening met de pen.

Door J.J. Cremer.

Daar blinkt een vroolijk zonnetje op het geveltje eener kleine armoedige hut. 't Is een zeer armoedig bouwvallig hutje. 't Geveltje is van steen. Ja, maar hoe ze op elkander blijven de steenen, dat begrijpt zoo min de storm die in het najaar giert, als de kou die 's winters door de open voegen, zijn scherpe pijlen in het hutje zendt. 't Is erg erg bouwvallig dat hutje. 't Lage stroodak dat rust op vermolmde bindten, is groenachtig zwart en schier geheel vergaan. Als 't regent dan drupt en lekt het water langs de ingezakte stroowissen op het lage zoldertje, zoodat de binnenmuur heelemaal nat wordt, en de bedsteden ook en - da's arg; Arie kan d'r wel tegen, moar veur 't kleine ding en veur grootmoeder is 't arg.
Grootmoeder is rimmetiek, veur de ouwe ziel is 't heel arg! Maar zie, 't zonnetje blinkt nu vroolijk op het geveltje, en 't geveltje ziet er in zijn zomertooi, nu zelfs bevallig uit. Immers, de slanke wingerd zendt zijn sierlijke ranken naar het stroodak heen, en beschauwt met zijn hel verlichte frisch groene blaren, ten deele het oude dak en het geveltje, en ook het grauwe schuingezakte venster met zijn verweerde ruitjes, door welke ruitjes juist op dit oogenblik klein Anneke naar buiten ziet.
‘Kom grootmoeder loawe noar buuten goan; kom! o 't is zoo lekker buuten grootje lief,’ vleit Anneke.
‘Joa lieve dernje joa, grootmoeder zal meegoan; wacht, groot-
{==53==} {>>pagina-aanduiding<<}
moeder mot erst de eerdappels ien den bak doen; wacht, hier he'k den emmer. Anneke kan wel 'en emmer woater uut de zeeg scheppen, is 't niet Anneke?’
‘Nou! al zoo dukkels he'k woater geschept grootmoeder! Ziezoo, 'k zal moar vast veuruutgoan en 't woater buuten neerzetten bij 't benkske, en dan za'k oe veurlêzen grootje, uut 't boek, woar van de prins, en den ezel, en den dief iensteet; van alles.’
‘Goed liefke! goed blond muulpeerke, kleine prefester,’ zegt grootje, en, Anneke is al de deur uut, en grootmoeder Bette doet 'en schoone boezeloar veur en goat dan ook noar buuten.
Anneke heeft een emmer water uit de zege geschept - halfvol, maar, toch genoeg voor de aardappels die grootje zal schellen; en grootje zit nu op 't bankje' voor het hutje, en Anneke zit vlak naast haar met een boekje in de hand, en 't is lekker buiten, zoo recht zomerachtig; 't zonnetje is warm, en de schaduw van een pruimenboom - waarin de geelachtig witte pruimen al mooi glanzen - die schaduw doet goed!
‘Woar was j' ook weer gebleven Anneke?’ zegt grootmoeder.
Anneke met 'en soort van verslikkende verrukking: ‘As dat de prins tegen den boer zei, dat z'n eigen voader 'en keuning was; en toen nam de boer z'n hoed af, en toen bakte de boerin spekpannekoeken en toen -’ Anneke's oogjes glinsterden...‘en toen kreeg de prins 'en kummeke stroop bij de pannekoeken joa, umdat ie zooveul as prins was, grootmoeder.’
‘Joa krek, non weet ik 'et weer, en toen kwiem 'en ezel met...
Nee grootje nee...da's 'en ander verhoalje, nee, en toen ne...toen de prins dan genogt had, toen schonk den boer ook nog 'en glêske bier oan de prins, went prinsen die drinken nooit schoon woater - is 't wel grootje...? en toen ie dat ook óp had, toen gaf ie den boer en de boerin de hand - dat was vrindelik niewoar? en zei, dat ie ze nooit zou vergêten en...’
‘Moar hoe was die prins met zoo'n honger bij den boer gekommen klein klaphenvelje...?’ zegt grootje weer en ziet Anneke vragend aan, terwijl zij een geschilden aardappel in den emmer laat vallen dat de waterpereltjes er, glimmend in 't zonnetje, van opspatten.
Wel dat ie verdwoald was op de hei...de hei ge weet wel oo as oan d'overkant 1) achter Oosterbêk, grootje, en ien 't bosch.’

{==54==} {>>pagina-aanduiding<<}

‘O krek krek! nou weet ik et, krek klein meisterke, en toen...?’
‘En alsdat de prins, toen z'n voader starf, en de prins ien ens van prins tot keuning wier, dat ie toen op 'en goejen dag 'en erm mins oan de weg zag liggen die blind was, en niet zien kos, begriep ie grootje?’
‘Joa prefesterke.’
‘En dat ie toen afstapte uut de koets umdat ie...en doar wassewe gebleven grootje.’
‘Krek zoo Anneke, lês dan moar wiejer.’
En Anneke, terwijl zij met haar wijsvingertje de woorden ui het boekje volgt, leest eenigszins hikkend en wel wat eentoonig, maar toch op z'n boersch Hollandsch, en met het aardige stemmetje niet onwelluidend het slot der vertelling:
‘En de koning steeg uit de koets, en terwijl de paarden stonden te trappelen en al de kamerheeren van des konings hofstoet, en al het gevolg er naar keek, ging hij op den armen blinde toe, gaf hem de hand en zeide: Mijn vriend, sta op, ik zal u eere geven en alles wat gij behoeft; en tot zijn kamerheeren zeide hij: Plaats dien armen man in mijn rijtuig...’ Hê grootmoeder in 'et rietuug van den keuning!’
Grootmoeder hield op met schillen en bleef verbaasd naar 't wonderboek staren: ‘He'k z'n lêven!’
En Anneke las weer: ‘De kamerheeren waren even als het gansche gevolg ten hoogste verbaasd dat de koning zulk een bedelaar in zijn eigen rijtuig wilde nemen, doch de brave koning dit ziende, zeide zoo luid dat allen het hooren konden: Ja mijnheeren, toen ik dezen man beschouwde herkende ik hem terstond voor den gullen landman die mij eens, toen ik vermoeid en afgedwaald was, gastvrij in zijn woning ontving en mij alles gaf wat zijn woning opleverde. Een mensch mag de weldaden niet vergeten die hem door zijn evenmensch zijn bewezen, en een koning mag dat het allerminst!’
‘En toen...?’ zei grootmoeder.
‘Nou is 't uut grootmoeder; da's spietig hè?’
‘Wel he'k z'n lêven! ien de koets van de keuning!’ zeide grootje, terwijl ze nog altijd met een ongeschilden aardappel in de eene, en met het mes - waarvan het heft op de knie rustte - in de andere hand, naar het boek zat te staren:
‘En goeng ie toen met de keuning noar 't kastêl? en zou

{==55==} {>>pagina-aanduiding<<}
ie doar gebleven zin en krek as de keuning gegêten en gedronken hebben...?’ vorschte grootje.
‘Dat weet ik niet grootmoeder, moar al die verhoaltjes zin zoo op éns uut, en dan is 't gedoan; dan heur ie d'r voorders niks meer van; 't is moar en vertelselje zie.’
‘Nou dat was oarigheid Anneke! 'En mins kan d'r veul uut leeren; 't is wiesgeleerd zeg ik...’
‘Dat zeit meister ook grootje.’
‘Ik vuul 'em best: goed doet, goed ontmoet! zeit et sprêkwoord, zie, dat is 't: Voader en grootmoeder en meister en allegoar die goed veur ou binne, ook altied liefhebben, heur ie...en God bovenal.’
‘Joa zeker grootje...za'k nóg eentje lêzen...?
Nee kiend, nee, 't zal te loat worden; zie, da's den letsten eerdappel; 't is al half twoalf op de zonneploat van den toren, en as voader thuus kumt motten de eerdappels kloar zin. Heur is...- terwijl zij een vinger lang wijst - 'khet nog zoo'n stukske spek van 't breien verdienst; mergen met de zundag dan zal grootmoeder is keuningske speulen heur ie. Joa klein babbelmunje, mergen zal grootmoeder ook is op 'en spekkoek traktieren; zoo erm bin ik niet, of 'en moatje mêl zal mergen met mien stukske spek toch de pan in! Zie zoo, kom...’ en omziende naar den rijweg die langs het hutje loopt, zegt ze tot een man die voorbij gaat: ‘Dag veldwachter!’
En Anneke die nog in 't boek tuurt, ziet ook op, en zegt met de hand boven de oogen - de zon is zoo straf: ‘Dag veldwachter.’
Een keelgeluid zonder woord klinkt van de wegzijde.
‘Wat kiekt ie lillik grootmoeder.’
‘Misschien weer wat veul ien 't glas gekeken.’
‘Beter ien 't boek kieken grootje.’
‘Nou sneu-dingske! nou!’
Grootje is binnengegaan en Anneke, die nog wat lezen blijft, springt eenige minuten later haastig van het bankje op en loopt zoo snel zij kan een man te gemoet, die met een spa over den schouder van de dorpzijde komt aanstappen. 't Was aardig om te zien hoe de arme daglooner, wiens gelaat door de zon was verbrand, en wiens handen door den arbeid waren vereelt, het achtjarige dochtertje streelde en liefkoosde, om in 't einde hand in hand met zijn eenig Anneke het armoedig erfje te betreden.

{==56==} {>>pagina-aanduiding<<}

‘Kiek is voader wat die pruum' al mooi worden?’ zegt Anneke terwijl ze naar den boom wijst dien ze voorbijgaan.
‘De pruum'! nee dernje, riep zin ze nog niet.’
‘Nee allemoal niet voader, moar die en deez; zouwe die niet riep wêzen voader...?’
Arie schudde aan den boom: ‘Ze zitten nog te vast, d'r velt er geen een!’
‘Joawel, kiek, kiek...doar velt er een tussen de koolplant, kiek...kiek, en doar nóg een...kiek.’ Anneke zocht en vond de pruimen, ‘doar nóg éen dat was drie; éen veur grootje, éen veur voader, en éen veur Anneke.’
‘Kom dingske! kom nou et huus ien?’
Arie bukte zich, en - terwijl Anneke hem volgde, ging hij door de lage deur zijn hutje binnen.

't Was een sober maal. Grootmoeder had wat onriepe afgevallen appels deur de eerdappels gemoesd; met 'en lengsel van mosterd en zout was 't smoakelijk genogt, en 'en snee roggebrood met wrungel - gestremde karnemelk - smiek best veur 'en noahap.
Moar Anneke had nóg wat - veur ielk 'en pruum. Joa 'en bietje zoer waoren ze wel, maar 't smiek toch pruums, en den pruumboom was 'en beste!
Grootmoeder zette den boel aan kant - Arie hikte zoo'n bietje véur dat ie zien half uurke goeng sloapen; Anneke ging haastig naar buiten went ze heurde gerij...de koets van t' kastêl kwiem de darpskant af. Vlak zou ie langs 't huuske kommen. Zie, grootje kwiem óok buuten; ze sloeg 'en poar natte voatdoek' over den kleinen doornheg die 't erfke van den landweg schei, zette toen de linkervuust op de heup en houdt de regterhand boven de zestigjarige oogen...'t spul zag ze groag, en van mergen, met dat verhoaltje, had ze 't riet nug van ‘'t huus’ den heelen tied in de verbeilding al veur zich gehad.
‘Mnheer van Zwiet het er de jonge perds veur,’ riep Arie die ook naar buiten kwam.
‘Mooje perds voader,’ zegt Anneke. ‘Ze loopen zoo krul en kroms met de nek!’
‘En bietje schichtig,’ meent grootmoeder.
‘Vurigheid!’ zegt Arie. ‘Drie joar oud. Ze kosten viefhonderd zee de koetsier.’

{==57==} {>>pagina-aanduiding<<}

‘Viefhonderd! hê!...zou m'nheer van Zwiet net zoo riek as de keuning zin?’ vraagt Anneke.
‘De keuning! nee, die is altied 'et riekste van allemoal, antwoordt grootje.
Wat speulen ze met die oor!’ zegt Arie naderbij komende.
Het rijtuig nadert al meer en meer...
‘Da's oarig: de perds kieken noar ons!’ zegt Anneke. Maar - terwijl Arie de pet van het hoofd neemt, en Anneke, even als grootje, naar de lui in 't mooje spul kiekt...spitsen de jonge bruintjes sterker de ooren, zien met schuwen blik langs de ooglappen naar de zij van 't hutje, en dringen eensklaps, met een rukkende beweging, naar de andere zij van den weg waar een breede sloot loopt.
Een luide kreet in het rijtuig doet het daglooners-gezin ontstellen. Arie vliegt den weg op. In 't zelfde oogenblik dat het bijderhandsche paard slechts een voetstap van den slootkant is verwijderd, grijpt Arie den vanderhandschen bruine bij den toom. Met krachtige hand dwingt hij het paard naar 't midden van den weg. Terzelfder tijd doet een duchtige zweepslag van den menner den bijderhandsche vooruitschrikken. Nog éen zweepslag klinkt er. Een: ‘Dankje, laat los!’ klinkt mede...en - met de wijdgesperde neusvleugels schier tegen de borsten, de ooren scherp vooruit, rent het den weg op...‘Harrejennig!’ zegt Anneke...‘God bewoare!’ zegt grootje:’ 't Is niet alles ien zoo 'n rietuug, 't lec doar hoast in de sloot.’
Geen twintig schreden van Winkels hutje en schuin er tegenover, stond Bol de veldwachter op den drempel van zijn kleine woning. Eer hij den heer van Zwiet kon te hulp komen, snorde het rijtuig hem reeds voorbij; maar, de heer van Zwiet, of althans diens echtgenoot in het rijtuig, moest zijn ijver bemerken. Zie, met een dreigend gebaar wijst hij naar Arie's hutje, en, als het rijtuig reeds om den hoek in een stofwolk is verdwenen, dan treedt hij met een kwaadaardige uitdrukking op het gelaat en met den veldwachtersstok naar den doornenhaag wijzend, op Arie toe:
‘Mo'j met dat lorre tuug op de heg te hangen m'nheer van Zwiet ien de sloot joagen? Altied schorremorrie oan de weg!! Nog éens heur, dan zu'j met de burgemeister te doen hebben!’
‘Nou Bol, moak moar zoo'n lêven niet!’ zegt Arie bedaard, ‘hoe

{==58==} {>>pagina-aanduiding<<}
kos moeder denken dat die jonge perds veur 'en onneuzel duukske den angst zouwe kriegen.’
‘Dat kos ze best begriepen as ze niet kiends is!’ roept Bol met een leelijken vloek. ‘Pas op!’ En weer met een leelijken vloek: ‘Die Bol zuukt zal'em vienden ook!’
Anneke keek grootje angstig vragend aan, en grootje zag haar zoon aan: Hoe de veldwachter zoo kwoad kwiem?
Toen Bol met een gesmoorde verwensching op de lippen naar zijn woning was teruggekeerd, haalde Arie de schouders op en zeide: ‘Joa zoo is de mins, a'j iemand de woarheid zeit - al is't ien eigen belang, dan geet ie 't oe wrêken.’
‘Zeg Oarie, heij Bol de woarheid gezeid...en wát heij gezeid?’ vischte grootje.
Maar Arie zei: ‘Och 't was zoo arg niet.’ En grootje vischte nog wel, en Anneke keek ook wel met spitse eugskes, maar Winkels trok de pet op den neus, um: nog 'en kertierke te sloapen. Niemand had er mee van noode dat ie Bol van mergen had gewoarschouwd, arnstig gewoarschouwd: umdat ie 'em giester oavend ‘stom dronken’ noar huus had zien goan. -

't Is drie ure in den middag. Winkels is al lang weer naar zijn werk. Anneke heeft een moojen bos goudsblommen met een paar boerentuin-roozen en wat vlier loof er tusschen bijeengeplukt: veur mergen as 't zundag is; en grootje zit zoo'n bietje te dummelen achter 't verweerde raamglas.
Grootje dummelt onrustig, heel onrustig. Telkens komt er een pijnlijke trek op haar goedig gelaat, en nu en dan klinkt er door 't kleine vertrekje een kreuntjen of zucht.
Zeer zachtjes komt Anneke met den bloemruiker in een waterkan binnen, stillekes, went grootje sloapt. Nee grootje sloapt niet:
‘Da's mooi Anneke! heel mooi! - Och heere!’ zegt grootje en trekt bij die laatste woorden weer een pijnlijk gezicht.
‘Och heere...!? Wat is d'r grootje?’
‘Niks kiend, och niks! 'en bietje in 't lief.’
‘In 't lief; heij kramp in 't lief goeje grootje?’
‘Joa blombluumke joa!...O lieven heer wat kniept 'et!’
‘Misschien van de pruum grootje,’ zegt Anneke.
‘En de appels en wrungel, alles bij mekoar, steunt grootje. O minsen, minsen!’

{==59==} {>>pagina-aanduiding<<}

Anneke streelt grootje de wangen; maar, dat helpt haar niet. Wat zou ze doen? 'en bietje woater ophangen en 'en kummeke werme koffie zetten...?
‘Woater ophangen? Joa da's goed! dierke. - O lieven heere! Moar koffie, nee. - Ai! Heur is Anne.’
‘Watte grootje?’
‘A'j is 'en bietje kruuzemunt woudt hoalen en...’
‘Bij den dokter grootmoeder, moar dat duurt wel 'en uur zoo wied as ie woont.’
‘Nee praatgouwken nee, niet bij den dokter. - O heere! nee...ge weet wel...toen we letst langs den diek goengen...- O!’
‘O joa, joawel Grootje, bij 't veerhuus niewoar? bij de hofstee van boer Vledder?’ valt Anneke in. ‘Joa, toen heij mien de kruuzemunt gewezen die daor allegoar ien 't wild aan dien diek gruujt. Joa, die za'k hoalen, dat was goed veur pien in 'tlief heij toen gezeid, en zoo'n bloadje smiek lekker. - 'k Zal loopen wa'k loopen kan beste Grootje’ en, zonder meer, wipt het vlugge ding het hutje uit, en ziet Grootje - krampschommelend met 'et lief - deur de ruutjes heer hoar hartlepke noa, die den weg oploopt, noar den diek - zoo gauw as 'en hoas!

Hijgend, gansch aemechtig - met de woaterpéreltjes onder 't kleine neuske - komt Anneke, geen kwartier later, in 't hutje terug. - Grootmoeder had 'et arg te kwoad. Af en toe was 't minder gewêst, moar dan weer...O harrejennig!
Geen nood! nou zal 't gauw bêter wêzen. Kruuzemunt het ze ien overvloed, en ze is straf genogt, joa hoast zoo straf as 'en pêpermuntje. Wacht, de bloadjes van de stengeltjes afgestreupt.
‘Best zoo dingske,’ knikt Grootje hoofdschuddend van pijn. - Zie zoo, al die bloadjes ien 't kêteltje gedoan...zooveul as't moar kos.
‘Veurzichtig met de zwoare woaterkêtel; 't is kookend! Dingske pas op! - O lieve deugd!’ komt de oude er weer tusschen. - Geen nood, 't hengsel blijft aan den kettinghaak hangen; Anneke behoeft den tuit maar te richten, en zie...'t kookende woater kumt ook krek met 'en volle stroal ien 't kêteltje en - 't ruukt al kruuzemundig!
't Is alsof de reuk grootje al goed doet; misschien ook werkt

{==60==} {>>pagina-aanduiding<<}
het gezicht van Anneke mee; 't keteltje zet zij op 't vuur: ‘'t Mot trekken, zie. Niewoar grootje?’
‘Zeker lief ke!’
‘As 't getrokken is dan zal 't krek zoo goed as 'en drank van den dokter wêzen, niewoar grootmoeder?’
‘'t Zal best wêzen, Anneke.’
Anneke's oogjes blijven strak en vol blijde hoop op het keteltje staren. ‘Zou 't al goed zin grootje lief...?’
‘Nog niet kiend!’
‘Wacht, zal vast 'en kummeke kriegen. Zie zoo...Nou zal 't wel goar zin grootmoeder - kiek moar, den woasem kumt al den tuut van 't kêteltje uut.’
‘Nou dingske, toe dan!’
Met het boezelaartje 't warme hengseltje vattend, schenkt Anneke een kommetje van 't groene vocht voor 't lieve grootje in, en grootje, als zij blazend telkens een teugje neemt, knikt ze tevens Anneke toe, want Anneke ziet haar aan met een gezichtje dat geheel en al de vragen teekent: ‘Doet het goed grootje? Ku j't al vuulen? Zou 't bêter goan?’
En 't goeng bêter, en een half uurtje later zei grootje: ‘Joa, klein dokterke, 't is bêter Goddank!’ En, als ze haar mokkelt en zoent, dan heeft grootje voor 't kleinkind haar duizend en eerste naam, en zegt: ‘Heel bêter, mien lief, mien oarig Kruuzemuntje!’

Een week verliep en 't is weer zaturdag. 's Zaturdags wordt er geen school gehouden, en Anneke die weer vrij heeft, zal heden een plan ten uitvoer brengen: 'en mooi spulleke dat ze eiges geprakkeseerd het. - Zoo'n wies dingske!’ heeft grootmoeder gezegd.
Grootje staat in de schaduw van den pruimenboon, en Anneke treedt door het kleine hek in den lagen doornhaag den landweg op; ziet nog eens om en knikt grootje toe; grootje die wuift met de hand; en dan stapt ze met iets gewichtigs in haar tred meer voorwaarts, terdege den zak omklemmend die haar over den schouder hangt, maar, ze ziet alweer eens om, en roept zoo hard als ze kan: ‘Dag grootje-lief! dag!!’
Grootje wuift nog van verre, maar Anneke verstaat niet best, met waffer bijnoam grootje heur noaroept.
Bij 't bruggetje gekomen, waar de zeeg onder door gaat, kijkt Anneke nog eens om; heel ien de verte ziet ze nog wel 't peerse

{==61==} {>>pagina-aanduiding<<}
jak van grootmoeder, moar grootje geet krek de deur van 't huusken ien. - Grootmoeders oog' zien niet zoo stark as de hoare.
En Anneke stapt sneller voort. In een uur tijds zou ze terug wezen. Iedereen die ze tegenkomt zegt ze g'n dag, met 'en knikske, en allegoar - zelfs boer Balders van Koningsland - zeggen weerum: ‘Dag Anneke!’ De kwoaje schepershond van 't Gouwe-erf, die heur met den schoapstroep veurbij kumt, gromt geen spier, moar striekt met z'n kouwe neus of natte tong - Anneke weet 'et eiges niet - langs heur kleine hand, asof Filax heur kussen wou: ‘Gemergen scheper!’
‘Zoo Anneke.., goa'j gres snijen...?’
‘Nee scheper, kruuzemunt...!’
‘Kruuzemunt...? zoo! - Goeje mergen!’
‘Goeje mergen scheper...’
Ja Anneke gaat kruizemunt snijen. Dat was een heerlijke in val geweest: kruuzemunt was goed veur de krampen in 't lief. Bij 't veerhuus bezijen den hoogen riendiek doar sting kruuzemunt 'en heeleboel; nooit wier ze afgeplukt...‘en’ - had ze heel zachtjes in grootmoeders oor gefluisterd: ‘as we dan 'en heele zooi bij mekoar hebben grootje, dan zuwwe ze dreugen op de vuurploat en oan den dokter verkoopen; en veur de centen 'en tabaksdeus veur voader koopen, as ie joarig is, en - moar dat zei ze niet: 'en neije snufdeus veur grootje d'r bij.’
't Is een belommerd gedeelte van den hoogen rijndijk nabij het veerhuis. Aan weerzijden van den dijk staan, ongeveer ter halverwege van de gloojing, flinke appelboomen - vol pardiezen en rabouwkes, moar, riep zin de appels nog bij lange noa niet. - Even beneden de appelboomen aan de buitenzijde van den dijk is een rasterwerk, waarachter de vette ossen in de heerlijke uiterwaarden grazen, tot op den oever van den frisschen Rijn, en evenzoo bevindt zich ter halverwege van de dijkgloojing aan de binnen of Betuwzijde, een rasterwerk ter verbinding van een op onregelmatigen afstand gescheurden doornenhaag, welke haag met rasterwerk de hoeve van boer Vledder - aan de dijkzijde - bepaalt.
En hier is het dat Anneke den zak van den schouder glijden en haar oogen met blijdschap over de kruizemunt-pollen wijden laat. De pollen zien d'r hoast als pollen brandnêtels uut, moar ze hebben kleinere donkerder bloadjes, en - prikken, dat doen ze niet.

{==62==} {>>pagina-aanduiding<<}

Wacht - grootje's kniepmeske uut den zak gehoald, opengedoan, nou oan 't snijen.
't Geet langzaom, maar 't geet toch.
‘Zoo druk oan 't wark Anneke,’ roept Truitje van 't veerhuis die met de glimmende koperen roomkan op den rug, en een emmer aan den arm, in de hoogte op den dijk voorbijgaat.
‘Joa Truitje en 't is werm, zelfs hier in de schaduw van den appelboom,’ roept het kleintje weêrom.
‘Wi'j en munje vol room Anneke...?’
‘Nou! asteblief,’ en Anneke steekt haar mes in den grond, klimt de gloojing op, en als zij boven is gekomen dan bukt zich Truitje, en - Anneke mag den hollen deksel uut de koperen kan trekken, en uut den emmer volscheppen, en dan lêg drinken, heelemoal lêg. Jong zoo lekker! - ‘Dank oe vrindelik Truitje!’ zegt Anneke, en 't blanke room die nog om 't munje glimt, striekt ze weg met den rug van 't kleine henje.
‘Tot oe dienst Anneke! Zie zoo!’ De koperen stop steekt weer in de kan, en, als Truitje haar weg vervolgt dan glimt de kan nog een poosje in Anneke's oog, totdat ze haar mes weer opzoekt en met vernieuwden lust aan 't werk gaat, - de zak is nog geen darde deil vol, 't geet langzoam, moar...'t geet toch.
Twee hoogbeladen hooikarren knarpen door 't kiezelzand al nader en nader op den Rijndijk. Anneke ziet even naar boven, maar dan ook rondom zich. Ze meinde dat er zoo heel veul kruuzemunt was, moar, nog éen polleke kan ze snijen en dan is 't uut! schoontjes op!
Een digte stofwolk komt van boven. Anneke ziet kar-raderen en paarden-pooten en menschen-beenen, maar voor de stof knijpt ze de oogen digt.
‘Zoo, bi'j oan 't appels zuuken!’ roept een manstem van boven: 't Spul is niet riep. - Mot er geen êten, klein ding!’
‘Nee! 'k bin oan 't kruuzemunt snijen!’ roept Anneke.
Of 't niet verstaan was? althans de stem klinkt weerom:
‘Wacht, hier hei'j 'en bêteren. 't Is 'en vroege renet; a'j 'em nog 'en poar doag ien de zak houdt dan zal ie zoo mul zin as koek.’ En - op 't zelfde oogenblik ziet Anneke, 'en appel, niet ver van heur af, op de diekhelling neerkommen en, rollen noar lêger...onder de rastering deur - 'en heel eind wied, in den bongerd van boer Vledder.

{==63==} {>>pagina-aanduiding<<}

‘Wat zoo'n appel kan loopen en zonder been' oan et lief!’ roept het van boven op wat verderen afstand.
‘Dank oe! zegt Anneke, en luider, vraagt ze. ‘Zou 'k moar deur de rastering goan?’
‘Nou! woarum niet!’ klinkt het nog eens, maar meer uit de verte, en - de wielen der hooggeladen karren hoort ze steeds minder en minder kraken in 't kiezelzand, maar ze volgt ze niet met de oogen, want ze tuurt naar de plek waar ze meent dat de appel in 't gras ligt.
Nog maar half besloten, staat Anneke eenige oogenblikken met den voet op de onderste legger der rastering; maar dan - woarum niet...? - dan bukt ze 't kleine köpke umlêg; 't rugske krom; 't eene beentje zet ze over thout, 't andere beentje hoalt ze, met de rôkskes noar zich toe, um - hoastig noar de plek te loopen woar de appel leit, moar - den appel leit er niet. Hier niet, doar niet, woar is ie gebleven...?
Das spietig! - Anneke kan 'em niet vienden.
Nou meent ze...moar nee 't is 'en roodachtig kleiwortelbloadje...Doar ziet ze...nee 't is 'en kleine paddestoel tussen et gres. Hier...nee, dat kleine gruune appelje kan 't niet wêzen, das afgevallen van de boom...wacht,..doargunder...?
‘Wel doe bliksemsding! mo'j appels streupen in boer Vledders bongerd..! herruut ze'k! herruut!’
Met een vuurrood gezichtje schrikt Anneke op. Zoo'n stem had ze nog nooit geheurd; de beentjes trillen heur onder 'et liefke. Boven op den diek steet de veldwachter, en hij kiekt zoo iesdig kwoad, en hie dreigt met den stok noar veuren, krek as loast bij voaders huuske, moar toen, toen woaren voader en grootje d'r bij, moar nou...O lieven heer! doar kumt ie den diek af...altied den stok noar veuren.
‘Zu'j d'r uut! kleine feeks van 'en dief! zeg!’ schreeuwt Bol de veldwachter op nieuw, en Anneke ziet hem, o goejen hemel! de rastering overklimmen, en wordt zoo wit als een dooje!
‘Moar...moar...ik zocht...’ brabbelt Anneke angstig.
‘Appels stêlen! veur de galg opwassen! lui dievenpak!’ schreeuwt Bol, steeds naderkomende en nog altijd den dreigenden stok vooruit: ‘Harruut! ze'k! Allo!’ Maar Anneke - in een wip heeft zij de klompjes van haar voetjes gesmeten, vort! en...loopen doet ze, loopen wat ze kan, harrejennig zoo'n viefke! Bol is woedend.

{==64==} {>>pagina-aanduiding<<}

‘Hier ze'k! hier!’ schreeuwt hij het vluchtende haasje na, en als hij zich mede in den vaart zet om spoedig het kleintje te achterhalen, dan...dan zwakt hij en zwikkelt, en smakt ie voorover. Anneke ziet even angstig om. Woar is ie? Het kleine klompje van Anneke wordt luide verwenscht, maar, door het ongeval nog meer verwoed weer overeind gesprongen, vliegt Bol op nieuw het meisje na dat intusschen een goed eind op haar vervolger heeft voorgekregen.
‘Zu'j stoan! zu'j stilstoan...!?’ schreeuwt Bol; maar Anneke den man weer ziende, snelt op nieuw weder voort, en ofschoon ze verbijsterd van angst niks, nee hoast niks meer ziet: loopen kan ze nog, loopen best!
Moar o heere! ien ens mot ze stilstoan, pal ien ens veur den breejen sloot; en - en - doar kumt ie...Zal ze rechts, zal ze lienks...? O heere doar kumt ie! 't schiemert heur veur de eugskes, ze sleet er de henjes veur; nou ziet ze niks meer, moar eindlik doar was ie, en 't was hoar asof 'en knieptang heur vast ien den erm kneep.
‘Zoo kwoaje dern! he'k oe doar! Wou'j mien ontloopen zeg! Allo veurunt!’ bijt de veldwachter het bevende kleintje in 't oor, en met forschen ruk dwingt hij haar terug te keeren op haar pad, tot bij de plek waar heur klompjes liggen, 't eene klompje van boven geborsten, straks deur den voettrooi van Bol.
En of het arme Anneke met bevend piepend stemmetje al roept, dat ze niks gedoan het, en dat ze kruuzemunt snee - met al die leugens het de veldwachter niks van noode: ‘Vort allo vort!’
Arm klein dingske! de leelijke veldwachter die haar den zak heeft op den schouder gelegd, duwt haar met forsch geweld de dijkgloojing op; en dwingt haar op den dijk voor hem uit te gaan. Met den punt van zijn stok stoot hij haar boosaardig van tijd tot tijd in de lenden, en zegt dat ze wat gauwer mot loopen. Maar Anneke kan niet gauwer, want het geborsten klompje doet haar bij iederen voettred zoo zeer op de vreeg.
‘Ik kan niet veldwachter, 't vuutje duut mien zoo zeer!’
‘En ik zeg oe: veuruut, doe luiwoames!’ roept Bol en stoot haar op nieuw met den stok in de lenden.
Anneke begint bitter te schreiën. Ze had toch niks geen kwoad gedoan, en woarum dat de veldwachter dan zoo wreed was? Nooit van z'n lêven was iemand zoo kwoad tegen hoar gewêst;

{==65==} {>>pagina-aanduiding<<}
en, wat zou grootje wel zeggen dat hoar klumpke kapot was. En - woar zou ze noar toe motten; woar...?
‘Och veldwachter loat mien asteblief noar huus goan?’ zegt ze snikkend, terwijl de tranen haar over de mollige koontjes biggelen.
Maar de veldwachter heeft een duivelachtig genoegen in de vrees en smart van het lieve kind.
Arie's vermaning steekt hem in de borst, en die moet hij wreken; de lafaard! De postbode die op eenigen afstand naderde moet het hooren, dat die kleine schavuit een appeldief is.
‘Wat! Slim Anneke van Arie Winkels?’ zegt de bode die zijn geregelden tred vervolgend de beiden is genaderd en nu voorbijgaat: ‘Za'k ze dan moar mee noar stad nemen veldwachter? doar heij 'en huus met dikke troalie's.’
‘Dat was niet kwoad bode, moar hier onder den toren hewwe ook goed losies en 't is er zoo duuster as ien de hel en rotten zin d'r...Atjuus...plezierge wandeling.’
‘Atjuus!’
Anneke voelde haar knietjes knikken. ‘Nee, nee! niet onder den toren veldwachter; nee!’ roept ze angstig en onder het schreijen door.
En weer krijgt ze een duw met den stok, en zegt de nijdige lafaard: ‘Allo ze 'k veuruut!’

De burgemeester van het dorp is een dikke heereboer met een rond rood en vol gezicht. Hoe het mogelijk was dat hij burgemeester is geworden begrijpt hij zelf niet, want van de ambtsbezigheden weet hij bijna evenveel als de ganzenpen waarop hij altijd kauwt, indien hij een moejelijk geval heeft; en ‘alle gevallen’ zijn, in het oog van den rouden burgemeester ‘moejelijk, zeer moejelijk.’ Het allermoejelijkste van alle gevallen is de omstandigheid, dat Jufvrouw Lus - zijn echtgenoot - niet verkiest dat manlief voor het burgemeesterschap bedanken zal.
Eén ding is gelukkig voor burgemeester Lus, hij heeft een uitmuntenden secretaris, en de secretaris is altijd present - want burgemeester is roojaal - dat is ie. Ook Bol de veldwachter is een zeer bruikbare vent. Niet alleen dat Bol altijd met pleizier boodschappen voor de Juffer van de burgemeister doet, b.v. visch uit de stad halen, of wijn bestellen, maar hij is ook ‘slim op z'n vak’ zeit de burgemeester, jammer dat ie een beetje veel

{==66==} {>>pagina-aanduiding<<}
‘klaart en rooje jenevert,’ maar anders best en aktief - soms al te aktief.
Klein Anneke staat voor een tafel waarover een groen lakensch kleed ligt, en waarop een hooge looden inktkoker met dito zandkoker staat. Achter die tafel zit Lus de burgervader. De secretaris Hoefzoetnagel zit aan een kleine lessenaar terzij van de tafel, zóo dat Lus hem zien kan als hij zich even terzij wendt.
De veldwachter staat naast Anneke.
‘Zoo heb jij appels gestolen, zoo,’ zegt de burgemeester. ‘Zoo heel goed! Aja...hoe is uw naam?’
‘Nee nee!’ schreit Anneke, ‘nee burgemeister zoo woarlik nee.’
‘Zu'j stil wêzen.’ zegt de veldwachter. ‘Heur ie niet dat burgemeister vroagt: hoe da'j heit?’
‘Anneke, burgemeister!’
‘Anneke? zoo, heel goed. En je ván?’
‘Ván- van voader burgemeister. Moar appels gestolen dát he'k zoo woarlik niet!’
‘Zóo, maar je vader...die z'n naam wou ik weten?’
‘Arie Winkels, burgemeister.’
‘Winkels, zóo, heel best! ouderdom?’
‘Watblief burge...meister...?’
‘Hoe oud da'j bint!’ snauwt de veldwachter.
‘Ikke...tien joar burgemeister.’
‘Beroep...of neen!...Wat blief secretaris?’
Hoefzoetnagel is den burgervader met een papier genaderd; wijst er met den vinger op en fluistert meteen den edelachtbare wat in 't oor.
Lus knikt, en zegt van tijd tot tijd zachtjes: ‘Jawel...ja ja! - Sjuust! Dunkt me ook...! Docht ik net al!’
De secretaris zit weer voor zijn lessenaar.
De burgervader knauwt op de veder van zijn pen, en, strak op den looden inktkoker turend zegt hij: ‘Een moejelijk geval! hum!’ dan eensklaps tot Anneke: ‘Zul je 't nooit weer doen, zeg?’
‘Nee burgemeister; nee! moar ik heb niks gedoan.’
‘Zu'j de mond houwen met de leugens!’ grijnst de veldwachter, ‘zeg zu'j!?’
De ronde bloozende burgervader is te goedaardig dan dat hij - vooral na het fluisterend gesprek met zijn secretaris - geen medelijden met het lieve schreiende kind zou hebben. Den veldwachter vindt hij een beetje erg aktief, ja barbaarsch...

{==67==} {>>pagina-aanduiding<<}
Te deksel...baarsch...! daar valt hem wat in. Als hij 't vergat dan zou vrouwlief zenuwachtig worden.’ Och Bol zou jij de baars reis eventjes uit de kaar willen halen, we zouwen 'en sausbaarsje hebben van middag. Wilje?’
‘Tot je orders burgemeister, moar met je perremissie burgemeister, zou ik dit galgenoas hier, niet erst is veur 'en uur of wat onder den toren zetten. 't Is van trepaille burgemeister.’
Lus ziet toevallig naar zijn secretaris. Hoefzoetnagel is druk aan 't werk, maar zijn neus wijst in de richting van de deur.
‘Veldwachter!’ herneemt Lus deftig en voegt er nu eens, in het volle besef zijner edelachtbaarheid bij: ‘Vertrek!’
‘As je kleine dieven loopen loat dan worden ze as groote gehangen,’ grauwt Bol met den duim op Anneke wijzend, ‘en als burgemeister zoo weinig om de peliesje geeft, dan kan Bol wel goan hengelen inploats van z'n eigen dood te loopen.’
De neus van Hoefzoetnagel wijst nog spitser in de richting van de deur, terwijl 's mans oogen onveranderlijk op zijn schrijfwerk zijn gevestigd.
‘Bol, geen praatjes. Dat voegt...dat past...niet. Ik ben burgemeester en jij veldwachter weetje,’ zegt Lus.
De vleugels van Hoefzoetnagels neus applaudiseeren.
‘Ja dat weet ik best!’ zegt Bol, ‘moar as de secretaris z'n eigen met de affaires bemoeit’ en hij werpt beurteling een nijdigen blik op den schrijver en het kind ‘dan motten ze hem moar in jou ploats zetten, of anders veur mien het dievenpak achter de vodden zitten.’
Een kleine tien minuten later is Anneke op vrije voeten. Zij is nog erg beverig op de beentjes, en de oogen doen haar zeer van 'tschreien zoodat zij ze haast niet open kan houden in de felle zon. Maar toch, zoo snel als ze op het geborsten klompje voort kan, stapt ze den dijk over tot bij den afweg die, langs kerkje en schoolhuis en kleinere woningen, naar vaders hutje voert. Gelukkig heeft burgemeester haar den zak met kruizemunt weerom gegeven, maar bitter leed doet het haar dat burgemeester, die toch op 'tlaatst zoo vrindelijk was, niet gleuven wou dat Bol onwoarheid sprak, 't was slecht van Bol, heel slecht!
‘Wat schêlt er oan, klein blauweugske?’ zegt een blonde krullebol van dertien jaren omtrent die in 't gras naast het kerkhof köpken-over heeft gekeukeld en nu, met een paar luchtige sprongen, op het kleintje toeschiet.

{==68==} {>>pagina-aanduiding<<}

Willem krijgt een kleur van kwoadheid nu Anneke hem alles heeft verteld, en zegt dat die Bol een gemeene vent is en dat hij den hals maar had moeten breken, toen hij over haar klompje viel, en, ja, dat hij vader centen zal vragen om voor Anneke een paar nieuwe klumpkes te koopen. Anneke most moar goeds moeds wêzen. Wacht! hij zal de zak veur hoar droagen; ze was 'en oarig dingske dat zei meister ook, en dat zeijen ze allegoar!
Och lieve minsen, wat het grootje ien den angst gezeuten. Om negen uur is 't kleine liefke de deur uutgegoan en nou, op slag van twoalven doar kumt ze pas oan. Goddank dat ze d'r weer is. Wel heere m'n tied! zoo'n veldwachter! Ze zal 't oan Arie vertellen hoe ie 't lief en oarig kruuzemuntje getemtierd het. ‘Lief klein hertelepke!’ en grootje kust Anneke wel tien keer, achtermekoar, zóo, dat Willem ook hoast trek kriegt um't blondje te kussen, moar nee: g'endag soam! Noar huus loopt ie zoo hard as ie kan: um voader en moeder wat centen te vroagen en t'oavend de klumpkes te brengen.
Nee grootje! nee, niet oan voader zeggen, nee! as voader kwoad was dan kon ie noa 't êten niet sloapen; en grootje zei: ‘Krek zoo!’ en voader mocht ook niet weten van 't kruuzemunt um de verjoardag en de neie piep. - Net zoo, denkt Anneke, en de snufdeus veur grootje.

De zomer is voorbij. De tabakslanden zijn kaal geplukt, de appels en peeren - zelfs de heele late - zijn alle van de boomen - in éen woord, de oogst is binnen. Hoe rijker de menschen zijn hoe meer dat ze lachen kunnen. De burgemeester Lus, boer Balders van 't Koningsland; Romein de vetweijer maar vooral m'nheer van Zwiet kan lachen. Hun schuren en bergen zitten vol, en - 't vee is duur, en 't koorn is duur en veur den tabak hebben ze al dartig gulden geboojen, eerd- bestzandgoed- lompen, alles deur mekoar. Dartig gulden de honderd pond! ‘Wat zukke minsen riek worden!’ zegt grootje.
Grootje is niet jaloers, moar ‘'tis toch vremd ien de wereld,’ denkt ze ‘de rieken lupt alles mee, ze kriegen meer as meer, en den erme zal nog onspoed hebben ien 't geringe.’ 't Was niet anders! 't klein bictje eerdappels dat ze te roojen hadden was -niet meegevallen, en dan - 't was moar 'en onneuzel
- moar 't kruuzemunt woar 't kleine dernje zoo'n zoeren

{==69==} {>>pagina-aanduiding<<}
oogst oan gehad had, geen tien stuuvers...! geen dubbeltje...geen rooje cent had ze bij dokter dr veur kriege kunnen. Alles wat dokter ien den apteek noodig had, dat kreeg ie uut stad zeidie, en zoo had Anneke met heur kruuzemunt weer aftrekken kunnen. Dokters juffer had heur wel noageroepen en heur 'en poar zuute kuukskes gegeven, moar 't kleine ding die ze veur grootje en voader bewoarde, had ze zeker ien ploats van in 't zekske te stêken, dr noast gestoken, went, toen ze thuus kwiem had ze geen centen en geen kuukskes ook. 't Liep alles tegen. 't Was noarigheid!
Maar op een goejen morgen had Anneke toch een kleur van plezier. Aan 't geval met Bol den veldwachter dacht ze niet anders dan wanneer ze hem met een norsch gelaat voorbij zag gaan, of ook als ze somtijds naar heur geborsten klompje keek, dat de klompemoaker met 'en klein houten beugeltje gemaakt had. Willem Stoete had zeker geen centen kunne kriegen, went neie klumpkes had ie niet gebrocht, en sinds dien morgen had ze hem niet gezien, want bij Mnheer van Zwiet was ie tuinjong geworden en Willems vader woonde oan gundse kant van 't groote Zwiets-huus.
Maar nu - zie, nu heeft Anneke 'en kleur van plezier. Met twee schoentjes staat ze in de hand bij grootjes stoel aan de kleine klaptafel. De schoentjes zijn niet nieuw, nee, alles behalve, maar 't zijn leeren schoentjes, zie maar: net krek zoo groot as heur vuut! En Willem Stoet steet vlak tegen heur over, en hie kiekt er noar hoe Anneke 't zool onder tegen 'tvuutje past, en z'n oogen glinsteren ook van plezier, went...Mie de kindermeid had ze oan Herm den ‘hoazenvilder’ verkocht met ouwe linten en 'en kniepmuts en kersjet, en toen, toen het ie de schoentjes van Herm veur 'en dubbeltje weerum gekocht - dát was zien halve wêkloon, - um ze oan Anneke te geven, went - vergêten had ie Anneke en de belofte niet en: ‘Niewoar, schoenjes zin nog zachter as klumpkes?’
Als Anneke wat kreeg van voader of grootje, dan kuste ze voader of grootje altied. Nou had ze Willem ook wel willen kussen; maor, Willem sting aan den overkant van de klaptoafel en Auneke kuste grootje, en grootje zei dat Willem 'en beste jong was, en Anneke knikte van joa! en trok de schoentjes aan en liep - zoo zacht asof ze op de kousevuut liep - met een vaart naar het lage houten broodkastje; trok een bovenla open; nam er wat uit; stopte het Willem met een zenuwachtig

{==70==} {>>pagina-aanduiding<<}
schokje in de hand, en - voort was ze op haar schoentjes de deur uit.
‘En vuursteen!’ zegt Willem en ziet grootje half vragend aan.
‘Meugt 'em best houwen jungske!’ knikt grootje: ‘'tKlein ding het em eiges ien 'en griendhoop gevonden, 'en vuurkei kent ze best uut duuzende steen!’
En als Willem heen gaat met den ruwen steen in den zak, dan ziet hij 'thutje nog eens rond, maar Anneke ziet hij niet...en grootje, als ze Anneke straks naar binnen roept, dan denkt ze: 't kiend is krek as de keuning uut 'tverhoaltje. Goed veur goed gift ze weerum, heel anders as den Bol, die gaf kwoad veur goed, en heel anders as den rieken van Zwiet die niks dee en toch ien de sloot had gelêgen, as Arie zien perd niet ien 't spoor had gehouwen.
De herfst werd nat, heel nat. Overal was 't soeperig en klesserig: op de kleiwegen, in 't broek, zelfs op den grinddijk, overal. 't Kwiem zeker van de nattigheid meende grootje, dat zij weer zoo rimmetiekig was, en 't kwiem ook zeker van al die natte vuut dat d'r zooveel krampziektes in 't lief woaren; ze had al heuren proaten dat de vrouw van Roelvink...’
‘Nee moeder nee! d'r wier d'r eentje verwacht,’ zegt Arie ‘en toen 't kleintje d'r was, toen...’
‘Och lieven heer...is Willemke Roelvink zóo heergegoan...? Krek as Anneke's moeder: mien beste Hanske!’ Grootje veegt met haar boezelaar een traan weg.
Arie kan bij dat sjepieter niet lang stilstoan, dat maakt em altied zoo kienderachtig.
‘En 't geval bij mnheer van Zwiet, Oarie! Is den koetsier dan niet...?’
‘Nee moeder, allegoar proatjes. Die kerl het z'n eigen overvrêten, dát het ie. Met de andere boojen had ie gewed dat ie smiddags 'tspek veur z'n vieren, heel allinnig zou opêten en nog drie dikke weitemêls koeken dr bij; toen ie den darde koek zoo gluujend naar binnen had, doar zakte ie in mekoar, en, veur hum had den dokter veur niks de wiesheid geleerd; dood was ie stik! as 'en plank! Joa 't is wel zundig dat 'en mins 's Heeren goeje goaven zoo dierlik misbruukt. Wiwwe bidden...?’
‘Joa!’ deed grootje met 'en zucht en ze vouwde de handen; liet het hoofd zoo'n beetje op zij zakken; sloot de oogen en...

{==71==} {>>pagina-aanduiding<<}
dacht...‘En welluu? welluu hebben niks as eerdappels met'en klein bietje azien-reuzel!’
Arie drukte de pet voor de oogen en zei 'et: Onze Voader! En Anneke, Anneke zat haast krek as grootmoeder, maar toen ze: 't Heere zêgen, en wat er meer volgde tusschen de roode lipjes gepreveld had, en naar de aardappels zag die in den rooden schotel dampten, terwijl de azijn met het weinigje reuzel zoo lekker rook, toen zei ze zachtjes zoo in haar eenvoud: ‘Wij zullen ons niet dood êten, Goddank!’
't Was dienzelfden avond al heel vroeg donker en erg donker ook. Het eenige licht dat er op den dorpsweg viel - waar ook Winkels hutje stond - kwam uit de kleine smidse. 't Was 'en mooi gezicht voor de kinderen in de bunrt; dat rooje vuur, en dat gloejende ijzer, en Paul de smid met zijn bloote armen zoo hel verlicht, en dat afspatten van de vonken als hij op het gloejende ijzer sloeg. ‘Hê, smid worden!’ dacht Anneke, die er ook naar keek: ‘als ik 'en jongen was dan wier ik 'et zeker!’ Paul wischte zich juist met den ruigen blooten arm de zweetdroppels van het voorhoofd. 't Was niet alles!
Paul werkte stevig door, en bemerkte niet dat Anneke en de andere kinders die buiten stonden, de hoofden van hem hadden afgewend. De lichtglimp die uit de smidse kwam, gleed den weg over, juist tot aan de woning van Bol den veldwachter. Wat was doar te doen? Telkens zag Anneke in 't glimplicht minsen hen en weer schieten, en as Paul 'eu oogenblik ophieuw met beuken, en de bloasbalk niet soessde, dan ko'j duudelik heuren dat er druk wier geproat.
't Was erg klesserig op den weg, en de klompjes bleven haast steken, maar Anneke die veldwachters huis toch voorbij moest, liep de andere kinders na, en stond weldra onder meer anderen, aan 't eind der lange glimp uit de smidse, voor veldwachters huisje. Maar, Anneke kon niet te weten komen wat er eigenlijk te doen was. ‘Watte...?’ zei ze 'en paar keeren achtereen. Maar een groote man riep: ‘Vort kinders, noar huus toe!’
Ja Anneke begreep ook dat ze noar huus most, went 'en schel klökske klonk uut veldwachters huus en sloeg hoastig zes. Moar ze wou toch wel weten of Bol 'en ongeluk het gekregen of wat 'et is...? Achter haar zegt een vrouw op gejaagden toon tot een andere - Anneke kan niet zien wie het zijn: ‘Joa ijselik ist! Um schiemeroavend is ie noar van Dulms harbarg

{==72==} {>>pagina-aanduiding<<}
gegoan; ien de gelagkoamer het ie 'en munje vol gepruufd; toen ien 't veurhuus riest en kluntjes gekocht en ook 'en flesch jenever. Onder wêge noar huus, mot ie weer arg trek ien 'en slukske hebbe gekregen en de flesch oan de mond gezet.’
‘Zoo'n zuupert!’ zegt de andere.
‘Joa mins, doar heij wel geliek in,’ herneemt de eerste ‘en dát mot God bêtert op ou en mien en ander volk passen dat zuinig en altied bekwoam is, moar ik zeg die God hebben wil die kan ie wel kriegen ook.’
‘Nou, dat geleuf ik mins, of ie!’
‘Joa, as drek en modder viel ie ien mekoar. Gillend en roazend is ie bij Limpers op 't brugske ien een gezakt en hebben ze hum gevonden met 'en flesch vol vytriool noast zich, de slok vytriool is as gluujend iezer noar binnen gekommen. Luuster moar, luuster, nog kuj 'em doar binnen heuren karmen van kramp en van pienen in 'tlief.’
‘Heere bewoar ons! geen wonder! geen wonder!’
Tien minuten later staat er al meer volk voor de woning van Bol. 't Is natuurlijk dat ze er blijven staan, want - de veldwachter zelf is nu niet present om zoo veel belangstelling met zijn stok uiteen te drijven.
‘Nou wat mo'j, zeg! moj 'en mins de rok van 'et lief trekken? zeg! 't Onmundig spul mot tegenswoordig ook al overal met de nens bijwêzen. Goa sloapen, da's bêter as neisgierig de oogen ien 't vuur te stêken!’ Zoo snibt en snauwt een klein vrouwmensch en stelt zich vierkant in den groep, om met haar breede figuur een kind, dat haar ter zijde trad, den doortocht te beletten. Maar het kind heeft de onvriendelijke rede niet eens ten einde gehoord; bij de eerste tegenkanting is het al aanstonds zijwaarts omgegaan en nu, zie - 't licht in 't veldwachtershuisje teekent even de kleine schaar die wauwelt voor de deur, want het lieht gleed naar buiten, omdat het kind naar binnen is gegaan.
‘Das' zeker Mareitje, die noar dokters huus is gewêst,’ zegt er een uit den nu weer duisteren groep.
‘Nee nee...'t is Anneke, Anneke Winkels,’ roept een jongens stem en...
We hooren niet meer wat Willem Stoete zegt; de deur is achter ons digt gevallen.
Daar staat Anneke in het kleine vertrek. Anders is ze zoo

{==73==} {>>pagina-aanduiding<<}
bang, zoo bleu en zoo bang, moar nou, 't is heur krek asof de man met de holle oog' ien de bedstee die krimpt en die karmt van de pien, asof ie heur voader is, en krek asof d'r geen andere minsen ien de koamer zin. ‘Hier! hier he'k kruuzemunt vrouw Bol...hier!’ zegt ze met een hijgend stemmetje dat van den haast getuigt waarmee zij den tocht heeft volbracht: ‘da's goed- o zoo goed veur de krampen in 'tlief...Mo'j thee van zetten vrouw Bol...veul kruuzemunt en weinig woater zei grootje,’ en den vollen boezelaar met het gedroogde kruid schudt ze op den stoel naast de bedstee, en...Bol ziet heur oan met die holle van pien zoo oakelikke oogen, en smiet zich um ien de bedstee en karmt: ‘O Heere! o God!’
En Anneke - ien ens wordt ze bang, bang en beduusd. Wat ze zeggen dat heurt ze niet, en...dat ze buuten gekommen 't gebeugelde klumpke ien de klei loat zitten dat vuult ze niet, moar thuus velt ze um grootjes hals, en bêft ze asof ze kwoad had gedoan. 't Was oakelik gewêst, arg, vreeselik arg!
Onneuzel klein dingske! Kruuzemunt brengen oan 'en mins die zóo te pas kwiem as Bol!
Ja klein blondje er zijn er die gelachen hebben toen ze 't hoorden: kruuzemunt! De veldwachter had 'et grei niet kunne zien, en gewezen dat ze 't weg zouwe doen. Wat zou kruuzemunt veur zoo'n pien! Moar vremd, loater het ie steunend en karmend um 'en tekske gevroagd, en hie het 'et ien de hand genomen, en - 's andren doags lei Bol met de oog' star en stief noar boven, en ien de vuust die op de borst lei, zat nog 'et tekske kruuzemunt, vast, heel vastgeknepen, nou - 't was geen kwoad, en 'et tekskc kos d'r ien blieven ook.
‘Arg onneuzel!’ zei het dikke korte vrouw-mensch dat zich 's avonds zoo vierkant in Annekes weg had gesteld: ‘Arg onneuzel!’ zei ze toen ze't vernam: ‘Doar mo'j kiend veur wêzen!’
Krek breed, dik, klein vrouwmins! doar mo'j kiend veur wêzen. Ge kent de geschiedenis niet en doarum begriep ie 't niet, moar, al da'j z' ook kon weten, dan begreep ie ze nog niet: Mo'j kiend veur wêzen! dik vrouwmins.
Willem Stoet had 'et begrepen. 's Nachts kon hij er bijna niet van slapen. Drie- vier- vijfmaal is hij de bedstee uitgesprongen, maar in 't laatst van November komt de zon zoo vroeg niet. 't Was of ie de rooje lipkes van Anneke zag toen

{==74==} {>>pagina-aanduiding<<}
't rood oan den hemel kwiem; en 't blauw dat woaren d'r eugskes, en - maar rust had hij niet en, fluks in de kleeren is hij al de deur uut en op weg naar...nee - niet naar Anneke, maar op weg naar 't groote van Zwiets huis, reeds lang vóor dat de zon door de openstaande bedsteegordijntjes, Anneke met een helder blinkend straaltje op het gladde voorhoofdje wakker kust.
't Was maar goed dat ze nog wat geslapen had het lieve kind. D'r heeft een loftrompet geklonken zoo hard dat men 't misschien in 't hutje had kunnen hooren.
En grootje, als ze 't kleintje daar nog slapen ziet, dan veegt ze zich een traan weg en fluistert Arie toe, terwijl ze hem 'en kummeke koffie bij 't morgenbrood schenkt: ‘Oarie zóo'n kiend is er geen tweede ien de wereld,’ en als Arie knikt met 'en Goddank in 'et hart, dan zegt grootje nog bij haar zelve: ‘Goed veur kwoad! as zoo eén ien 'en koets kwiem te zitten dan zou'j zeggen da's rechtveerdig...as 't zoo wêzen kon!’
Harrejennig wat had Willem gebloazen en getoeterd. 't Heele van Zwiets-huus op de been, zoo hard en zoo mooi dat de jonge freulekes de troan over de wengskes liepen, en m'nheer van Zwiet 'em oankeek asof Willem 'en toovenoar was die op de hark - woar ie mee in de hand stond - 'en engelezang had gebloazen.
En m'nheer van Zwiet had gevroagd woar of dat Anneke woonde, en Willem had gezeid: ien dat hutje in de darpstroat m'nheer woar ie van 't zomer hoast met de jonge perds ien de sloot had gelegen.’ En m'nheer van Zwiet had lang noar de grond gekeken en niks meer gezeid..
Maar nog deuzelfden dag 'snamiddags stond m'nheer van Zwiet met de mevrouw en de twee freulekes half in - half buiten het hutje - Grootje was d'r verlegen mee. Verlegen met zoo veul grootheid. - Willem sting bij den pruumboom die koal was; en de freulekes hadden 'en mooje pop en 'en groote koek veur Anneke, moar, Anneke begreep d'r niks van en begon hoast te schreien zoo beduusd as ze was. En Mevrouw van Zwiet proatte met grootje - die zich schoamde umdat ze geen stoelen veur al die grootheid had en volstrekt 'en kêteltje koffie wou zetten, en van de twee rieksdoalders veur 't oarig kruuzemuntje ook schiemerig ien de oogen wier.
En m'nheer van Zwiet sting met Winkels bij de heg te proaten. Winkels met de pet ien de hand; en Winkels zei:

{==75==} {>>pagina-aanduiding<<}
‘Joa m'nheer, ten mienste - as boer Limpers de jonge perds veur de boerwoagen prebieren wil dan het ie altied gern da'k noast 'em veurop kom zitten; zie m'nheer, de eene mins - wi'k is veronderstellen - het 'en handigheid met 'en spul en 'en ander niet!’
't Was al schemerdonker toen in den omtrek van Winkels hutje, en vooral bij de smidse het groote nieuws wordt verkondigd en bebabbeld: ‘Winkels kumt ien de grootheid, en missschien wel in 't liverie van den dikken koetsier die zich eiges te bersten at!’

Tien blijde lente's hebben sedert dien natten herfst het Betuwsche dorpje verjongd, maar - grootje is van al dat verjongen niet jonger geworden. 't Kan d'r spieten, arg spieten dat heur lêvenstied zoo opkort. Ze het 'et zoo best. Zoo kostelik best gehad in die letste tien joaren. In 'tlinkervleugel van 't van Zwiets-huus - eigelik 'et tuinmans gedoei, moar nou, umdat de tuinman 'en eenloopend mins is: 't koetsiershuus - in dat knappe spul woont ze met Oarie en Anneken ien 't vette der eerde, jong zoo'n lêven! Jammer is 't dat tien joaren vervlogen zin, arg spietig!
Anneke kan't zoo spietig niet vinden. Willem Stoete ook niet. Loat er eén kommen die zeit dat Anneke niet 'et knapste mooiste, liefste bekske van 'theele darp is. Och verdrêjd 'tis zoo'n oarig blumpke van achttien joar dat blonde kruuzemuntje! En as ze hum kust met die rooje frisse lipkes, en as ie hoar ien de eugkes kiekt, en as ie heur hartje oan zien borst vuult kloppen dan...
Stil, Grootje dribbelt onrustig heen en weer; 't zal d'r toe kommen van doag. Van doag toe kommen; joa! Kruuzemuntje zal ien 'en koets voaren en grootje ook. M'nheer van Zwiet zal ze met de mooje koets noar 't roadhuus en noar de kark loaten riejen. Willem en Anneke noast mekoar en Oarie en grootje ook noast mekoar. Buijs de bouwmeister zal veur deez keer koetsier wêzen. Al z'n lêven! Doar kwiem de koets al. - En - doar geet 'et. Grootje kiekt asof ze eiges ten trouw voart, en is de keuning te riek af. Ien 'en koets! en Anneke hoast as 'en juffer ien 't pak; en Willem de goeje jong zal straks óok hoar kleinkiend wêzen; en allebei blieven ze op 't van Zwiets-huus went, Willem zal d'r over drie doag tuinman ien ploats van tuinknecht zin; - en - as 't nog ens zóo wied kwiem dat

{==76==} {>>pagina-aanduiding<<}
grootje óvergrootje wier!!! Och harrejennig! allegoar die ze veurbij riejen blieven stoan; sommigen nemen den hoed af, en ander kieken asof ze denken: Kiek grootje ien 'en koets! - Joa minsen: grootje ien 'en koets met al wat henr lief is!
't Gaf Anneke 'en vremd gevuul toen ze doar nog 'ens veur de gruune toafel kwiem woarachter burgemeister Lus - 'en bietje ouwer - moar anders nog krek zat as tien joar gelêjen, en de secretoaris Hoefzoetnagel gunder, oan de lessenaar, met den rug noar 'em toe.
En 't scheen ditmaal voor burgemeester Lus geen ‘moejelijk geval’ te zijn; ten minsten zijn aanhef luidde: ‘'t Is mij een aangename taak.’
Hoefzoetnagel kwam met 'en boek en wees met zien neus woar Anneke schrieven most, vlak onder Willems noam, tot twee keer toe.
En de karkklok luidde, en ien de kark wier 't alles bezêgeld; maar, toen de goeje beste dominé, die zoo'n bietje van den ouwen stempel was, onder veel dat gepast en hartelijk mocht heeten, toch ook als naar gewoonte van de eeuwige verdoemenis sprak, en de harten zijner kudde bij steenen vergeleek - toen dacht Willem aan den steen die ie van Anneke kreeg en altied op zak had, en had wel willen roepen: Moar ik heb 'en vuursteen dommenei! Alêvel, te roepen dat goeng niet, moar hebben is hebben en da's 'et venrnoamste.
En bij 'et thuus komen toen ze uit de koets stapten, stonden de lui van 't huus allegoar met blommen ien de hand, en hing er vlak boven de deur van 'et tuinmanshuus en loverkrans, woar binnen ien geschreven stond: Leve Willem en zijn Kruuzemuntje!

April 1866.






{==77==} {>>pagina-aanduiding<<}

De Hongaarsche kwestie.

Door G.J. Dozy.

(Vervolg en Slot.)

II.

Lodewijk Kossuth.

Szechenyi had aan zijn volk den weg gewezen, langs welken het de ware vrijheid en daarmede een nieuw tijdperk van bloei kon verkrijgen, hij had het eerst de ongenoegzaamheid van de Hongaarsche constitutie aangewezen, maar te gelijk verminderde daarmede de beteekenis van den rijksdag, en kwamen nieuwe factoren in de hervormingsbeweging. Aan de eene zijde waren het de steden, die meer directen invloed op de regeering wenschten te verkrijgen, anderdeels was het vooral de drukpers, die een krachtig element in den staat werd. Deze tweede periode in de Hongaarsche beweging zouden wij dan ook kunnen noemen naar den schepper der periodieke pers in Hongarije Lodewijk Kossuth.
Den 27sten April 1806 geboren, behoorde Kossuth tot eene verarmde adellijke familie van de protestantsche godsdienst. Door eigen inspanning en de ondersteuning van een jong geestelijke had hij zooveel geleerd, dat hij op twintigjarigen leeftijd de hoogeschool te Pesth kon bezoeken, waar hij echter in zijn levensonder-
{==78==} {>>pagina-aanduiding<<}
houd grootendeels door het geven van lessen en kopiewerk moest voorzien. Zijn uitmuntende aanleg stelde hem in staat in weinige jaren zich een goede mate van historische en juridische kennis te verwerven, zoodat hij, naar zijne geboorteplaats in het comitaat Semlin teruggekeerd, de opmerkzaamheid tot zich trok van den gouverneur Nikolaas Vay, die zich zijner aantrok en hem gelegenheid gaf zich met al het eigenaardige der comitaats-inrichting bekend te maken. Zoo woonde hij in 1832 als gevolmachtigde van een Magnaat den rijksdag te Presburg bij. Aanstonds voelde hij zich tot Szechenyi en zijne hervormingsplannen machtig aangetrokken, en weldra bood zich de gelegenheid aan, die zaak een' belangrijken dienst te bewijzen. Wij zagen reeds, dat de afgevaardigden verplicht waren steeds hunne comitaten op de hoogte van de zaken te houden. Dit was dan ook het eenige middel, waardoor het volk iets van den loop der debatten hoorde, want de regeering had zich steeds streng tegen eene openbaarmaking door de drukpers verklaard. Kossuth vond een middelweg. Een aantal jonge lieden rond zich vereenigende dicteerde hij hun de gevoerde discussies; door de verspreiding dier afschriften in de comitaten kon het geheele volk kennis dragen van al het op den rijksdag verhandelde. Bereidwillig gaven de standen hunne goedkeuring. De zaak was in goede handen; Kossuth's levendige stijl, welsprekendheid en geest verspreidde de nieuwe denkbeelden door 't gansche land, en overtuigden gemakkelijk de groote massa van den jongen adel. Hoewel niet veel meer dan honderd exemplaren werden verzonden, kwam het door de casino's en de comitaatsvergaderingen in
duizenden handen. De regeering zag de zaak dan ook met bezorgdheid in, en Kossuth deelde met Wesselenyi en Lovassy de eer als martelaars voor hun vaderland tot eene gevangenisstraf van vier jaren veroordeeld te worden. Wij zagen reeds hoe hij in 1840 onder de amnestie begrepen werd; gelukkig had de strenge gevangenis, die Lovassy het verstand, Wesselenyi de gezondheid gekost had, bij hem slechts goede vruchten gedragen. Twintig jaren later schreef hij zelf: ‘ik kan begrijpen dat gevangenen van weinig zielskracht in den eenzamen kerker tot waanzin vervallen. Tegen de overmacht der fantasie nam ik het nadenken over praktische onderwerpen te hulp. Ik gaf mij zelven rekenschap van de gebreken der vaderlandsche staatsregeling, ik overdacht iedere kwestie, en beraamde middelen ter verbetering. Die overdenkingen waren mij later van groot belang...want het

{==79==} {>>pagina-aanduiding<<}
leven onderwijst, het nadenken leert.’ Zoo was hij goed toegerust, toen hij terstond na zijne bevrijding optrad als redakteur van de Pesti Hirlap, het dagolad van Pesth. Het was in 1841, en alles had den schijn, alsof de regeering werkelijk eene verzoening wenschte, zij gaf ten overvloede daarvan een nieuw bewijs door den uitgever toe te staan Kossuth met de redaktie te belasten. Ook hij was in den aanvang zeer gematigd, en wenschte alleen op wettigen weg voort te gaan met de hervormingen, die Szechenyi had aangevangen. In één punt verschilde hij slechts met zijn grooten voorganger; terwijl deze de Engelsche constitutie ten voorbeeld nam, en de kracht des volks voornamelijk zocht in den adel, sprak Kossuth het eerst de stelling uit: ‘de kern der nationale kracht ligt in den middelstand - geen afscheiding der klassen, maar veeleer samensmelting;’ en den Magnaten riep hij toe: ‘Met en door u, als gij wilt; zonder, ja tegen u, als het moet.’ De heftige bestrijding van deze stellingen in een uitvoerig werk: ‘Het volk van het oosten’ kostte Szechenyi, die met de beginselen van Kossuth verklaarde in te stemmen, maar zijne methode afkeurde, een groot gedeelte van zijne populariteit; van dat oogenblik af was niet hij, maar Kossuth de ware man des volks.
Meer kwaad nog deed aan Szechenyi eene redevoering in de akademie gehouden, hoofdzakelijk tegen den Pesti Hirlap gericht, maar waarin hij voedsel gaf aan de klachten der Slavonische volken over terugzetting hunner nationaliteit door de Magyaren. Hoe ongegrond die klachten, die door de regeering als tegenwicht tegen de Hongaren ijverig werden ondersteund, waren, bewees de omstandigheid, dat de heftigste klagers niet in staat waren ze op een enkel punt te preciseeren. Voor het laatst nam Wesselenyi, die, half blind en in zijne gezondheid geknakt, zich zelf politisch dood noemde, in een uitvoerig werk ‘eene stem in de zaak der Hongaarsche en Slavische nationaliteiten’ het woord om uiteen te zetten, dat alleen een krachtig constitutioneel leven de Oostenrijksche monarchie kon redden tegen de Russische overmacht, die in die Slavische stammen natuurlijke bondgenooten vond.
Spoedig was weder de algemeene belastingplichtigheid de question brûlante, en nadat graaf Sztaray zelf in eene brochure den bestaanden toestand abnormaal genoemd had, vatte ook Kossuth die zaak met vuur op. Mocht ook al de vrijdom van oorlogsbelasting voor den adel te verdedigen zijn, daar deze

{==80==} {>>pagina-aanduiding<<}
tot persoonlijken dienst in tijden van gevaar verplicht was, geen grond kon aangevoerd worden om hem te ontslaan van de verplichting bij te dragen tot de kosten van bestuur. ‘In een goedgeordenden staat,’ schreef Kossuth, ‘is de vrijdom van belasting eene burgerlijke vernedering. Wie is het die in Engeland, in Frankrijk en in het vrije Amerika geene belastingen betaalt? De slaaf, de loontrekkende knecht en de bedelaar, de arme, die niets bezit. Wie is het, die bij ons geene belasting betaalt? Ook zonder het uit te spreken weet ieder het. Eene beschamende vergelijking!’ Bijna geen stem deed zich daartegen hooren, en toen Szechenyi op den nieuwen rijksdag van 1843 met het voorstel van een groot spoorwegnet, dat zich aan de Pesth-Ofener brug aansloot, dit beginsel voorstelde, werd het in beide Tafels aangenomen. Szechenyi verscheen bij die gelegenheid in de vergadering der Magnaten in groot gala-kostuum als bij een nationaal feest. Intusschen, dat was te vroeg getriomfeerd. Al was het principe aangenomen, over de uitvoering ontstond alweder strijd tusschen de Standen en de Magnaten, die slechts voor enkele belastingen toegaven. Wel besloot een aantal van de vrijzinnige edelen vrijwillig zich onder de belastingplichtigen te doen opschrijven, en op hunne goederen den afkoop der heerendiensten te bevorderen, maar de regeering, in verbond met de conservatieven, werkte die pogingen op alle wijzen tegen. Weinig beantwoordde dan ook deze rijksdag aan de verwachting, die men van eene verzoening met de regeering koesterde; het was gebleken, dat deze alleen de oppositie had willen verzwakken, om met vernieuwde kracht haren despotieken wil door te drijven. Het eenige, wat men verworven had, was de zege der nationale taal; eindelijk had de regeering een wetsontwerp bekrachtigd, waarbij o.a. bepaald werd:
1o. de taal der wetgeving en der regeering zal voortaan uitsluitend de Hongaarsche zijn; ieder in eene andere taal opgesteld officiëel stuk is krachteloos;
2o. de taal van het openbaar onderwijs zal ook uitsluitend de Hongaarsche zijn;
3o. alle Hongaarsche munten moeten met Hongaarsch randschrift voorzien zijn en alle rijks-instellingen, schepen enz. de Hongaarsche vlag voeren.
Uitdrukkelijk werd bij deze wet Kroatie uitgezonderd; daar zou de Latijnsche taal in gebruik blijven.

{==81==} {>>pagina-aanduiding<<}

Mijn plan laat niet toe de buitengewone ontwikkeling na te gaan der Hongaarsche taal en letterkunde in dien korten tijd, evenmin als de middelen die aangewend werden tot uitbreiding van handel, nijverheid en landbouw; op dit gebied vooral spande Szechenyi al zijne krachten in, want hierin zag hij het groote middel om zijn vaderland te doen bloeien; ook hier was het alweer de regeering, van welke hij tegenwerking ondervond.
In 1844 zag Metternich zeer wel in, dat de positie die de regeering tot hiertoe ingenomen had, onhoudbaar was bij de algemeene zucht naar vrijheid en hervorming; hij moest òf zich naar de nationale partij schikken, òf trachten in de vertegenwoordiging zelve eene meerderheid voor de regeering te krijgen. Dit zette hij uitvoerig uiteen in een' brief aan den aartshertog-palatin Jozef. Zoo als te verwachten was, besloot hij tot het laatste, en trachtte nu in de comitaten, waar de eigenlijke kracht der oppositie berustte, invloed uit te oefenen. Wij hebben reeds gezien, dat wel in naam de fö-ispany, maar inderdaad de al-ispany het comitaat bestuurde, en de laatste zoo als alle ambtenaars door den adel zelf verkozen werden. Metternich gelastte, dat voortaan de fö-ispany zelf, of zoo die niet voortdurend in het district resideerde, wat hoogst zelden het geval was, een door de regeering benoemd administrator de comitaats-vergaderingen zou bijeenroepen en leiden. Deze administratoren kregen eene buitengewoon hooge bezoldiging van rijkswege. Verzekerd van de ondersteuning van hoogerhand, spaarden zij nu geen middel om de oppositie te beletten zich te doen hooren, en de keuze der beambten en der afgevaardigden in den geest der regeering te doen uitvallen. De verontwaardiging, die dit administratorensysteem verwekte, was de oorzaak van algemeene wanorde en verwarring, maar bracht tevens alle gebreken van het comitaatsstelsel aan het licht. Tot nog toe had men dit federatief stelsel der comitaats-vergaderingen als het hechtste bolwerk der Hongaarsche vrijheid beschouwd, en ook Kossuth was dit gevoelen toegedaan; nu echter vormde zich meer en meer eene nieuwe partij, die doordrongen van het constitutioneel begrip, zooals het in de landen van West-Europa heerschte, meer centralisatie wenschte. Joseph Eötvös drukte dezen wensch uit met de woorden: Eene verantwoordelijke regeering en eene centrale wetgeving, dat zijn de groote behoeften
der natie; slechts hunne bevrediging kan den constitutioneelen vooruitgang van Hongarije verzekeren.’

{==82==} {>>pagina-aanduiding<<}
Deze beginselen werden sints 1845 ook in den Pesti Hirlap verdedigd, waarvan Kossuth wegens oneenigheid met de uitgevers de redaktie had nedergelegd. Te vergeefs had hij gehoopt verlof te krijgen een nieuw blad uit te geven, en daartoe zelfs eene reis naar Weenen gemaakt; Metternich had hem goed ontvangen, en scheen zelfs met hem ingenomen, maar de nieuwe Hongaarsche kanselier George Apponyi, die aan het hoofd der conservatieve partij in Hongarije de plannen der regeering moest verwezentlijken, waarschuwde daar ernstig tegen, en bewerkte dat het verlof niet werd verleend.
Onder die omstandigheden, te midden van den heftigen strijd over de keuze der afgevaardigden voor den rijksdag, stierf de grijze palatin, de aartshertog Jozef, nadat hij 50 jaren die hooge waardigheid bekleed had. Zooveel hij het in zijne betrekking tot den keizer vermocht had, was hij de Hongaarsche hervorming oprecht toegedaan geweest; hij had steeds zijn standpunt boven de partijen gehandhaafd, en groot was dan ook de rouw over zijn verlies. Wel scheen het, dat zijne plaats waardig zou worden vervuld door zijn zoon Stephan, die, een geboren Hongaar, bij verschillende gelegenheden zich als zeer vrijzinnig had doen kennen, en daarom voor eenigen tijd naar Boheme verwijderd was; wel was zijne rondreize, nadat hij tot palatin verkozen was, een ware zegetocht, waarbij hij telkens de woorden van den grooten dichter Vörösmarty reciteerde: ‘Mocht ik zoo lang leven als het vaderland leeft!’ maar weldra bleek het, dat de nieuwe landvoogd de voorzichtigheid van zijn vader miste, en voor de zware taak, die op zijne schouders gelegd werd, niet berekend was. En wel was eene dubbele mate van beleid noodig om het schip van staat te midden der beroerde golven te sturen; hadden de conservatieven alle krachten in beweging gesteld om aan de regeering de gewenschte meerderheid te bezorgen, daartegenover sloten zich nu ook de liberalen vaster aan een; en nadat op de Pesther jaarmarkt hun programma was besproken, waarbij de algemeene belastingplichtigheid, geheele vrijheid van grondbezit voor den boer en vertegeuwoordiging van het geheele volk als hoofdbeginselen waren vastgesteld, namen zij een' te Pesth bestaanden club, den ‘Kör’, als vereenigingspunt aan. Hunne positie was niet zonder gevaar; omkooping en bedreiging werd door de administratoren op de grofste wijze in 't werk gesteld, en een groot deel van den minder ontwikkelden landadel werd door de

{==83==} {>>pagina-aanduiding<<}
plannen der partij van vooruitgang, al werden ze nog niet openlijk uitgesproken, afgeschrikt. Reeds meende de conservatieve partij hare zaak gewonnen te hebben, te meer daar Szechenyi, die eens door Kossuth zelven ‘de groote patriot’ was genoemd, maar na zijn pennestrijd over ondergeschikte punten zich van hem afgewend en zelfs een aanzienlijk ambt van de regeering had aangenomen, zich bij haar had aangesloten en een hartstochtelijk werk voornamelijk tegen Kossuth in 't licht gaf. Wel had hij te Pesth zijn invloed grootendeels verloren, maar op het land gold zijn naam nog veel, en daar ook had hij zich in de laatste jaren groote verdiensten verworven door zijne plannen tot betengeling van de overstrooming van den Theisz, waardoor deze geheele vlakte van dien naam voor den landbouw gewonnen werd. Maar juist in dezen strijd bleek, hoe krachtig de nieuwe beginselen hadden wortel geschoten; slechts hier en daar hoorde men nog uit den mond van een ouden landedelman, de verbitterde uitroep van weleer: ‘wij betalen geen belasting;’ de overwinning van de conservatieve partij was verre van gedecideerd. Wel was de groote meerderheid, die de liberale parij op de vorige rijksdagen gehad had, verloren, en schenen in den aanvang de partijen gelijk te staan, maar toch, bij de eerste gelegenheid, die zij hadden om hunne krachten te meten, bij de benoeming van voorzitters der afdeelingen, behaalde de liberale partij overal de overwinning. Algemeen werd Kossuth, die met groote meerderheid van stemmen te Pesth gekozen was, als de woordvoerder van die partij beschouwd; zijne buitengewone welsprekendheid ontwapende allen naijver. Hij bezat dan ook al die eigenschappen die de redenaar behoeft, de welluidende, rijk gemoduleerde stem, onvermoeide kracht van longen, eene scherp geteekende uitdrukking van gelaat, die iedere aandoening, die hem beheerschte, weerkaatste, en zijnen woorden dubbele kracht gaf.
Onder de Magnaten was daarentegen de oppositie belangrijk in kracht toegenomen; haar aanvoerder Batthyanyi was op de bijeenkomsten te Pesth reeds vooraf als hoofd van de gansche liberale partij erkend.
Den 12en November 1847 opende koning Ferdinand V in persoon den rijksdag, en wel, wat in drie eeuwen niet gebeurd was, in de Hongaarsche taal. Dit en de bekrachtiging der keus van den aartshertog Stephan als Palatin waren goed gekozen middelen om het volk gunstiger voor de regeering te stemmen.

{==84==} {>>pagina-aanduiding<<}
Immers, hoewel de partijen in den rijksdag vrij gelijk stonden, de instructiën door de comitaten aan de afgevaardigden medgegeven bonden zelfs velen der conservatieven de handen; van de 48 hadden ruim dertig hunne afgevaardigden uitdrukkelijk gelast tegen het administratorensysteem, dien machtigsten hefboom der regeering, te protesteeren. Veel hing af van het adres van antwoord, dat de richting der meerderheid moest uitdrukken. Terwijl de conservatieve partij de bezwaren wilde laten rusten, en slechts den dank der vergadering wilde uitdrukken voor het gebruik der landstaal, stelde Kossuth een adres voor, waarbij in gematigde bewoordingen, maar duidelijk en krachtig werd gewezen op de schending van art. 10 der wet van 1790, door den koning bekrachtigd, waarbij Hongarije verklaard werd tot een vrij rijk, in zijne wetgeving en administratie geheel zelfstandig. Voorts drong hij aan op eene verantwoordelijke parlementaire regeering, die alleen de heiligheid der wetten zou kunnen waarborgen. Daartegen verhief zich Szechenyi, die opzettelijk zijn zetel in de Magnatentafel had opgegeven, om zich in de Standen te doen verkiezen als tegenwicht tegen Kossuth, en die nu een derde adres voorstelde van zeer gematigde strekking. Na eene heftige discussie van vijf dagen werd echter Kossuth's adres met eene meerderheid van vier stemmen aangenomen. Toen de meerderheid der Magnaten dit adres afstemde en de regeering van het tijdsverloop, dat met onderhandelen tusschen beide Tafels verloren ging, gebruik maakte om te trachten de instructien in sommige comitaten te doen veranderen, stelde Kossuth voor, eenvoudig het adres in te trekken en bij afzonderlijke adressen den koning de bezwaren der Standen te doen kennen. Daar ook dit voorstel werd aangenomen, had het adres als manifest der vertegenwoordiging nog des te meer uitwerking. Nu was de tijd daar, dat de partij van vooruitgang haar programma kon uitvoeren, en werkelijk gelukte het haar spoedig de twee eerste punten
te doen aannemen; de vrijdom van belasting voor den adel werd definitief afgeschaft en op voorstel van een der groote landeigenaars zelven werd zonder oppositie de afkoopbaarheid der heerendiensten en overige servituten aangenomen en eene commissie benoemd, die zich met de bepaling der te betalen schadeloosstelling zou belasten; te gelijk werd ook de aviticiteit afgeschaft (zie pag. 21).
Deze hervormingen gaf de regeering te eer toe in de

{==85==} {>>pagina-aanduiding<<}
hoop daardoor de administratoren te behouden; met hen toch stond of viel Apponyi en het systeem met welks uitvoering hij belast was; hij stelde dus alle pogingen in het werk om in den boezem der oppositie verdeeldheid te wekken. Was Kossuth ook al om zijne welsprekendheid als 't hoofd zijner partij in de Standen erkend, hij bezat niet de vereischte gematigdheid en zelfverloochening om zoo velen, die zich bewust waren in wetenschappelijke en verstandelijke ontwikkeling hooger te staan, op den duur te vriend te houden. Zijne onbescheidenheid en heerschzucht hadden velen zijner vroegere vrienden van hem afkeerig gemaakt; velen achtten zich gekwetst door zijn streven naar een monopolie van populariteit, waardoor hij allen in de schaduw stelde. Daarbij kwam nog dat sommige leden der oppositie het van belang achtten het punt der admistratoren des noods op te geven, zoo de regeering de overige hervormingsplannen, vooral het stemrecht der steden, toegaf. Na lange geheime onderhandelingen, waarin ook ten laatste, gedeeltelijk ten minste, de Palatin was ingewijd, bracht een koninklijk rescript de zaak tot eene uitbarsting. Dit bevatte schijnbaar eenige concessies, sprak veel van de instandhouding der oude constitutie, beloofde alleen bij afwezigheid der gouverneurs de comitaten door buitengewone beambten te zullen regeeren, en riep den rijksdag op, zich ernstig bezig te houden met ‘de taak der wetgeving, in welker gelukkige oplossing het rijk den grondslag van zijn toekomstig welzijn, ons vaderlijk hart de vervulling van zijn levendigen wensch zou vinden.’ Hoewel noch de oppositie, noch de conservatieve partij met dit besluit te vreden was, en drie van de vier leden der oppositie, die met de regeering hadden onderhandeld, zich weder bij hunne partij voegden, verkreeg bij de stemming over het antwoord op dit besluit de regeering aanvankelijk eene meerderheid. Een onbeschrijfelijk tumult, ten gevolge waarvan den volgenden dag twee duels plaats
vonden, volgde; eindelijk wist Kossuth te bewerken dat het definitieve besluit werd uitgesteld, en nadat verscheidene dagen onder heftige discussies waren voorbij gegaan, verkreeg hij eene meerderheid voor een adres, waarbij het administratorensysteem werd afgekeurd. Duidelijk was intusschen bij deze beraadslaging het onbruikbare der instructies aan 't licht gekomen, daar verscheidene leden tegen hunnen lastbrief gestemd, in een paar comitaten zelfs de beide vertegenwoordigers door in verschillenden geest te stem-
{==86==} {>>pagina-aanduiding<<}
men elkanders stem geneutraliseerd hadden. Ook de Magnaten namen dit adres des te eer aan, daar intusschen de revolutie te Parijs was uitgebroken.
Algemeen en geweldig was de indruk, dien deze gebeurtenis in Hongarije maakte. Het eerst deed zij zich gevoelen in eene finantieele paniek, die voor een nieuw staatsbankroet deed vreezen; het was bekend- hoe de nationale bank van Weenen, bij een nominaal fonds van 20 millioen in zilver, minstens voor 200 millioen in papier had uitgegeven en ieder haastte zich de banknoten in te wisselen. Van dien algemeenen schrik maakte Kossuth gebruik. Den 3den Maart stelde hij in eene lange redevoering een nieuw adres voor, waarbij werd verzocht, dat er in Hongarije een afzonderlijk, verantwoordelijk ministerie zou worden ingesteld, en tevens dat de keizer ook in zijne Duitsche erflanden den constitutioneelen regeeringsvorm zou invoeren. Door de Standen werd het bijna eenstemmig aangenomen. De houding der Magnaten zou veel afhangen van het besluit van den palatin, en deze weifelde. Aan den eenen kant stonden zijne zucht naar populariteit en zijne persoonlijke liberale neigingen; aan den anderen kant moest hij vreezen aan het hof te Weenen groote ergernis te geven, zoo hij, de prins van den bloede, zich bij de beweging aansloot. Hij besloot persoonlijk naar Weenen te gaan, en verzocht de Magnaten gedurende zijne afwezigheid geen beslnit te nemen. Hierdoor werd de definitieve aanneming van het adres vertraagd, en dit verwijl was noodlottig. De besluiten van den rijksdag en de redevoeringen van Kossuth waren nergens met meer geestdrift vernomen dan te Buda-Pesth, dat langzamerhand de ware hoofdstad des lands geworden was. Wij hebben reeds gezien hoe het ‘Kör,’ de oppositieclub was ontstaan, hier en in het Café-Privorszky verzamelde zich de jongelingschap, die lang voor de nieuwe ideën gewonnen was. Onder de leiding vooral van den grooten volksdichter Petöfi Sandor 1) was men daar werkzaam, terwijl de
rijksdag wachtte op de terugkomst van den palatin. Den 12den Maart werd in den Kör besloten, aan de oppositie in den rijksdag de volgende 12 punten voor te leggen:
Wat wenscht de Hongaarsche natie?

{==87==} {>>pagina-aanduiding<<}

Dat er vrede heersche, vrijheid en eendracht.

1o.	Wij wenschen vrijheid van drukpers en afschaffing van de censuur;
2o.	een verantwoordelijk ministerie in Buda-Pesth;
3o.	een' jaarlijkschen rijksdag te Pesth;
4o.	gelijkheid voor de wet op burgerlijk en godsdienstig gebied;
5o.	eene nationale garde;
6o.	gelijke verdeeling van lasten;
7o.	afschaffing der grondlasten;
8o.	eene jury op den grondslag der vertegenwoordiging en der gelijkheid;
9o.	eene nationale bank;
10o.	het leger moet de grondwet bezweeren, onze Hongaarsche soldaten mag men niet buitenslands zenden, de vreemde soldaten zende men weg;
11o.	zij, die wegens politieke misdrijven gevangen zijn, moeten vrijgelaten worden;
12o.	wij wenschen de vereeniging met Zevenbergen.

Gelijkheid, Vrijheid en Broederschap.
Met dit besluit was de beweging overgegaan van den wettigen rijksdag op het volk. Werd al den 14en, bij de terugkomst van den palatin, met zijne toestemming Kossuth's adres aangenomen, waartoe de tijding van de revolutie te Weenen niet weinig medewerkte; de rijksdag had zijne macht over den loop der zaken verloren. Het volk te Pesth voerde zelf een deel van zijn programma uit; de censuur moest worden opgegeven, Michaël Stancsics, die wegens een drukpersdelict gevangen gezet was, werd uit de gevangenis bevrijd, en in triumf naar zijne woning gebracht. Te Presburg bracht het volk Kossuth eene serenade, en deze wees op den naast hem staanden Batthyanyi met de woorden: ziedaar uw eerste president-minister.
Werkelijk keerde de deputatie, die het adres naar Weenen had gebracht met de goedkeuring des konings terug, en werd Batthyanyi met de samenstelling van een verantwoordelijk ministerie belast. In dit ministerie, dat uit de voornaamste mannen der oude oppositie bestond, kreeg Szechenyi de portefeuille van openbare werken, Kossuth die van financiën. In werkelijkheid echter was de laatste, gesteund door zijne populariteit, alvermogend, en spoedig zouden zijne ambtgenooten dit ondervinden.

{==88==} {>>pagina-aanduiding<<}

Nog was het derde punt van het oude programma der liberale partij onuitgevoerd: uitbreiding van het stemrecht en vertegenwoordiging der steden. Deze taak vatte de rijksdag nu terstond op. Als overgangsmaatregel werd bepaald dat al degenen, welke het kiesrecht tot nog toe bezaten, dus alle edelen en de burgers der vrije steden, het zouden behouden; verder werd het gegeven aan hen:

a.die in de steden een huis of stuk grond ter waarde van 300 gulden bezaten; in de andere gemeenten een vierde van een ‘Sessio’;

b.die als handwerkslieden, kooplieden, fabrikanten voortdurend of met ten minste een bediende werken, een werkplaats, fabriek of magazijn bezitten;

c.die, zoo zij tot deze klasse niet behooren, kunnen bewijzen een jaarlijksch inkomen van minstens 100 gulden te bezitten;

d.aan alle doctoren, geneesheeren, advokaten, ingenieurs, beoefenaars der schoone kunsten, professoren, leden der Hongaarsche akademie, geestelijken, gemeente-secretarissen en onderwijzers.


Alle kiezers moeten echter in het land geboren of genatura liseerd, minstens 20 jaren oud zijn, en niet onder het toezicht van vader of voogd noch in dienstbare betrekking staan. Alle onderscheid van godsdienst wordt afgeschaft.
Verkiesbaar zijn zij, die kiezers, minstens 24 jaren oud en de Hongaarsche taal machtig zijn.
Voorts werd bepaald dat de rijksdag jaarlijks en wel te Pesth gehouden zou worden. De vertegenwoordigers worden voor drie jaren gekozen. De koning heeft het recht het wetgevend lichaam ook vóór afloop van de drie jaren te ontbinden, maar dau moet de volgende vergadering na drie maanden plaats grijpen. De zitting mag niet gesloten worden voor de rekeningen van het laatste jaar goedgekeurd en het budget voor 't volgend jaar is vastgesteld. Den eersten en tweeden president van de Magnatentafel (welker organisatie tot later werd uitgesteld) benoemt de koning, de Tafel der afgevaardigden kiest haren president ieder jaar zelf. De zittingen zijn publiek.
Al deze wetten verkregen de koninklijke bekrachtiging, maar de vreugde hierover was van korten duur. Zij was in de verlegenheid van het oogenblik gegeven, terwijl Weenen in opstand was, en in alle provincien des rijks bedenkelijke verschijnselen zich vertoonden; toen het hof weer tot bezinning was gekomen,

{==89==} {>>pagina-aanduiding<<}
haastte het zich zoo veel mogelijk het verloren terrein te herwinnen. De eerste aanleiding tot twist waren de ministeries van financiën en oorlog. Werkelijk was het voor de Oostenrijksche monarchie van groot belang, terwijl een oorlog in Italie voor de deur stond, over het Hongaarsche leger te kunnen beschikken, want het was te voorzien dat die oorlog in Hongarije alles behalve populair zou zijn. Kossuth steunde zich echter evenals vroeger op de wet van 1790, waarin uitdrukkelijk was vastgesteld, dat het koninkrijk geheel afgescheiden van de Duitsche erflanden eene volmaakt zelfstandige regeering zou hebben. Het keizerlijk rescript, dat de gedane concessies herriep, verwekte dan ook eene zoo sterke verbittering, - Batthyanyi dreigde zijne portefeuille op te geven, en de Palatin zelf maakte van de intrekking zijn blijven op zijn post afhankelijk, - dat de keizer in een' eigenhandig onderteekenden brief andermaal aan al de eischen van den rijksdag gehoor gaf.
In Pesth had de volkspartij intusschen niet stil gezeten; uit de voornaamste woordvoerders was een veiligheidscomité gevormd, dat wel de bevolking tot rust vermaande, maar te gelijk de volkswapening en de nationale garde met kracht bevorderde; ook werden een paar schepen met kruid, die de regeering in 't geheim had zoeken te verwijderen, in beslag genomen. Overigens moet men ter eere van het Hongaarsche volk erkennen, dat buiten eenige demonstraties tegen de Joden, die met onbezonnen ijver te opentlijk van hunne nieuw verworven rechten gebruik maakten, het volk zich overal rustig hield, en niet naar de wapens greep, voor het aangevallen werd. Die aanval volgde weldra, en wel van eene zijde, waarvan men die niet had kunnen verwachten. Wij hebben reeds vroeger gezien hoe de regeering te Weenen de Panslavistische en Illyrische bewegingen, voor zoo ver die tegen het Magyarisme waren gericht, had ondersteund, en reeds bij de beraadslaging in den staatsraad over het adres van Kossuth was de raad geopperd, dat de keizer de Kroaten moest wapenen tegen de Hongaren. Even als altijd hadden ook nu de laatsten aan hunne Kroatische buren geenerlei reden tot klagen gegeven; veeleer had het comité van Pesth hun terstond een hartelijken open brief gezonden: ‘Kroaten, geliefde broeders! Na eene onderdrukking van drie eeuwen betreden wij eindelijk den drempel der onafhankelijkheid en der vrijheid. Wat wij veroverd hebben, dat veroverden wij zoowel in ons als in uw belang.

{==90==} {>>pagina-aanduiding<<}
Het wachtwoord, waaronder wij streden, is niet de nationaliteit, maar de heilige naam der vrijheid en onafhankelijkheid, die iedere nationaliteit omvat. - De broeder zal het woord des broeders verstaan. - Vergeten wij het verschil in taal, daar wij toch één zijn door gemeenschappelijke vrijheid.’ Afgevaardigden van het comité brachten dit adres, in de Hongaarsche en Kroatische taal opgesteld, naar Agram. Aanvankelijk toonde het volk dan ook groote sympathie voor de Hongaren, maar weldra gelukte het der regeering door hare intrigues, die bewezen, dat, mocht al Metternich gevallen zijn, diens systeem nog steeds heerschte, eene volledige scheuring te weeg te bren gen. Terwijl alzoo door het hof van Weenen zelf de burgerkrijg moedwillig werd voorbereid, begaf de koning zich met de koningin en zijne beide zoons naar Presburg om persoonlijk de door den rijksdag genomen besluiten te bekrachtigen. Met algemeene geestdrift werd de koninklijke familie ontvangen, hartelijk waren de woorden, die van weerszijden door den koning en den palatin werden gesproken, en toen de koning na glansrijke feesten weer naar Weenen was terug gekeerd, werd de rijksdag gesloten. Dat was den 10en April 1848. Weinige dagen later hield het eerste verantwoordelijke Hongaarsche ministerie zijn feestelijken intocht in de nieuwe hoofdstad Buda-Pesth, het veiligheidseomité ontbond zich, en de Hongaarsche kwestie scheen op vreedzame wijze opgelost.
Spoedig echter bleek het, dat het gemakkelijker is besluiten te nemen dan ze uit te voeren, en dat de taak van het ministerie niet licht was. Al dadelijk had zich tusschen Batthyanyi en Kossuth verschil van gevoelen geopenbaard; de eerste wenschte na al wat men verkregen had de regeering in punten van ondergeschikt belang te gemoet te komen, tegenover de voorkomendheid des konings eene dubbele mate van loyaliteit te zetten. Kossuth daarentegen, de oprechtheid der regeering wantrouwende, - en het bleek later waarlijk niet ten onrechte, - wilde zoo ver gaan als hij op wettigen weg kon om de zelfstandigheid van Hongarije tot een feit te maken. Zoo moest hij als minister van financiën wel gedurig met de Oostenrijksche regeering in botsing komen. Minder goed te keuren was het, dat hij vooral door de uitgave van eene nieuwe courant, de Kossuth Hirlapja, zich op een ander standpunt plaatste dan het officiëel standpunt van het ministerie. Duidelijker nog bleek dit, nadat de nieuwe rijksdag, de eerste,

{==91==} {>>pagina-aanduiding<<}
die door 't gansche volk gekozen werd, bijeengekomen was. Ieder kon opmerken hoe radikaal de geest in Hongarije in de laatste jaren veranderd was; het aanzien van de Magnatentafel of het Hoogerhuis, zooals het sedert genoemd werd, was geheel verloren; slechts het Huis der afgevaardigden legde gewicht in de schaal; weldra verlieten de eersten dan ook Pesth, de een voor, de ander na.
Hoewel schijnbaar doodzwak, met den koortsgloed in de oogen en doodsbleeke wangen, nam toch Kossuth het woord om de afgevaardigden te wijzen op het gevaar des vaderlands. En werkelijk was dit dreigend. De nieuw benoemde ban van Kroatie, Jellasic, een vermetel officier, onvoorwaardelijk aan de plannen van het hof van Weenen verkocht, was in Hongarije gevallen. Kossuth stelde voor het leger op 200.000 man te brengen en de kosten daarvoor, 42 millioen, door eene leening of de uitgifte van papiergeld te vinden. Nog eenige woorden wilde hij er bijvoegen, toen begaf hem zijne stem en viel hij half bewusteloos in zijn zetel terug. Te midden der doodsche stilte verhief zich toen Nyary, een der hoofden van de radikale partij. De hand plechtig als voor een eed omhoog geheven, roept hij uit: ‘Wij geven alles!’ en in geestdrift herhaalt de geheele vergadering dien eed.
Zoo bleef Kossuth nog slechts een stap te doen, om niet alleen inderdaad, maar ook in naam meester van Hongarije te zijn, en die volgde weldra. Opentlijk had hij der regeering te Weenen den handschoen toegeworpen, door de onvoorwaardelijke toestemming tot het zenden der Hongaarsche troepen naar Italië te doen weigeren, door de uitgifte van Hongaarsch papieren geld, en toen de regeering dit in Oostenrijk niet gangbaar verklaarde, door de banknoten van Weenen in Hongarije van onwaarde te verklaren. De regeering had den handschoen opgenomen door in een ‘Denkschrift’ al de besluiten van den Hongaarschen rijksdag na 5 Maart genomen te vernietigen. Op dien weg kon de loyale Batthyanyi niet met Kossuth samenwerken: eene ministerieele crisis was het gevolg. Wel liet hij zich voorloopig door den palatin bewegen een nieuw ministerie, nu van meer conservatieve leden, te vormen, maar dit had niet de minste beteekenis, daar reeds den 11den September Kossuth door den rijksdag met dictatoriale macht was bekleed. Te gelijk was Jellasic over den Drau getrokken, de burgeroorlog was uitgebroken.
Tot zoover waren de Hongaren, het is niet te ontkennen, vol-
{==92==} {>>pagina-aanduiding<<}
komen in hun recht, en zelfs de opstand, die weldra opentlijk uitbarstte, is uit het oogpunt der algemeene volksrechten even goed te verdedigen als de opstand onzer voorvaderen tegen Filips II of in 1815 tegen Napoleon. Wij zullen dien opstand niet in alle bijzonderheden nagaan; velen mijner lezers zullen de hoofdpunten nog versch genoeg in 't geheugen liggen. Ruw geweld nam de plaats in van formeel recht. Al draalde ook de regeering nog zich opentlijk voor den Kroatischen ban te verklaren, de breuk was niet minder onherstelbaar.
Den oorlog zelven zouden wij met een regelmatig schaakspel kunnen vergelijken; eerst werden de pionnen vooruitgeschoven, aan de eene zijde Jellasic en Windischgrätz, aan de andere Perezel en Görgei; de inname van de sterke vesting Komorn was een gambiet; hadden de Hongaren hun voordeel vervolgd en waren zij op Weenen aangerukt, wellicht was het spel gewonnen; nu won Oostenrijk tijd grootere strijdkrachten in 't veld te brengen. De oorlog in Italie was zegevierend ten einde geloopen, en de wreede, maar doortastende Haynau werd met het opperbevel in Hongarije belast. Daarenboven gaf de abdicatie van keizer Ferdinand zijnen opvolger Frans Jozef gelegenheid alle beloften en toezeggingen van zijn' voorganger terug te nemen door de verklaring, waarmede hij de regeering aanvaardde: ‘Vast besloten den glans der kroon ongeschonden te handhaven, maar bereid onze rechten met de vertegenwoordigers van onze volken te deelen, rekenen wij er op dat het met Gods bijstand en in verstandhouding met de volken zal gelukken alle landen en stammen der monarchie tot een groot staatslichaam te vereenigen.’ Ook de minister Stadion sprak het uit: ‘Niet de volkssouvereiniteit maar het erfelijk monarchaal recht is in Oostenrijk de onveranderlijke bron der hoogste macht.’
Daartegenover deed Kossuth een belangrijken zet door den 14den April 1849 in de groote gereformeerde kerk te Debreczijn, werwaarts de Hongaarsche regeering na het verlies van Ofen gevlucht was, den koning te doen afzweeren en eeuwige afscheiding van Oostenrijk te proclameeren: ‘God kan alles over mij beschikken,’ sprak hij, ‘mij met ziekten bezoeken, tot ballingschap, tot den giftbeker veroordeelen, maar tot een ding kan Hij mij niet meer brengen, dat ik ooit weder een onderdaan worde van het Oostenrijksche huis.’ Met afwisselend geluk werd nu de strijd voortgezet; Buda-Pesth werd heroverd, maar te gelijk kwam er verdeeldheid onder

{==93==} {>>pagina-aanduiding<<}
de leiders des volks. Dit is dan ook de ware reden van het mislukken van den opstand. Wij hebben reeds gezien, hoe Kossuth, geschikt als hij was om eene volksbeweging te leiden, de noodige zelfverloochening miste om op den duur alle partijen te vereenigen. Zoo handelde iedere bevelhebber op zich zelf; Görgei en Klapka, de Polen Dembinski en Bem, ieder afzonderlijk wist herhaalde malen de Oostenrijkers te verslaan, hunne soldaten vochten als helden, die voor de vrijheid en het vaderland hun bloed veil hebben; maar het ontbrak aan eenheid, aan eene leidende gedachte; en zoo ontstond onder de Hongaren zelf noodzakelijk demoralisatie en mismoedigheid.
Bij zoo verdeelde krachten moest wel het verbond noodlottig zijn, dat Oostenrijk nu sloot met Rusland. Keizer Nikolaas zag in de Hongaarsche beweging met eenig recht de zaak der revolutie, die ook voor zijne Poolsche provinciën gevaarlijk kon worden; was niet Bem, de beste der Hongaarsche generaals, een Poolsch uitgewekene, en had niet de Hongaarsche regeering zich eindelijk met een goed deel der Slavische stammen verbonden om wederzijds de vrijheid te veroveren, onder belofte van erkenning der wederkeerige nationaliteit! de Czaar dan nam de rol van redder van het absolutisme op zich, en in Juni trok Paskiewitsch met een leger van 80000 man over de Karpathen. Daarmede was de zaak der Hongaren verloren; Dembinski verloor den slag bij Szoreg, en ook Bem werd ondanks zijn wanhopigen moed eerst bij Segesvar (Schäszburg), waar Petöfi, de dichter-soldaat den heldendood stierf, en daarna bij Temesvar totaal verslagen.
Nog had Görgei een leger van 23,000 man onder de wapenen, toen hij met goedkeuring van de nationale regeering, die den moed geheel verloren had, te Vilagos kapituleerde, wat hem later ten onrechte door de Hongaren als schandelijk verraad werd toegerekend. Verraad was het zeker niet, want de onderhandelingen waren openlijk genoeg gevoerd, maar onverantwoordelijk was het, dat hij, zich aan de Russen, niet aan de Oostenrijkers overgevende, niet de minste voorwaarde voor zijne officieren ten minste bedong, en zich geheel aan de genade der overwinnaars overgaf. Zelf zou hij dan ook het lot zijner medestrijders niet ontgaan zijn, zoo niet de Czaar en de grootvorst Constantijn uitdrukkelijk geëischt hadden dat hij gespaard zou worden; de overigen werden aan de willekeur van den bloeddorstigen Haynau overgeleverd.
Enkele generaals, waaronder Bem en Dembinski redden zich

{==94==} {>>pagina-aanduiding<<}
op Turksch grondgebied, de overigen volgden het voorbeeld van Görgei, en eindelijk gaf den 27sten Sept. ook Klapka de onneembare vesting Komorn hoewel onder gunstiger voorwaarden over. Hij ten minste verzekerde aanal zijne manschappen, en om dit aantal zooveel mogelijk uit te breiden had hij vele burgers onder de Honveds (vrijwilligers) opgenomen, vrijen aftocht en volkomen amnestie. Vreeselijk was de wraak, die nu Haynau op de hoofden van den opstand nam; 2117 mannen, en daaronder de edelsten en besten des volks, stierven op het schavot, deels door den kogel, de meesten aan de galg; meer dan 20000 Hongaren uit alle standen vulden de gevangenissen, en duizenden anderen eindigden hun leven in ballingschap; slechts een duizendtal der ballingen kreeg later verlof in het vaderland terug te keeren. Kossuth had reeds terstond na de nederlaag bij Temesvar zijne waardigheid nedergelegd, en zich den 4den Augustus uit de voeten gemaakt, in alle stilte, zonder afscheid te nemen en de rijkskleinodiën met zich nemende. Als balling, meestal in Turin zijn verblijf houdende, boet hij voor zijne dwalingen en zijne heerschzucht.

Frans Deak.

Wellicht was het lot van Hongarije minder hard geweest, zoo de streng conservatieve maar rechtschapen en bekwame Stadion langer aan het bewind was gebleven; ongelukkig was hij onder den last der regeeringszorgen bezweken, reeds in den aanvang van '49 vertoonden zich de sporen van ongeneeselijke krankzinnigheid, en zijn opvolger was de beruchte bureaukraat Bach. Terwijl Haynau zijne woede koelde aan de personen, nam Bach op zich de geheele nationaliteit te vernietigen. Voorloopig, zoo het heette, werd een Provisorium in het koningrijk ingevoerd, dat ten doel had langzamerhand Hongarije tot een Oostenrijksche provincie te maken, en in de geheele monarchie het absolutisme te doen heerschen. Maar de Hongaarsche nationaliteit was taaier dan Bach, dan Schmerling, die hem opvolgde zelfs; al gaf deze een liberaal vernis aan zijn centralisatieplan.
Toen eindelijk in 1861 weêr een Hongaarsche rijksdag bijeen. kwam, waren van al de hoofdpersonen, die van den aanvang af de Hongaarsche beweging hadden geleid, slechts zeer weinigen overgebleven; maar onder hen was Frans van Deák (uit te spreken Dcaak). Batthyanyi, die na het nederleggen van zijne ministe-
{==95==} {>>pagina-aanduiding<<}
rieele portefeuille in de rijen der Honveds had dienst genomen, was een der eerste van Haynau's slachtoffers, daar hij den 6den October was doodgeschoten. Niet weinig verontwaardiging verwekte het, dat onder de motieven zijner veroordeeling vooraan stonden zijne handelingen als minister, die toch door den keizer goedgekeurd waren. Treuriger nog was het lot van Szechenyi. Deze was reeds voor den aanvang van den opstand in vertwijfeling aan zijn vaderland tot waanzin vervallen, en had eindelijk den 8sten April 1860 in het krankzinnigengesticht te Weenen door zelfmoord een eind aan zijn leven gemaakt. Graaf Teleky eindelijk, de schitterende edelman, die door zijne vrienden bij Mirabeau werd vergeleken, en gedurende den opstand als gezant te Parijs te vergeefs de westersche mogendheden had zoeken te bewegen voor Hongarije in de bres te springen, trof hetzelfde lot onder geheimzinniger omstandigheden. Den 8sten Mei 1861 ging hij ter jacht op een zijner landgoederen; men vond hem op eene eenzame plaats van het bosch levenloos en en in zijn bloed badende. Deák was het, die aan het derde tijdvak van de Hongaarsche beweging den toon gaf.
Toen in 1825 Anton van Deák zijn' zetel in de Tafel der afgevaardigden om gezondheidsredenen opgaf, sprak hij tot zijne collega's, die treurend van hem afscheid namen: ‘troost u, ik zal u een' jongen man zenden, die in zijn pink meer weet en meer rechtsgevoel heeft, dan ik in mijn gansche persoon, hoewel ik zijn oudere broeder ben!’ Met die aanbeveling kwam Frans Deak, toen 22 jaren oud, als vertegenwoordiger van het comitaat Zala op den rijksdag. Met bescheidenheid maar krachtig ondersteunde hij de plannen van Szechenyi. Toen een grijze afgevaardigde met tranen in de oogen uitriep: ‘Moest ik dan zoo oud worden om persoonlijk nog den zelfmoord der edele Hongaarsche natie te beleven’, antwoordde hij met zijne eigenaardige olympische kalmte: ‘Wat mij betreft, ik stem voor de radikaalste hervorming met de meest absolute consequentie.’ Van dat oogenblik was hij ‘de groote afgevaardigde’ zooals Szechenyi ‘de groote graaf.’
Hij is welsprekend, maar met die rustige, bezadigde welsprekendheid, die wel in stormachtige tijden kan overschreeuwd worden, maar bij bedaarde redenering steeds de overhand behoudt.
Karakteriseerde Szechenyi zijne richting met de woorden: ‘Eerst rijk worden, dan is de natie van zelf vrij’; Deak stelde

{==96==} {>>pagina-aanduiding<<}
op den voorgrond: ‘die vrij wil zijn, moet eerst rechtvaardig zijn.’ Hij zelf is in alles het gepersonifieerde rechtsbeginsel. Hij wordt ons geschilderd als groot en sterk gebouwd, breed geschouderd, een Romeinsche kop, kort van haar, sterk geprononceerde wenkbrauwen, woeste bruine baard, maar daar nevens een bijna kinderlijk naïeve oogopslag, een welwillende glimlach, die de uitdrukking van zijn gelaat zacht en vriendelijk maakt.
Zijn diepe politieke blik, verbonden met zijne persoonlijke beminnelijkheid, maakte hem het natuurlijke hoofd der oppositie in het Lagerhuis en reeds in den rijksdag van 1832 had zijn gevoelen meestal beslissende kracht. Meer nog in 1838 toen hij bij de eerste discussie den president antwoordde, op diens raad door gematigdheid en toegeeflijkheid de vrijlating der staatsgevangenen te bewerken: ‘ons eerste doel moet zijn de constitutioneele vrijheid des lands, dat mag ook dan niet vergeten worden, wanneer men door het te vergeten de tranen van enkelen zou drogen. Het is hier eene kwestie van recht, niet van genade.’
Het meest schittert Deak in de conferentien, die de vergaderingen van den rijksdag vooraf gaan. ‘Morgen zal eene belangrijke zitting gehouden worden’, zoo schildert hem Laurens Toth, de secretaris der Tafel van afgevaardigden, ‘een rescript is van Weenen gekomen, welks stijl aan de dubbelzinnigheden der Pythia herinnert. Groot is het rumoer, de wanorde, ontzettend veel wordt in de vergaderzaal gesproken. Wie kent niet de bandeloosheid der Hongaarsche en van elke andere oppositie? Zij zegt, dat zij onafhankelijk wil zijn, slechts naar de stem van het geweten wil hooren, terwijl zij niets is dan trotsch, ijdel, eerzuchtig; zooveel hoofden, zooveel zinnen; zooveel soldaten, zoovele kandidaten voor het kommando. Een man treedt binnen, zijne verschijning werkt met neptunische macht op de golven. Hij zet zich gemakkelijk op de sofa - want hij houdt van zijn gemak, hij heeft eene cigaar in den mond, wat eene vaste gewoonte van hem schijnt te zijn; en nadat velen, zeer velen gesproken en opgezegd hebben, wat zij uit Kelemen, Kövy, Rotteck en Bentham van buiten geleerd hebben, begint hij te spreken, eenvoudig, helder, dikwijls schertsend; in zijne handen wordt het verwarde kluwen ordelijk afgewonden; voor zijne duidelijke woorden verdwijnt de nevel der dubbelzinnigheid, het bedriegelijk schemerlicht der sofismen; vast, duidelijk begrensd wordt

{==97==} {>>pagina-aanduiding<<}
ieder standpunt zichtbaar en ontwikkelt zich de gansche weldoordachte slagorde; hij zegt op welk punt men den aanval beginnen en den strijd moet voortzetten, welke punten men moet bezetten en opgeven, in welke orde men de troepen en de batterijen moet stellen. En het rumoer verstomt, de ondergeschikte menigte zwijgt en gaat rustig uiteen om te soupeeren, nadat “wij alles uitmuntend geregeld hadden.”’
Hoe geheel anders zouden de zaken geloopen zijn, als niet Kossuth maar Deak op de rijksdagen van 1843 en 1847 aan het hoofd der hervormingspartij gestaan had! Ongelukkig ontbrak hij in beide. In 1843 had hij zich weder kandidaat gesteld voor het comitaat Zala. Daar bestond echter de groote massa van de kiezers uit den minderen, weinig ontwikkelden adel, die verbitterd was over de gedecideerde verklaring van Deak ter gunste van de algemeene belastingplichtigheid. Zijn val was zeker, toen zijne vrienden het middel aangrepen, waardoor zoo dikwijls de andere partij had gezegevierd, omkooperij en geweld. Zoo werd hij gekozen, maar zooals hij reeds vooraf verklaard had, hij weigerde die op onwettige wijze verkregen benoeming aan te nemen. Zijne vrienden, die een gedeelte van hun vermogen voor zijne zaak hadden opgeofferd, waren woedend, en toen begon men van hem te zeggen: ‘Wijs maar niet moedig’. Deak zweeg, maar door den rijksdag werd de grootheid zijner handelwijze gehuldigd. Beothy deed er het voorstel om even als men eens in Frankrijk den naam: Latour d'Auvergne bij diens regiment als tegenwoordig voorlas, nadat de held reeds gevallen was, en zooals men bij de krooning der Duitsche keizers gewoon was steeds te vragen: ‘Is er geen Dalberg?’ zoo ook bij de opening van iedere zitting te vragen: ‘Is Frans Deak onder ons?’ Zelfs zijn voornaamste tegenstander moest erkennen: ‘het reinste karakter der natie ontbreekt in den rijksdag.’ Werkelijk besloot de vergadering, dat Deaks zetel onbezet zou blijven, daar niemand waardig was ‘den grooten afgevaardigde’ te vervangen.
Ook op den rijksdag van 1847 kon Deak geen zitting nemen, ditmaal door eene ongesteldheid verhinderd, waarvoor hij aan verschillende badplaatsen genezing zocht.
Toen Batthyanyi na de gebeurtenissen van Maart 1848 een ministerie zou vormen, wenschte hij vooral zich van Deaks medewerking te verzekeren. Deze hield het voor zijn plicht zich aan zijn vaderland niet te onttrekken, en nam de portefeuille van

{==98==} {>>pagina-aanduiding<<}
justitie aan. Wij hebben reeds nagegaan, hoe weinig dit ministerie-Batthyanyi, tusschen de trouwelooze politiek van het hof en de onbescheiden en onvoorzichtige uitingen van Kossuth in verlegenheid, kon uitwerken. Deak was intusschen niet werkeloos; het privaat- en strafrecht was in Hongarije nog slecht geregeld, hij was de eerste, die eene regeling daarvan beproefde, welke, door Duitsche juristen zeer geprezen, de grondslag zal zijn van het Hongaarsch recht, zoodra het zich weder vrij kan ontwikkelen. Met den val van het ministerié trok ook Deak zich terug. Of hij niet beter had gedaan aan het hoofd der beweging te blijven, op welke plaats hij nu Kossuth geheel vrij liet, of hij niet met minder gematigdheid en rechtsgevoel voor Hongarije een Willem van Oranje had kunnen worden, wie zal het beslissen! Toen hij begreep, dat het volk van het formeele recht afweek, trok hij zich naar zijn klein erfgoed - hij was weinig bemiddeld - terug. Daar wachtte hij den loop der zaken af. Hij ging niet als de conservatieven naar het buitenland, maar ook niet naar Debreczyn, toen de koning werd afgezworen; rustig leefde hij ook te midden der gruwelen van Haynau, door niemand gedeerd, door ieder hooggeacht. De minister Bach trachtte hem voor zich te winnen, maar Deak bleef steeds op hetzelfde standpunt, wederlegde de voorstellingen van den minister niet, maar antwoordde telkens op denzelfden kalmen toon: ‘Uwe Excellentie moge mij excuseeren, maar ik ken niets dan de Hongaarsche constitutie; zoodra die niet bestaat, zooals dat nu provisorisch het geval is, besta ik ook niet.’ Niet beter slaagde later von Schmerling in dezelfde pogingen. Deak leefde rustig, ongehuwd, tevreden, bemind in alle kringen, met welke hij omgaat. Van zijn beperkt vermogen deed hij nog veel goed, bestuurde ook het vermogen van de kinderen des in 1855 gestorvenen dichters Vörosmärty, voor welke hij door vrijwillige bijdragen eene som van 100.000 gulden had
bijeengebracht en was vooral onder de dames zeer gezien. Zelfs de keizerin was, toen hij bij haar verblijf te Pesth aan het hof kwam, terstond voor hem gewonnen, hoe veel vooroordeelen zij ook tegen den ouden radikaal had.
Eindelijk, kort nadat het Oostenrijksche ministerie strenge maatregelen zelfs tegen de conservatieve Hongaarsche partij had genomen, verscheen het koninklijk besluit van 20 Oct. 1860, waarbij de koning weder, ditmaal uit eigen beweging, den Hongaarschen rijksdag bijeenriep. Deak week ook toen van zijn

{==99==} {>>pagina-aanduiding<<}
beginsel niet af; in de formaliteiten wilde hij toegeven; hoewel de rijksdag, die volgens de kieswet van 1848 samengesteld, en waarin hij voor de hoofdstad gekozen werd, volgens die wet te Pesth moest gehouden worden, bewoog hij zijne medeafgevaardigden aan de roepstem der regeering naar Ofen gehoor te geven; ook bestreed hij de radikale partij, die in haar orgaan ‘Hon’ er op had aangedrongen in 't geheel geen adres van antwoord in te dienen, maar te gelijkertijd bewees hij, dat ondanks de oude beschuldiging het hem aan moreelen moed lang niet ontbrak. Hij stelde een uitvoerig adres voor, dat met groote meerderheid werd aangenomen.
‘In Hongarije,’ verklaarde dat adres, ‘kan niemand regeeren, dan alleen de gekroonde koning, en dan niet als autokraat maar als uitvoerder van de wetten, die in gemeenschap met de natie zijn gemaakt. Niemand is koning van Hongarije, voor hij den eed op de constitutie heeft afgelegd, en ten gevolge daarvan gekroond is. Dezen kan hij echter niet afleggen, zoolang de constitutie niet geheel in werking is, en in Hongarije bestaat geene wettige constitutie dan de wettig door volk en monarch vastgestelde wetten van 1848, die alle vorige wetten ophieven. Bij deze wetten nu staat de volmaakte onafhankelijkheid der Hongaarsche landen van alle andere deelen des rijks op den voorgrond, zoodat slechts eene personeele vereeniging kan plaats grijpen, wanneer de koning van Hongarije toevallig ook keizer van Oostenrijk is. Dit beginsel werd reeds door de Pragmatieke Sanctie uitdrukkelijk gehuldigd. Daarenboven kan een nieuwe koning slechts dan in Hongarije op den troon komen, wanneer zijn voorganger gestorven is, of met goedkeuring der natie heeft geabdiceerd. Koning Ferdinand V leeft nog, kon wel afdanken als keizer van Oostenrijk, maar niet als koning van Hongarije dan met goedkeuring der natie; in geen geval kon hij zijne kroon aan iemand anders afstaan, want een koning van Hongarije kan niets weggeven dan zijn privaat vermogen.’
Het adres zette voorts uitvoerig uiteen, hoe de regeering op de rechten der natie inbreuk gemaakt had, en eindigde met het verzoek ook aan de Duitsche erflanden eene vrije constitutie te geven; dan alleen was eenige samenwerking tusschen deze en de Hongaarsche landen mogelijk.
Hoe kon Schmerling met zijne centralistische theoriën hier op antwoorden? Slechts met eene ontbinding van den rijksdag, een

{==100==} {>>pagina-aanduiding<<}
nieuw provisorium, en de bij den drukkenden finantieelen nood ongerijmde verklaring: ‘Wij kunnen wachten!’ Op nieuw was nu Hongarije aan dezelfde wanorde blootgesteld, die vóór 1825, en gedurende het eerste provisorium geheerscht had. De ambtenaren namen hun ontslag, de in hunne plaats gezondene Duitsche beambten vonden zooveel tegenwerking, dat hunne positie volstrekt onhoudbaar was, alles stond stil, de belasting werd slecht betaald, en de verplichting tot den krijgsdienst werd ontdoken. Op nieuw moest de keizer toegeven; bij een besluit van 20 Sept. 1865 werd de zelfstandigheid van de Hongaarsche landen in beginsel aangenomen, en de wetten van 1848 in de hoofdzaak bekrachtigd. Intusschen, twee punten werden uitgezonderd en wel de belangrijkste, het hof van Weenen hield de vereeniging van staatskas en leger vast. Zeer te recht ziet echter Deak in, dat juist hierin de groote waarborg, het wezen der zelfstandigheid bestaat en het door hem voorgestelde en met groote meerderheid aangenomen adres bij de opening van den dit jaar bijeengeroepen rijksdag behelst dan ook dezelfde punten als op dien van 1861 en dringt nog daarenboven op een verantwoordelijk Hongaarsch ministerie aan. Het schijnt dat de regeering zich vleit, door dit laatste toe te staan de cardinale kwesties te winnen. De tijd zal het leeren, maar van Frans van Deak zal niemand dat verwachten.


{==101==} {>>pagina-aanduiding<<}

De jonggehuwden.

Door Björnstjerne Björnson.

Naar de vijfde Deensche uitgaaf, vertaald door Brondahl.

Vertooners:


De Ambtman.

Zijn Vrouw.

Laura, hun dochter.

Axel, haar man.

Mathilde, haar vriendin.


Eerste bedrijf.

Een rijk gemeubeld vertrek, met vloerkleed, een sofa rechts en een links, beide op den voorgrond. Een tafel in 't midden, met leunstoelen er om heen. De deur op den achtergrond voert in een voorkamer. Voor de sofa ter linkerzijde een kleine tafel, waarop kranten.

Eerste tooneel.

Ambtman (op de sofa links, kranten lezende). Axel (op de sofa rechts, met een krant op zijn knieën, waarin hij niet leest). Mevrouw (naaiende, aan de tafel). Laura (treedt juist binnen), later Mathilde.

{==102==} {>>pagina-aanduiding<<}



Laura. 
Goeden morgen, moeder! (kust haar).



Mevrouw. 
Goeden morgen, mijn lieve! Hebje goed geslapen?



Laura. 
Heel goed. Goeden morgen, vader! (kust hem).



Ambtman. 
Goeden morgen, meisjen, goeden morgen! vroolijk en wel te moede?



Laura. 
Ja, heel wel (gaat langs Axel henen). Goeden morgen, Axel! (zij zet zich aan de tafel, tegenover haar moeder).



Axel. 
Goeden morgen.



Mevrouw. 
Het spijt mij, kind, dat ik heden niet meê naar het bal kan gaan. Maar de lange weg daarheen, in zulk koud voorjaarsweêr...



Ambtman 
(steeds lezende). Moeder is niet wel, zij heeft van nacht gehoest.



Laura. 
Hebje weêr gehoest?



Ambtman. 
Tweemaal. (Mevrouw hoest, de Ambtman ziet op). Moeder mag niet uit, in géén geval.



Laura. 
Dan ga ik ook niet mede.



Ambtman. 
Dat 's ook het beste; het weêr is zoo ruw. - (Tot zijn vrouw). Maar je hebt geen shawl om, kind; waar is uw shawl?



Laura. 
Axel, haal moeder's shawl; hij hangt in de voorkamer. (Axel gaat).



Mevrouw. 
't Is nog maar in 't geheel geen lente. Het verwondert me, dat men hier den kachel niet heeft aangelegd.



Laura 
(tot Axel, die mevrouw haar shawl omhangt). Axel, schel eens en laat den kachel aanmaken. (Hij doet dit en geeft den bediende zijn bevelen).



Mevrouw. 
Als we geen van allen naar het bal gaan, moet er een boodschap heengezonden worden. - Axel, kunt gij u daarmeê belasten?



Axel. 
Gaarne, maar geeft het wel pas, van dat bal weg te blijven?



Laura. 
Je hoort immers, dat moeder van nacht heeft geboest.



Axel. 
Dat hoor ik. Maar het bal werd aangelegd ter uwer en mijner eere, door den eenigen vriend, dien ik in deze streken heb; wij zijn de oorzaak van het heele feest, - en dan weg te blijven!



Laura. 
Wij hebben immers geen lust, om er heen te gaan, als moeder niet meêgaat.


{==103==} {>>pagina-aanduiding<<}



Axel. 
Men moet zoo vaak iets doen, waarin men geen lust heeft.



Laura. 
Als er sprake is van plicht, ja. Maar onze eerste plicht is bij moeder, die onmogelijk alleen thuis kan zitten, als zij ziek is.



Axel. 
O, ik dacht niet dat moeder zoo bepaald ziek was.
De Ambtman (lezende). Zij heeft van nacht tweemaal gehoest. Zij hoestte een oogenblik geleden weêr.



Mevrouw. 
Axel meent, dat dit nog volstrekt geen bewijs van ziekte is, en daarin heeft hij immers gelijk?



Ambtman 
(lezende). Hoesten kan iets heel nadeeligs beteekenen. (Hij kucht). De borst, de longen (kucht weder). Ik geloof, dat ik ook niet heel wel ben.



Laura. 
Vadertjen, je gaat te licht gekleed.



Mevrouw. 
Je kleedt u als of het zomer was, en dat is het toch in 't geheel niet.



Ambtman. 
Nu, zoo meteen brandt de zomer in den kachel (kucht weder). In 't geheel niet wel.



Laura. 
Axel! (Hij komt tot haar). Lees ons nu eens iets voor uit de krant, tot dat het ontbijt gereed is.



Axel. 
Gaarne. Maar ik wilde eerst hooren, of wij werkelijk niet naar het bal zullen gaan?



Laura. 
Gij kunt immers gaan en onze exkuses maken.



Mevrouw. 
Dat gaat niet. Denk er aan, dat je nu getrouwd bent.



Axel. 
Maar juist daarom dunkt me, dat Laura niet thuis kan blijven, zij moet nu in aanmerking nemen dat zij mijn vrouw is, en het bal is toch voor ons beiden die niets mankeeren, even als een bal gewoonlijk voor de jongelui is. -



Mevrouw. 
En niet voor de ouden van dagen.



Laura. 
Dankje, moeder is weêr begonnen te dansen, sedert ik volwassen ben. Ik ben nooit op een bal geweest, waar moeder mij niet vergezelde.



Mevrouw. 
Maar Axel meent, dat ik het liever niet had moeten doen.



Ambtman 
(lezende). Moeder danst zeer netjes.



Axel. 
Dat moet ik wel weten, die zoo dikwijls de eer heb gehad, moeder op te leiden. Maar dezen keer komt er een vijftigtal menschen samen, en zooveel moeiten, zooveel kosten en zooveel vreugde verijdeld door ons toedoen alleen! Het is eigenlijk zonde zoo te handelen.


{==104==} {>>pagina-aanduiding<<}



Ambtman. 
Wij kunnen er een bal voor in de plaats geven.



Mevrouw. 
Liever dan dat we er een schuldig zijn.



Laura. 
Ja, dat 's beter, hier is ook meer plaats. (Een pause).



Axel 
(achter Laura's stoel). En uw nieuw balkleed, mijn eerste geschenk aan u, - kan dat je niet overhalen? Blauwe grond met zilveren sterren? Zullen zij van avond niet opgaan voor de eerste maal?



Laura 
(glimlachende). Neen, - de sterren kunnen niet schijnen over een balavond, als moeder er niet is.



Axel. 
Ik zal de boodschap zenden (hij gaat).



Ambtman 
(lezende). 't Was toch beter dat ik een paar woorden schreef.
(Axel blijft staan).



Mevrouw. 
Ja, dat 's het beste, dat gij het doet.



Mathilde 
(komt binnen, gevolgd door een bediende, dic de beide deuren opent). Het ontbijt is gereed.



Ambtman 
(terwijl hij zijn vrouw den arm biedt). Houd den shawl om, beste; het is koud in de voorkamer (zij gaan).



Axel 
(biedt Laura den arm en volgt). Kon ik slechts een paar woorden met u spreken, voor wij binnen gaan. (Hij blijft bij de deur staan).



Laura. 
Wij moeten nu ontbijten.



Axel 
(tot Mathilde, die achter hen staat en wacht). Wees zoo goed! (Zij vertrekt, door den bediende gevolgd).


Tweede tooneel.

Axel, Laura, later Mathilde.


Axel. 
Benje niet te bewegen? - Ga meê naar dat bal!



Laura. 
Ja, dat had ik wel kunnen denken, dat het daarover was.



Axel. 
Om mijnentwille.



Laura. 
Maar je zaagt het zelve. Moeder en vader verlangen het niet.



Axel. 
Ik verlang het.



Laura. 
Als moeder en vader 't niet willen?



Axel. 
Je bent dus eerst hun dochter, - en daarna mijn vrouw?



Laura 
(lacht). Ja, dat's heel natuurlijk.


{==105==} {>>pagina-aanduiding<<}



Axel. 
Neen, dat 's niet natuurlijk, want voor twee dagen hebje beloofd vader en moeder te verlaten en mij te volgen.



Laura 
(lacht). Naar het bal? Neen, dát beloofde ik niet.



Axel. 
Waarheen ik wil.



Laura. 
Maar dat wilje niet, Axeltjen-lief; - dat gaat nu toch in 't geheel niet aan.



Axel. 
Ja, dat gaat wel aan, als gij wilt?



Laura. 
Zoo, maar ik wil niet.



Axel. 
Op dienzelfden dag hoorde je, dat de man de heer der vrouw is; je moet dus van hier willen gaan, als het mij lust; - daarop gafje mij uw hand, kleine stijfkop.



Laura. 
't Was juist om altijd bij vader en moeder te kunnen blijven, dat ik dit deed.



Axel. 
Zoo, was het dáárom. - Je wilt dus niet bij mij blijven?



Laura. 
Ja - maar hen niet verlaten.



Axel. 
Nimmer?



Laura. 
Nimmer? (zwijgt). Ja, als het eenmaal moet.



Axel. 
Wanneer moet het?



Laura. 
Wanneer? - Als moeder en vader...niet meer zijn. Maar waarom daaraan te denken...?



Axel. 
Ween niet, liefjen! Hoor eens: kunje mij in 't geheel niet volgen, - vóór zij ons verlaten?



Laura. 
Neen; zouje dat kunnen denken...?



Axel. 
Ach, Laura, je bemint mij niet.



Laura. 
Waarom zegje dat? Dat doeje maar om mij bedroefd te maken.



Axel. 
Je weet niet eens, wat ‘beminnen’ is.



Laura. 
Weet ik dat niet? - Dat 's niet mooi van je.



Axel. 
Zoo zeg het dan, mijn liefjen, verklaar het!



Laura. 
(Kust hem). Nu zulje er niet meer van spreken; want dan weetje wel dat ik roode oogen krijg, en dan zullen vader en moeder willen weten hoe dat komt, en dan kan ik het niet zeggen, - en dan hebben we het gaande.



Axel. 
Beter nu een beetjen geweend - dan later veel.



Laura. 
Wat heb ik dan gedaan, dat ik zou moeten weenen?



Axel. 
Je hand gegeven zonder daarbij je hart te schenken; uw ja gegeven maar niet uw wil, je zelve gegeven zonder te weten waartoe. Dat, wat mij nu tot de reinste en grootste le-
{==106==} {>>pagina-aanduiding<<}
vensvreugde moest wezen, begint een smarte te worden en verduistert de toekomst.



Laura. 
Hemel, - en is dat allemaal mijn schuld?



Axel. 
Neen, ik zelf ben de schuldige. Ik heb mij gevleid met zoete hoop, ik heb gedacht, dat het voor mijn liefde een lichte taak zou wezen om de uwe te wekken; maar ik kan mij niet eens door u doen verstaan, elk middel is verloren. Welaan dan, moed gevat: ik wil het uiterste beproeven.



Laura. 
Hoe? Het uiterste!



Axel. 
Ach, Laura, ik heb je zoo onuitsprekelijk lief.



Laura. 
Hebje werkelijk - o, dan zouje mij zoo'n verdriet niet doen. Ik deed je nimmer leed.



Axel. 
Zoo bewijs mij slechts die eeue liefdedienst, en ik wil gelooven dat het een gelofte is tot meer: - ga meê naar het bal!



Laura. 
Maar dat kan ik niet!



Axel. 
Ach, dan mag ik het ook niet uitstellen!



Laura. 
Je maakt mij bang! je kijkt zoo boos.



Axel. 
Neen, neen; maar zóó kan het niet langer gaan. Ik houd het niet uit!



Laura. 
Ben ik dan zóó slecht? Dat heeft niemand mij ooit gezegd.



Axel. 
Ween niet, kleine, bekoorlijke Elve; je hebt geen schuld, behalve dat je zoo verwonderlijk lief bent, beide als je lacht en weent. 't Is de adem van uw gemoedsstemming die opstijgt als die van een bloem; gij moogt binnengaan, waar ik henenvlucht, en spelen, waar ik denk, en lachen, waar ik met smarte verlang. Stil, stil, geen roode oogen, laat niemand dat zien; daar komt moeder...neen, 't is Mathilde.



Mathilde. 
De koffie wordt koud.



Axel. 
Nu wij komen ook. Dat wil zeggen: Laura. Ik wilde zoo gaarne een paar woorden met u spreken.



Mathilda. 
Met mij?



Axel. 
Als ge het toestaat?



Mathilda. 
Gaarne.



Laura. 
Maar je komt toch binnen bij ons?



Axel. 
Dadelijk, lieve!



Lanra. 
En je bent niet boos meer op me?



Axel 
(leidt haar naar de deur). Dat ben ik nooit geweest, - en dat zal ik nooit zijn!



Laura. 
Goddank! (huppelende af).



{==107==} {>>pagina-aanduiding<<}

Derde tooneel.

Axel, Mathilde.


Mathilde. 
Wat wilje van mij?



Axel. 
Kunt ge zwijgen, mejuffer?



Mathilde. 
Neen.



Axel. 
Je wilt niet?



Mathilde. 
Neen.



Axel. 
Niet meer die oude vertrouwelijkheid tusschen ons? (vat haar hand) voorheen deelden wij...



Mathilde. 
Ja, voorheen. (Zij trekt haar hand terug en wendt zich af).



Axel. 
Waarom niet langer? (achter haar). Wat heeft het zoo veranderd?



Mathilde. 
Gij. - Je bent nu getrouwd.



Axel. 
Neen, dat ben ik juist niet.



Mathilde. 
Zoo?



Axel. 
Dat moet gij, die zoo scherp ziet, toch opgemerkt hebben.



Mathilde. 
Ik dacht, dat het zóó was, als je het hebben wildet.



Axel. 
Je antwoordt mij zoo duister. Heb ik iets tegen u misdreven.



Mathilde. 
Wat beweegt je, om daarnaar te vragen?



Axel. 
Dat je mij in den laatsten tijd ontwijkt. Denk eens, hoe goed je eenmaal waart, ja, dat ik u alles verplicht ben. Het is alleen door u, dat ik tot haar ben genaderd. Ik mocht van u rendez-vous verkrijgen om haar te ontmoeten; ik mocht u den arm bieden om haar den anderen te kunnen geven en met u te spreken, opdat zij het zou hooren. De kleine dacht, dat zij u een dienst bewees -



Mathilde. 
- en zoo was ik het, die er haar een betoonde -



Axel. 
Zonder het te weten; - dat was het aardige van de zaak.



Mathilde. 
Ongetwijfeld, dat was het aardige van de zaak.



Axel. 
Maar men zei spoedig, dat wij beiden heimelijk verloofd waren, en dat wij Laura tot dekmantel gebruikten; - toen moest ik toch, om uwentwille, een spoedig eind aan de zaak maken.



Mathilde. 
Ja, je verraste het publiek.


{==108==} {>>pagina-aanduiding<<}



Axel. 
Zoowel als u zelve, geloof ik - om niet te spreken van de oude lui en Laura. Maar het zekerste van alles was, dat ik ook mijn eigen geluk verraste.



Mathilde. 
Wat meenje?



Axel. 
Ik wist, dat Laura nog maar een kind was; maar ik dacht dat zij wel groeien zou, als de liefde in haar wakker werd. Maar de liefde ontwaakt niet in haar; daarom wil de bloem zich niet openen, en ik breng geen warmte en groeikracht in de lucht. Maar dat kunt gij, gij, die zoo schoon de kunst verstaat om uw vreugde voor anderen ten offer te brengen. Je bent er toch ook eenigszins de oorzaak van, dat dit, het gewichtigste in haar leven, zoo onvoorbereid tot haar kwam; daarom benje verplicht haar bij de handen te nemen en haar eerste schreden te geleiden, van haar ouders af en naar mij heen - voer haar liefde tot mij -



Mathilde. 
Ik? - (Pause).



Axel. 
Wilje niet?



Mathilde. 
Neen. -



Axel. 
Maar waarom niet? Je hebt haar toch lief?



Mathilde. 
Dat heb ik; maar dit -



Axel. 
- kunt gij doen! Want je bent rijker begaafd dan wij, en daarom staan u ook meer wegen open tot de ziel dan ons. Altijd, als wij over dergelijke dingen spraken, en gij uw meening deedt hooren, moest ik denken aan het refrein in de oude krijgszangen, dat in twee regelen de poëzie van het heele lied bevat.



Mathilde. 
Ja, - ik heb je voorheen meer hooren vleien.



Axel. 
Ik vleien? Integendeel, dat, waarom ik nu smeek, bewijst meer dan iets, hoe groot mijn -



Mathilde. 
Genoeg, genoeg, ik doe het niet!



Axel. 
Waarom niet? Wees ten minste openhartig!



Mathilde. 
Omdat, o, omdat - (zij gaat)



Axel. 
Maar wat heeft u toch zoo onvriendelijk gemaakt? (Mathilde draalt, als wilde zij antwoorden, maar vertrekt daarna snel).


Vierde tooneel.



Axel. 
Wat gaat er toch in haar om? Is er iets in den weg gekomen met Laura! Iets in huis? Dat voortreffelijke hoofd

{==109==} {>>pagina-aanduiding<<}
breekt zich niet om kleinigheden. - Nu, het moge zijn wat het wil; ik heb ook wel iets anders om over te denken. Als de eene mij niet kan, de andere mij niet wil verstaan, en de oudelui kunnen noch willen, dan moet ik wel op mijn eigen hand werken - en dat wel direkt! Later zou het voor de waereld den schijn eener breuk krijgen; dus nu, voor dat wij ons huishouden hebben ingericht. Als het zoo moet voortduren, gaan we ten gronde. In dien onnatuurlijken toestand te blijven voortleven staat gelijk met zich goedschiks te laten lamslaan. Hier bindt het fijne garen der konsideraties mij handen en voeten. Ik moet den ganschen weg afleggen met half-werk's kracht; ik moet met dezelfde omzichtigheid rondsluipen tusschen huu meubelen en bloemen, als tusschen hun gewoonten. Eer kan met het heele huis omver smijten, dan iets, hoe gering ook, er in te veranderen. Ik kan mij niet roeren! Het wordt dan ook ten slotte onuitstaanbaar. Is het dan strijdig met de wetten der natuur, om deze sofa wat dichter bij den muur te plaatsen, of dien stoel te verzetten? Of is het in alle eeuwigheid bepaald, dat die tafel dáár moet staan? Kan ze niet van haar plaats? (hij verplaatst ze). Ja waarachtig, ze kan verzet worden. En de sofa ook! Waarom zoo lang dáár (stoot haar achteruit), en waarom de stoelen altijd in den weg? Die zal daar staan - en deze hier (verzet ze). Ik wil plaats hebben voor mijn beenen; ik geloof waarachtig, dat ik het loopen verleerd heb; ik heb in geen jaar tijds het geluid van mijn eigen schreden gehoord, - of van mijn eigen stem; hier fluistert en hoest men altijd, ik heb toch mijn stem nog wel?

Scheuren zal ik elken band! 
'k Wil niet zijn gevangen; 
Voort, het slagzwaard in de hand, 
Voort, ten strijd...... 



Vijfde tooneel.

De Ambtman, Mevrouw, Laura (etende en drinkende). Axel. (Lange pause.)


Laura. 
Maar Axel?



Mathilde. 
Wat? Geheel alleen?



Mevrouw. 
Benje op het bal?


{==110==} {>>pagina-aanduiding<<}



Ambtman. 
En zorgje voor dans en muziek te gelijk?



Axel. 
Ik amuseer me.



Ambtman. 
Met onze meubelen?



Axel. 
Ik wou maar eens zien, of ze van hun plaats konden.



Mevrouw. 
Of ze van hun plaats kunnen?



Laura. 
Maar waarom schreeuwje zóó?



Axel. 
Ik wou maar eens probeeren, of ik mijn stem nog had.



Laura. 
Of je je stem nog hadt?



Mevrouw. 
Er ligt een groot bosch achter het huis, waar je je kunt oefenen.



Ambtman. 
En een waterval, als je plan hebt om een Demosthenes te worden.



Laura. 
Maar Axel benje krankzinnig geworden.



Axel. 
Neen, maar ik geloof, dat ik het heel gauw zal zijn.



Mevrouw. 
Is je dan iets overkomen?



Axel. 
Ja, veel.



Mevrouw. 
Wat is het? Een kwade tijding met de post?



Axel. 
Neen, dát niet; - maar ik ben ongelukkig.



Mevrouw. 
Twee dagen na de bruiloft?



Ambtman. 
Een heel aardige manier om het te uiten.



Axel. 
Dat valt me zoo nu en dan op het lijf.



Mevrouw. 
Maar wat is het dan? Je bent niet zoo gelukkig als wij hoopten, dat je nu moest wezen. Mijn jongen, schenk ons, die nu je ouders zijn, uw vertrouwen.



Axel. 
Ik heb daar reeds lang over gedacht, maar de moed ontbrak mij.



Mevrouw. 
Waarom? Zijn wij niet goed jegens u?



Axel. 
Gij zijt al te goed.



Ambtman. 
Wat moet dat beteekenen?



Axel. 
Dat ik het hier al te goed heb, dat het mijn krachten niet oefent, dat het mijn lust tot werkzaamheid, tot strijd - dat het mijn eergierigheid niet bevredigt.



Ambtman. 
Niet - en wat wilje dan?



Axel. 
Ik wil werken voor mij-zelven, mijn positie in de maatschappij mij zelven te danken hebben; ik wil iets worden.



Ambtman. 
Zoo. - Grillen! (gaat naar de deur).



Mevrouw. 
Maar wij moeten ons de zaak aantrekken; hij is nu toch de man van ons kind. Wat zou je willen worden, mijn vriend? Volksvertegenwoordiger? 1)


{==111==} {>>pagina-aanduiding<<}



Axel. 
Neen, maar mijn oom, die een der grootste zaakwaarnemers van het land is, heeft mij voor geruimen tijd aangeboden, zijn betrekking op mij over te dragen.



Mevrouw. 
En die zaken kunje van hier uit niet besturen wel, Axel?



Ambtman 
(aan de deur). Grillen, grillen! - Komt ontbijten! (wil gaan).



Mevrouw 
(tot Axel). Niet waar, je kunt ze van hier niet besturen?



Axel. 
Neen, maar ik kan naar de stad gaan.



Allen. 
Naar de stad gaan? (Pause, de Ambtman komt terug).



Ambtman. 
Dat's totaal onmogelijk!



Mevrouw. 
Maar daar steekt iets achter. Is er 't een of ander dat je bezwaart? (Zachter). Hebje schulden?



Axel. 
Dank, beste schoonmama; die hebt gij voor mij betaald.



Mevrouw. 
Wat is het dan, Axel? Je bent zoo zonderling, in den laatsten tijd, - wat is het, beste jongen?



Ambtman. 
Grillen, die uit de maag voortkomen. Denk maar eens aan de laatste maal dat ik zeekreeften at. Kom binnen en drink een glas sherry, dan is het vergeten.



Axel. 
Neen, dan is het niet vergeten. Het komt terug en telkens sterker. Ik moet werk hebben voor mijn hand, voedsel voor mijn verlangen; ik verveel mij.



Mevrouw. 
Twee dagen na de bruiloft.



Ambtman. 
Pak aan dan, voor den duivel! Wat belet het je? Wil je mijn hofsteden afloopen? Nieuwe plantsoenen of zoo iets aanleggen? Wilje - nu ja, wat je wilt! Ik zie gaarne, dat je planuen hebt, en geld zulje ook hebben - maar maak me geen spektakel!



Axel. 
Maar ik wil u niet alles verplicht zijn en mijne afhankelijkheid gevoelen.



Ambtman. 
Je bent liever je ooms schuldenaar?



Axel. 
Hij geeft mij niets. Ik moet het koopen.



Ambtman. 
Zoo? - Waarmeê?



Axel. 
Met mijn arbeid en met - ja, ge zult mij toch wel iets willen leenen?



Ambtman. 
Geen duit.



Axel. 
Maar waarom niet?



Ambtman. 
Dat zal ik je zeggen: omdat mijn schoonzoon mijn schoonzoon is en geen spekuleerende prokureur, die

{==112==} {>>pagina-aanduiding<<}
voor de geopende deuren zit en zich aanbiedt op een uithangbord.



Axel. 
Is zoo'n betrekking niet eervol?



Ambtman. 
Dat zeg ik niet. Maar je bent opgenomen in een der oudste en rijkste familiën van het land, wier verleden je verplicht bent in eere te houden; en de leden van dat geslacht zijn, van vader op zoon, sedert onheugelijke tijden grondeigenaars geweest en geen postenbejagers of fortuinzoekers. De eereposten, die ik heb bekleed, zijn mij allen aangeboden, ik heb er nimmer om gevraagd, en gij zult ook niet zwendelen met je examen of je talenten, maar rustig hier blijven zitten; dan komt men u van zelve meer aanbieden, dan je verlangt.



Mevrouw. 
Maar, beste vriend, maak je niet boos! Dat bekomt je later zoo slecht. Laten we die zaak in vrede en vriendschap behandelen. Axel, hij kan niet tegen zoo'n span-. ning, wees toch verstandig. Laura, haal vader een glas water Kom, mijn vriend, laten we weêr naar de eetzaal gaan.



Ambtman. 
Dankje, ik heb geen honger meer.



Mevrouw. 
Daar hebje 't al. Axel, Axel!



Laura. 
Foei, Axel!



Mevrouw. 
Wees toch bedaard, manlief, wees bedaard! God, wat benje verhit!



Ambtman. 
't Is hier ook zoo warm.



Mevrouw. 
Dat komt van den kachel. Mathilde, doof uit! doof uit het vuur!



Laura 
(tot Axel). O, je bent een schoone, gij!



Ambtman. 
Zet - zet de stoelen recht! (dit geschiedt). En de tafel! (als voren). Nu is het beter.



Mevrouw. 
Er kan allicht zoo iets voorvallen, als er een vreemde in huis komt.



Ambtman. 
Maar dit, dit - men heeft mij nooit te voren tegengesproken.



Mevrouw. 
't Gebeurde voor 't eerst en voor 't laatst! Hij zal spoedig leeren, wie je bent, en wat hij je verschuldigd is.



Ambtman. 
En den eersten keer...door mijn schoonzoon.



Mevrouw. 
Hij zal er ook berouw van hebben, zoolang hij leeft, en als je gestorven bent, zal het hem nog verontrusten. Wij moeten hopen, dat het vriendschappelijk verkeer in ons huis hem zal verbeteren. - Axel is ook in den laatsten tijd als betooverd.


{==113==} {>>pagina-aanduiding<<}



Laura. 
Ja, nietwaar?



Mevrouw. 
Mijn God, Laura, heb je óók? -



Laura. 
Neen, ik niets.



Mevrouw. 
Laura, je wilt toch niets verbergen?



Ambtman. 
Voor ons? (staat op). Is het zoo ver gekomen?



Laura. 
Ik verzeker u, lieve, beste ouders, het is niets, het is maar -



Beiden. 
Het is maar -?



Laura. 
Neen, neen, het is niets, - maar ik ben zoo verschrikt.



Beiden. 
Zij weent!



Mathilde. 
Zij weent!



Ambtman. 
Heere God, waarom weent zij?



Laura. 
Maar vader, vader, zie mij dan toch aan, ik ween in 't geheel niet.



Mevrouw en Mathilde. 
Ja, Laura weent?



Axel. 
Ja, - en zij zal elken dag weenen, zoolang er hier geen verandering plaats heeft? (Pause, allen staren hem aan). Er is nu al zóó veel gezegd, dat ik er de rest wel kan bijvoegen. Ons huwelijk is niet gelukkig; want de grondslag ontbreekt er aan.



Mevrouw. 
Rechtvaardige hemel, wat zegt hij daar?



Ambtman. 
Wees bedaard en laat mij spreken; wat meenje?



Axel. 
Laura bemint mij niet -



Laura. 
- Ja, dat zeî hij!



Axel. 
Zij weet niet eens, wat het is te beminnen, en zij zal het in heur ouders-huis nooit te weten komen.



Ambtman en Mevrouw. 
Hoezoo?



Axel. 
Omdat Laura alleen leeft voor haar ouders; mij beschouwt zij als een broeder, die haar moet helpen hen lief te hebben.



Mevrouw. 
En hebje dáár zoo op tegen?



Axel. 
Neen, neen, ik heb u lief en ik ben u dankbaar, 't is mij een cere uw zoon te zijn; maar ik ben dit alleen door haar, en zij heeft mij nog niet aangenomen. Ik kan gaan en komen, zoo als mij lust; zij is hier vastgegroeid. Laura deelt mijn willen of zelfs mijn wenschen niet, ja, zij schenkt mij niet eens een liefkozing, die zij niet vooraf in drie deelen heeft gesplitst, en waarvan ik mijn derde deel krijg - 't laatste van allen of wel in 't geheel niet.



Mevrouw. 
Je bent jaloers - en van ons!



Ambtman. 
Hij is jaloers!



Laura. 
Ja, dat is hij, moeder.


{==114==} {>>pagina-aanduiding<<}



Ambtman. 
Een idée-fixe, Axel, een belachelijk idée! Zorg maar dat de buitenwaereld 't niet hoort.



Axel. 
Neen, 't is noch een idée-fixe, noch belachelijk; 't bederft de gezondheid en de waarheid onzer verhouding, en het verteert mijn hart; dan ben ik haar een kwelling, u een ergernis, 'k word een nietig, onnut, hatelijk wezen -



Ambtman. 
Dus is 't toch een ziekte.



Axel. 
Ja, maar daarvan zijt gij de oorzaak.



Beiden. 
Wij?



De Ambtman. 
Wees dan toch -



Axel. 
Je laat haar met mij spelen, als met de grootste aller poppen, die gij haar ten geschenke gaaft; je hebt de kracht niet, mij meer van haar liefde af te staan, dan zij een pop zou kunnen toedragen.



Ambtman. 
Spreek zoo als 't u betaamt, vergeet den eerbied niet, dien -



Axel. 
Vergeef mij, beste ouders, zoo ik dien soms uit het oog verloor. Ik meende alleen: dat een kind geen echtgenoot wezen kan, en bij u zijnde, zal zij altijd een kind zijn.



Mevrouw. 
Maar, Axel, waren wij het niet, die u zeiden dat zij nog maar een kind was -



Ambtman. 
- Wij rieden u aan, wij verzochten u, dat je nog een paar jaar wachten zoudt -



Mevrouw. 
Omdat wij nog niet konden zien, dat zij u beminde.



Ambtman. 
Maar toen antwoordde je, dat het juist het kind was, dat je liefhadt in haar.



Mevrouw. 
Juist de kinderlijke onschuld, de eenvoud; je werdt reiner in haar nabijheid, ja, voelde je somwijlen gestemd als in een kerk. En dat begrepen wij wel, want wij hadden het zelfde gevoeld.



Ambtman. 
Toen begonnen we vertrouwen in je te stellen, mijn zoon.



Mevrouw. 
Herinnert ge u dien morgen, toen zij sliep, en toen je zeî, dat haar leven een droom was, en dat het zonde zou zijn dien te storen?



Ambtman. 
- zeî, dat, als je maar aan haar dacht, je onwillekeurig zaehtkens ging, om haar niet wakker te maken.



Mevrouw. 
Het heele leven was u als een morgen geworden, waarin men vroeg ontwaakt is. Je waart zoo blijde, zoo vol goeden moed, je zaagt alles van de lichtzijde.


{==115==} {>>pagina-aanduiding<<}



Axel. 
Dat is zoo, haar kinderlijkheid straalde vrede over mij uit, haar stille onschuld bracht kalmte in mijn ziel. Het is zoo, ik voelde een lieflijken, heerlijken morgen opgaan over mijn krachten.



Ambtman. 
En nu wekt het uw ongeduld, dat zij een kind is.



Axel. 
Ja, ja! Toen ik haar naar het altaar wilde leiden, was het misschien alleen mijn beter ik, waren het mijn goede voornemens, die ik de hand ging geven. Zij was voor mij, wat de madonna is voor een goed katholiek, maar thans is zij meer geworden. De afstand is te niet gedaan: ik kan niet slechts meer bewonderen, ik moet beminnen, niet slechts knielen, maar omhelzen. Haar wezen straalt dezelfde reinheid, dezelfde onschuld, maar ik kan niet langer nederzitten om er naar te staren, uren achtereen; het moet zich oplossen in het mijne, met alles wat het bezit. Haar hand, haar arm, haar mond zijn dezelfden, maar de hand moet woelen in mijn hair, de arm moet liggen om mijn nek, haar mond moet rusten op den mijne, hare gedachten moeten de mijne omvatten en, als Gods schoone zon, alomme over mij zijn. Zij was mij een symbool, maar het is vleesch en bloed geworden. In mijn verbeelding was zij mij eerst als een kind; onder de dagelijksche beschouwing is zij ontwikkeld tot een vrouw, die bloode en onbewust zich voor mij buigt, maar die ik moet bezitten.



Laura 
(snelt op hem toe).



Mevrouw. 
Hij bemint ons kind!



Ambtman. 
Hij bemint haar (de oudelui omhelzen elkaâr).
Maar wat willen wij meer? Alles is in orde! - Een glas sherry, komt!



Axel. 
Neen, 't is niet in orde. Zij moge mij, in een gelukkige stonde, haar dankbaarheid schenken, maar haar hart geeft zij mij niet. Want wat ik lief heb, heeft zij niet lief, wat ik wil, wil zij niet, ja, om slechts te spreken van het bal: het is haar geen vreugde daar henen te gaan, als moeder haar niet vergezelt.



Mevrouw. 
Heere God, anders niet!



Laura. 
Neen, moeder, het is niets anders. Het is dat bal!



Ambtman. 
Maar gaat dan naar het bal! Je bent een paar dwaze kinderen, allebeî. Komt nu binnen!



Axel. 
't Is niet om het bal; ik bekommer mij niet om een bal.



Laura. 
Zoo is het, moeder. 't Is niet alleen dát, waarop hij doelt, maar nog iets heel anders. Ik begrijp niet, wat het is.


{==116==} {>>pagina-aanduiding<<}



Axel. 
Neen, niet die enkele zaak, maar de geheele verhouding met haar gehoorzaamheid, haar onderworpenheid in het groote als in het kleine, met haar werkelijkheid, zoowel als met haar lieflijke teekenen, kortom het is de liefde, die mij ontbreekt, en die zij niet heeft, of nimmer verkrijgen zal, - zoolang zij thuis is! (Pause).



Mevrouw 
(langzaam.) Zoolang zij thuis is?



Ambtman 
(nadert, een weinig bevend). Wat meenje daarmeê?



Axel. 
Eerst dan, als Laura zich niet langer kan stennen aan haar ouders, bestaat de mogelijkheid, dat zij zal steunen op mij.



Mevrouw 
(gespannen toehoorende). Hij meent?



Ambtman 
(evenzoo). Ik begrijp niet -?



Axel. 
Om meer te zijn dan een goede dochter, om een goede echtgenoot te worden - moet Laura hier vandaan.



Mevrouw. 
Laura hier vandaan?



Ambtman. 
Ons kind?



Laura 
(bij de moeder). Moeder!



Axel. 
't Ware een zonde jegens haar, die ik zoo innig lief heb, zonde jegens mijzelven en zonde jegens ulieden, die zoo vol vertrouwen zijt, indien ik, die de macht bezit, thans ook de kracht niet had, die te gebruiken. Hier leeft Laura alleen voor u; als gij sterft, is alle leven dood voor haar, maar dat is Gods beschikking niet; dat is het niet, wat zij beloofde voor het altaar en dat is het niet, wat ik verlang. Om kort te gaan: weet dat het onnatuurlijk, dat het zonde is, ons allen ongelukkig te maken; en daarom moet Laura mij volgen! (Mevrouw treedt voorwaarts, Laura bij Mathilde).



Ambtman. 
Je kunt niet meenen, wat je zegt.



Axel. 
't Is mijn innige, ernstige overtniging, en niets kan mij daarin doen wankelen.



Mevrouw. 
Zoo zie de Heer in genade op ons neder! (Pause).



Ambtman. 
Je weet, Axel, dat God ons vijf kinderen gaf, maar je weet ook, dat Hij er vier terugnam. Laura is thans ons eenig kind, onze eenige vrengde.



Mevrouw. 
Wij kunnen haar niet missen, Axel! Zij heeft ons geen enkelen dag verlaten, zoo oud als zij is; zij is het troetelkind onzer smarte; de dooden willen haar hebben, en dus moeten we haar immers wel vasthouden.



Ambtman. 
Axel, je bent niet slecht, je bent niet tot ons gekomen om ons allen ongelukkig te maken.


{==117==} {>>pagina-aanduiding<<}



Axel. 
Als ik thans toegaf, zouden zich dergelijke tooneelen met elke veertien dagen herhalen, en dat zouden we geen van allen uithouden. Daarom, beste ouders, weest nu bereid een offer te brengen; laat de zaak in eens afgehandeld zijn, - Laura vertrekt over acht dagen met mij naar de stad.



Ambtman. 
Rechtvaardige God, - dat is niet mogelijk!



Mevrouw. 
Je hebt het hart niet, dit te doen. Zie haar aan en herhaal dan wat je gezegd hebt! (hij wendt zich af). Neen, neen, ik wist wel dat je 't niet zoudt kunnen. Je kunt ons zóó niet beloonen (tot den Ambtman). Maar zeg 't hem dan ook, gij! zeg hem de waarheid, zet hem terecht, opdat hij geen elende brenge over een goed en liefderijk gezin.



Ambtman. 
Voor zoo ver mijn herinring strekt, is in dit huis nimmer een hard woord gesproken. Dit alles is mij als een benauwde droom, ik poog wakker te worden, maar ik kan niet! (pause) Toen wij u...onze dochter gaven, meneer Hargaut, stelden we geen voorwaarden. Wij brachten u in een gelukkig gezin, in een rijken stand, in een aanzienlijk geslacht, en wij wachtten daarvoor niets in ruil dan een weinig liefde...en dankbaarheid...voor 't minst een weinig eerbied. Maar ge gedraagt u als een...een vreemdeling, die gastvrijheid en verpleging geniet...maar die des morgens vertrokken is met het schoonste sieraad van den huize...als een ondankbare, wreede! - O, wij hebben ons kind, het liefste, onschuldigste kind, ons eenig kind toevertrouwd aan...een man zonder hart! wij waren twee gelukkige, rijke ouders, door iedereen benijd, en wij zijn twee beroofde armen geworden, die samenkrimpen onder een elendig bedrog, als in een hoek. (Hij zet zich).



Mevrouw. 
En zóó kunje handelen met den man, die u alles heeft geschonken! wat antwoordje nu?



Axel. 
Mijn harte bloedt er onder. Als ik mij dit had kunnen denken, ware ik voorzeker anders begonnen; maar als de zaak dus half volvoerd blijft, wordt het nimmer goed meer tusschen ons, dat voel ik; en hebben wij nu allen eenmaal het smartelijke er van ondervonden, zoo laten we haar dan ook ten einde brengen.



Ambtman. 
O, wij lichtgeloovigen, wij trouwhartigen!



Mevrouw. 
Kunt ge ons dan niet eenigen tijd laten tot bedenken...'t Is om te besterven.



Axel. 
't Zou de smarte verlengen, en gij zoudt mij te meer

{==118==} {>>pagina-aanduiding<<}
gaan haten. Neen, thans moet 't geschieden, terstond of 't gebeurt nimmer.



Mevrouw. 
Heere Jezus! (zet zich).



Ambtman. 
Axel, luister thans!...Het is moeilijk, je hebt gelijk...maar daarom verzoek ik u...ik heb nog nooit om iets verzocht...maar nu smeek ik u: wees barmhartig! Ik ben een oud man, ik kan het niet dragen, - en zij nog minder (wijst op zijn vrouw).



Axel. 
O, ik ben niet hardvochtig, maar ik moet trachten standvastig te zijn. Als ik nu verlies, dan verlies ik haar voor heel mijn leven; dat gevoel ik; daarom moet zij mij volgen!



Mevrouw 
(springt op). Neen zij moet niet! Als je haar liefhebt, zoo als je zegt, huichelaar, dan blijft gij, waar zij is - en zij blijft hier!



Laura 
(die naast Mathilde stond, gaat tot haar). Ja tot aan het uur van mijn dood!



Ambtman 
(staat op). Neen, Gods geboden veranderen wij niet. Er staat geschreven: ‘De vrouw zal vader en moeder verlaten en haren man volgen’ - en dus moet zij bij hem blijven. - Laura gaat waarheen hij wil.



Laura 
(snelt op hem toe). Vader, kunt gij, benje daartoe in staat? -



Ambtman. 
Neen, ik ben er niet toe in staat, mijn kind; maar ik doe het toch, omdat het zoo behoort. - Ach Laura? (omhelst haar, mevrouw sluit zich bij hen aan).



Mathilde 
(tot Axel). Je bent een jesuït. - Zonder cerbied, zonder mededoogen, vertrap je de harten, als het gras op den weg dien je gaat. Maar dat zal toch zoo gemakkelijk niet gebeuren; want wel is zij een kind, - maar ik volg haar! U ken ik niet, u vertrouw ik niet; (met gesloten vuist) maar over haar zal ik waken!
('t Gordijn valt). 



{==119==} {>>pagina-aanduiding<<}

Tweede bedrijf.

Een jaar later, bij Axel. Vertrek juist zoo gemeubeld als in het eerste bedrijf. Twee groote, goedgelijkende portretten van den ambtenaar en zijn vrouw, hangen tegenover den toeschouwer. Laura (bij de tafel). Mathilde (op de sofa rechts).


Mathilde 
(leest hardop uit een boek). ‘Neen,’ klonk beslissend het antwoord, aan hem lag eerst de schuld, maar nu is zij de schuldige. Hij rukte haar los van haar ouders, van de woonplaats harer jeugd en van haar gewoonten, en deed dit met geweld; maar sedert heeft hij zoo aanhoudend naar haar vergeving getracht, zoo deemoedig om haar liefde gedongen, dat het wel de koppigheid van een bedorven kind moest zijn, die het nog kon wederstaan. Even als hij voorheen alles uit het oog verloor voor zijn liefde, zoo vergeet zij thans alles voor haar eigenliefde; maar zij is zooveel meer te laken dan hij, daar haar beweeggronden slechter zijn dan de zijne. Zij is als een kind, dat vroeg in den morgen gewekt wordt; het slaat en schopt naar hen, die slechts komen om het te liefkozen.



Laura. 
Maar Mathilde, staat dat daar?



Mathilde. 
Ja zeker, staat dat hier.



Laura. 
Juist zooals je het leest?



Mathilde. 
Zie zelve maar.



Laura 
(neemt het boek en na er in gekeken te hebben, legt het ter zijde). Dat is bijna onze eigen historie, - rechtvaardige hemel, wie heeft dat geschreven?



Mathilde. 
Toeval -



Laura. 
Neen, een boosaardig oog heeft eens iets dergelijks gezien, een hardvochtig gemoed, in staat te spotten met kinderliefde; dat moet iemand zijn die zelf slecht is, of slechte onders heeft gehad!



Mathilde. 
Mijn God, Laura, wat windt ge u op -!



Laura. 
Ja, het maakt boos, dat schotschrift tegen alles wat trouw is op aarde. Wat is trouw, als een kind niet trouw mag zijn aan zijn ouders?



Mathilde. 
Maar dat ging ik je net voorlezen (leest verder). Trouw zoekt geen eigen ik, neen, ze stelt het voorwerp der

{==120==} {>>pagina-aanduiding<<}
trouwe boven zich zelven - boven alles. Het kind is trouw aan zijn ouders, maar de echtgenoot aan haar uitverkorene, de ouder aan zijn kinderen -



Laura. 
Lees niet meer; ik wil er niet meer van hooren, die denkbeelden krenken mij (na een pause). Welk een slecht boek! (Onverschillig). Hoe gaat het hen eindelijk?



Mathilde 
(evenzco). Wie?



Laura. 
Hen - in den nieuwen roman.



Mathilde. 
Niet goed. (Pause).



Lanra 
(ziet op). Wien van hen gaat het niet goed?



Mathilde. 
Wien denk je?



Laura 
(zucht). Haar zeker; want zij is reeds ongelukkig.



Mathilde. 
Je hebt gelijk. Zij is verliefd.



Laura 
(verwonderd). Is zij verliefd?



Mathilde. 
Ja, er komt een tijd voor elke vrouw, dat de liefde in haar ontwaakt. En daar zij haar man niet kan liefhebben, bemint zij te harer tijd een ander.



Laura 
(ontsteld). Een ander!



Mathilde. 
Ja (pause).



Laura. 
Dat is afschuwelijk! (zucht, leunt daarna met de handen op de tafel, en zucht weder). Hoe gaat het hem?



Mathilde. 
Hij wordt zeer ziek. - Een is er die hem verpleegt en troost, - een vrouw.



Laura 
(zict op). Wat beteekent dat?



Mathilde. 
Zijn ziele is als een woeste plaats. Een atmosfeer van weemoed en verlangen drukt haar. Langzamerhand is zij - de troosteres - er binnengeslopen en dan komt er een dag, waarop hij zegt, dat hij gelukkig is (pause).



Laura 
(zachtkens). Wie is zij?



Mathilde. 
Een dier zachtmoedige naturen, die zich kunnen tevreden stellen met een tweede liefde.



Laura 
(na een pause, waarin zij Mathilde strak heeft aangekeken). Kunt gij dat?



Mathilde. 
Neen, de eerste of geene!



Laura. 
Maar zij?



Mathilde. 
De echtgenoote?



Laura. 
Ja, hoe gaat het haar verder?



Mathilde. 
Spoedig bemerkt zij, dat de man een andere liefde koestert, en zij keert zich tot hem, met al haar vermogen; maar dan is het te laat.


{==121==} {>>pagina-aanduiding<<}



Laura 
(zit in gedachten verzonken, staat daarna schielijk op en begeeft zich naar een werktafeltjen, dat bij de sofa ter linkerzijde staat; zij opent het, zoekt, denkt na, en zoekt weêr).



Mathilde. 
Wat zoekje?



Laura. 
Een portret.



Mathilde. 
Axel's portret?



Laura. 
Ja, waar is het gebleven?



Mathilde. 
Je weet wel, dat je 't op zekeren dag in handen kreegt, en dat je toen zeî, dat je 't niet meer hebben wildet. Toen nam ik het.



Laura. 
Gij?



Mathilde. 
Ja - tot je 't weêr terug zoudt vragen (staat op, opent haar werktafeltjen, dat voor de sofa regts staat). Hier is het! (geeft het haar).



Laura. 
Zoo, hadt gij het! (bergt het weg zonder er naar te zien en schuift de lade toe, doet een paar schreden, komt terug, draait den sleutel om, en steekt dien bij zich. Staat bij de tafel). Heeft Axel den nieuwen roman gelezen?



Mathilde. 
'k Weet het niet. Zal ik hem het boek geven?



Laura. 
Zoo als je wilt; je hebt misschien wel lust om het hem voor te lezen (een meisjen brengt een brief, Laura neemt dien en het meisjen vertrekt). Van mijn ouders! (kust met aandoening den brief) de eenigen die van mij houden! (haastig af).


Tweede tooneel.

Mathilde. Axel (aan den hoofdingang).


Axel. 
Altijd vlucht zij henen, als ik kom!



Mathilde 
(staat op). Dezen keer was het toch toevallig (ziet hem aan). Wat benje bleek?



Axel 
(ernstig). Ik ben een beetjen ontroerd - hebje den nieuwen roman gelezen?



Mathilde 
(steekt het boek in den zak). Welken roman?



Axel. 
De jonggehuwden, een heel middelmatig boek.



Mathilde. 
O, ik ben er juist aan bezig.



Axel 
(levendig). Laura ook? Leest Laura het ook?



Mathilde. 
Zij zegt dat het slecht is.



Axel. 
Ja, maar het is verwonderlijk. Het maakt mij angstig, - het is als of men in zijn eigen binnenkamer komt, en

{==122==} {>>pagina-aanduiding<<}
men daar zich zelven ziet zitten. Daar zijn gedachten in neêrgelegd, die uit het diepste van mijn ziel gegrepen zijn.



Mathilde. 
Dat vindt men in elk goed boek.



Axel. 
Het zal mij gaan als in dat boek; alle gegevens zijn er, ik zelve slechts heb ze niet gekend.



Mathilde. 
Ik heb wel eens gehoord, dat jonge geneesheeren al de ziekten gevoelen, waarover zij lezen.



Axel. 
O, dit is méér dan inbeelding. Mijn aanvechtingen komen gaandeweg levend tot mij. De gedachten stijgen er zoo natuurlijk uit op als de rook uit het vuur; - en die gedachten (met een blik op Mathilde) voeren ver.



Mathilde. 
Voor zoo ver ik kan zien, leert het boek dat men voorzichtig moet zijn in zijn gedragingen tegenover een vrouw, vooral als zij jong is.



Axel. 
Dat is zoo; maar hoor mij: Een jong man, onder studenten opgevoed, kan onmogelijk bekend zijn met de eischen van het karakter der vrouw. Hij huwt niet op een dag, maar langzamerhand; hij legt niet maar zoo direkt zijn gewoonten neêr op de sofa, of zoekt zijn plichten in het zijden weefsel der verhouding. De inspiratie der eerste liefde leert wel, maar 't is een wetenschap, die veel studie vereischt. Ach, ik zag niet in hoeveel ik had verzuimd, voor zij reeds lange verschrikt van mij was weggevlucht. Maar wat heb ik sedert niet gedaan, om haar weder te vangen? Ik ben van alle zijden zachtkens tot haar genaderd, lokkend, met geschenken, met berouw; maar je ziet het zelve: zij vlucht altijd verder weg. Mijn gedachten, gespannen van verlangen en van 't aanhoudend zoeken naar den weg om tot het doel van dat verlangen te geraken, verzamelen zich op één punt, mijn liefde wordt steeds grooter. - Maar somtijds lost dit alles zich op in zulk een nameloos gevoel van gemis, dat het leven er in dreigt onder te gaan. Dan heb ik behoefte aan iets waaraan ik mij kan vastklampen - o, Mathilde, gij zijt mij zoo veel geweest in dien tijd (nadert haar).



Mathilde 
(staat op). Ja, er geschiedt veel in één jaar tijds, meer dan men zich denken kon, bij den aanvang.



Axel 
(zet zich). God, welk een jaar! Zulk een kan ik niet meer doorleven; - dat boek heeft mij bang gemaakt!



Mathilde 
(ter zijde). Het is toch goed.



Axel 
(staat weêr op). Daarenboven: de werkzaamheden, die

{==123==} {>>pagina-aanduiding<<}
ik verrichten moet om alles hier op denzelfden voet te houden, worden mij te zwaar, Mathilde! Op den langen duur kan het niet gaan! Kreeg ik nog maar, als de eenvoudigste werkman, mijn loon in een woord van dank, in een glimlach van haar; als ik bij winterdag in een open boot heb rondgezwalkt, kampende met koude en ongemak, ontvang ik dan wel eens een groet bij mijn thuiskomst? Als ik gansche nachten op zit, weet zij voor wie ik het deed? Heeft zij er zich ooit om bekommerd, - heeft het ooit haar aandacht gewekt, dat dit huis met groote kosten is ingericht als dat van haar ouders? Neen, zij beschouwt dat alles, alsof het zoo behoort te zijn, - en als iemand haar ooit zeide: ‘Dit alles deed hij om uwentwille,’ dan zou zij antwoorden: ‘Dat behoefde hij niet; dit alles had ik thuis.’



Mathilde. 
Ja, maar nu zal er een keerpunt komen.



Axel. 
Wat meenje daarmede.



Mathilde. 
Niets bepaalds - daar is zij!



Axel. 
Is er iets gebeurd? Zij komt zoo haastig?


Derde tooneel.

Mathilde. Axel. Laura (met den geopenden brief).


Laura 
(zacht tot Mathilde). Mijn ouders voelen zich thuis zoo eenzaam, dat zij naar het buitenland, naar Italië willen gaan; maar voor zij het land verlaten, Mathilde, komen zij hierheen.



Mathilde. 
Komen zij hier? - Wanneer?



Laura. 
Nu dadelijk! Ik had het niet zoo spoedig opgemerkt, de brief is van het naaste station geschreven; zij wilden ons verrassen en zullen binnen enkele oogenblikken hier zijn. God in den hemel, wat zullen wij doen?



Mathilde 
(schielijk). Het aan Axel zeggen.



Laura. 
Ja, doe dat.



Mathilde. 
Neen, dat moet gij doen!



Laura 
(ontsteld). Ik?



Mathilde 
(tot Axel). Laura heeft u iets te zeggen.



Laura. 
Mathilde.



Axel. 
Dat zal de eerste maal dus zijn.



Laura. 
O, zeg gij het! (Mathilde zwijgt en gaat terug).



Axel 
(nadert). Wat is het?



Laura 
(angstig). Mijn ouders komen.



Axel. 
Hier?


{==124==} {>>pagina-aanduiding<<}



Laura. 
Ja.



Axel. 
Wanneer? Vandaag?



Laura. 
Nu. Op 't oogenblik.



Axel. 
En dat heeft niemand mij gezegd? (neemt zijn hoed en gaat).



Laura 
(schuchter). Axel!



Axel. 
't Is zeker niet om mij, dat zij komen.



Laura. 
Maar je moet niet heengaan!



Mathilde. 
Neen, dat moetje niet!



Axel. 
Nemen zij dan hier hun intrek niet?



Laura. 
Ja, ik heb gedacht, als je het goedvindt - in uwe vertrekken.



Axel. 
Zoo is het als het behoort: ik vertrek en zij nemen mijn plaats in.



Mathilde. 
Neem mijn vertrek, en laat mij bij Laura mijn intrek nemen. Ik zal dat wel in orde brengen! (vertrekt).



Axel. 
Waarom zooveel omslag? Dat gij naar hen verlangt is natuurlijk, en dat ik er uittrek als zij er in komen, is ook natuurlijk; maar je hadt er mij toch wel - wel een weinig omzichtiger op mogen voorbereiden. Want ik kan wel denken, dat zij thans komen om u te halen, - en al kost het u niets om er een eind aan te maken, zoo hadje toch kunnen weten wat het mij kost.



Laura. 
Een oogenblik geleden wist ik eerst, dat zij komen zouden.



Axel. 
Neen, maar uw brieven hebben hen hier geroepen, uw klachten -



Laura. 
Ik heb niet geklaagd.



Axel. 
Je hebt alleen maar gezegd, hoe het hier stond.



Laura. 
Neen, nooit! (panse).



Axel 
(verwonderd). Wat hebje hun dan geschreven in dat heele jaar, - elken dag een brief.



Laura. 
Ik heb hun gezegd, dat het hier goed ging.



Axel. 
Is het mogelijk? Altijd? Laura! Mag ik dat gelooven? (nadert haar). O, zeg het nog eenmaal -!



Laura 
(schuchter). Ik deed het om den wille mijner ouders.



Axel 
(koud). Om den wille uwer ouders? Dat doet mij leed voor hen, want zij zullen spoedig zien, hoe het hier geschapen staat.



Laura. 
Zij blijven slechts een paar dagen; zij gaan buitenslands.



Axel. 
Naar het buitenland? - Dan zal wel iemand hen volgen? - Gij misschien?


{==125==} {>>pagina-aanduiding<<}



Laura. 
Gij kunt toch wel niet?



Axel. 
Neen. - Je reist dus van mij henen, Laura. - Ik blijf alleen hier met Mathilde: - dit is bijna zooals in het boek.



Laura. 
Met Mathilde? - Ja, - misschien gaat Mathilde wel met hen meê?



Axel. 
Zij kan immers hier niet gemist worden, - zoolang de zaken zoo staan, als thans.



Laura. 
Je wildet misschien liever, dat ik -?



Axel. 
Je behoeft mij immers nergens naar te vragen. Je kunt gaan, waarheen je wilt.



Laura. 
Ja, ik kan wél gemist worden. - Intusschen denk ik toch te blijven, waar ik ben!



Axel. 
Je blijft - bij mij?



Laura. 
Ja.



Axel 
(nadert haar verhengd). Dit doeje toch niet om den wille uwer ouders?



Laura. 
Neen, niet om hunnentwil! (Hij verwijdert zich, verwonderd).


Vierde tooneel.

De Vorigen. Mathilde.


Mathilde. 
Nu is alles in orde. (Tot Axel) Je blijft dus?



Axel 
(ziet Laura aan). Ik weet het niet. - Als ik voor enkele dagen van huis ga, is het zeker veel beter.



Mathilde 
(treedt terug). Goed, dan vertrek ik ook!



Laura. 
Gij?



Axel. 
Gij?



Mathilde. 
Ja, ik wil geen getuige zijn van wat hier dan plaats heeft.



Axel 
(na een pause). Wat denkje dat er gebeuren zal?



Mathilde. 
Laat het ongezegd blijven - zoolang het ongeschied is.



Axel 
(als voren). Nu denkje toch te hard over uw vriendin.



Laura 
(rustig). Mathilde is mijn vriendin niet.



Axel. 
Is Mathilde uw -?



Laura 
(als vcren). Zij, die mij altijd valsch behandelt, is geen vriendin.



Axel. 
Is Mathilde ooit onoprecht geweest? Je bent onrechtvaardig.


{==126==} {>>pagina-aanduiding<<}



Laura 
(altijd kalm). Ben ik dat? Het is Mathilde's schuld, dat ik nu ongelukkig ben.



Axel. 
Maar Laura!



Laura. 
Verdedig haar zoo veel je wilt; maar veroorloof mij dan ook te zeggen, dat Mathilde mijn schreden heeft geleid, van toen ik een argeloos kind was af aan, dat zij alles, wat ik nu lijde, over mij heeft gebracht. Zonder haar was ik thans niet gehuwd en niet uit de woning mijner ouders weggevoerd. Zij volgde mij hiereen, niet om mij te helpen, zooals zij voorgaf, maar om mij verder te bespieden, stil, heimelijk, zooals 't haar aart is, en om later te gebruiken wat zij gevonden heeft. Maar u dient zij; want u - neen, ik wil het niet zeggen! (steeds heftiger). Spant maar samen, gij, en beproeft of ik nog langer een kind ben! De boom, dien je met verscheurde wortelen hebt overgeplant, geeft het eerste jaar geen vruchten, hoezeer je ook schudden moogt! Laat het maar gaan als in dien roman, dien zij mij zoo gaarne voorleest; - maar den dag, waarop ik om liefde bedel, zult gij niet beleven! Laat mijn ouders dan komen en alles, alles zien...dat is mij een behoefte! Want ik wil mij niet laten leiden, ik wil mij niet laten bedriegen, - ik wil niet! (staat een oogenblik stil, barst los in geschrei en snelt naar buiten).


Vijfde tooneel.

Axel. Mathilde.


Axel 
(na een pause). Wat is dat?



Mathilde. 
Zij haat mij.



Axel 
(verbaasd). Hoe is dat gekomen.



Mathilde. 
Langzamerhand. Bemerkje dat nu eerst?



Axel 
(steeds meer ontsteld). Benje haar vertrouwde dan niet meer?



Mathilde. 
Niet meer dan gij 't zijt.



Axel. 
Zij, die eens iedereen vertrouwde -!



Mathilde. 
Vertrouwt nu niemand meer (pause).



Axel. 
Wonderlijk, - maar er valt niet aan te twijfelen: Zij is jaloers!



Mathilde. 
Ja.



Axel. 
- - En van u? - Zoo geheel ongegrond -
{==127==} {>>pagina-aanduiding<<}
(draalt en kijkt haar onwillekeurig aan; Mathilde gaat naar de andere zijde).



Mathilde. 
Je moogt er u over verheugen, dat zij zoo is.



Axel. 
Jaloers - of - wat meenje?



Mathilde. 
Dit is het hulpmiddel. Nu is zij op weg om u te beminnen.



Axel. 
Nu?



Mathilde. 
De liefde komt dikwerf zoo, - vooral dáár, waar onzekerheid, waar twijfel in het spel is.



Axel. 
En gij zult het offer zijn?



Mathilde. 
Dat ben ik gewoon.



Axel 
(naderend, gejaagd). Je moet zelve bemind hebben, Mathilde?



Mathilde 
(na een oogenblik van verrassing). Dat heb ik ook.



Axel. 
Ongelukkig?



Mathilde. 
Niet gelukkig; - maar waarom dachtje dat?



Axel. 
Zij die iets dergelijks beleefd hebben, hebben minder eigenliefde dan wij anderen en zijn tot meer in staat.



Mathilde. 
Ja, - de liefde is altijd een wijding, maar niet altijd tot hetzelfde.



Axel. 
Intusschen maakt zij maar ongelukkig.



Mathilde. 
Ja, menschen zonder karakter - zonder trots!



Axel. 
Hoe meer ik u meen te kennen, des te minder ken ik u. Wat voor man is het toch, dien gij bemind kunt hebben, zonder wederliefde.



Mathilde. 
Een man, dien ik nu dankbaar ben: want het huwelijk is mijn roeping niet.



Axel. 
Wat is dan uw roeping?



Mathilde. 
Een, waarvan men niet gaarne spreekt, voor men weet, dat men ze niet heeft gemist. - Maar zonder hem had ik ze wel nimmer in mij gevoeld.



Axel. 
En nu benje tevreden, - nu hebje geen verlangen meer?



Mathilde 
(heftig, ook in 't vervolg van dit tooneel). Ja, het verlangen om te reizen, - ver, ver van hier! De begeerte om mijn ziele te vullen met groote beelden, - o, zoo je het goed met mij meent...



Axel. 
Mathilde, meer dan dat: de warmste dankbaarheid, o, nog meer, ik...



Mathilde 
(snel in de reden vallend). Welnu, verzoen u

{==128==} {>>pagina-aanduiding<<}
dan met Laura! Dan vertrek ik met haar ouders naar het buitenland!...O, als ik nu niet ver, ver weg ga, dan is er iets in mij, dat sterft!



Axel. 
Reis, Mathilde, - je zegt het, dus geloof ik u!



Mathilde. 
Ik reis niet, voor dat je verzoend bent! Wij mogen toch alle drie niet ongelukkig blijven!...Neen, ik ben het niet; maar ik zal het worden, als gij het blijft, - en als ik nu niet op reis kan gaan!



Axel. 
Ach, wat kan ik daaraan doen?



Mathilde 
(gejaagd). Je moet hier blijven, om met de oude lui op een goeden voet te raken. Gedraag u jegens Laura, alsof er niets tusschen u beiden was, en zij zal zwijgen!



Axel. 
Waaruit maakje op, dat zij zwijgen zal?



Mathilde. 
Uit alles, wat ik er voor heb gedaan!



Axel. 
Gij?



Mathilde. 
Ja - neen - ja, dat wil zeggen, niet zooals gij het hebt gewild, maar langs omwegen.



Axel. 
Toch in den eersten tijd?



Mathilde. 
Neen, toen niet, dat is zoo. Maar vergeet dat, want nu heb ik het weêr goed gemaakt! Ik kende u toen nog niet,...er waren redenen....



Axel 
(nadert haar). Mathilde, welk een wonderlijk gevoel bevangt mij; het is alsof alles, wat hier versmaad wordt, zich op u verzamelen wil, en alsof ik nu eerst -



Mathilde. 
Daar is het rijtuig!



Axel. 
Wat moet ik doen?



Mathilde. 
Naar beneden gaan en de oude luî ontfangen! Haast u! Zie, Laura is al beneden, o, laat zij u thans niet missen! Zoo, dat was goed! (hij gaat). Ja, dat was goed! Nu heb ik eerst recht gewonnen! (af).


Zesde tooneel.

(Men hoort de stemmen van den Ambtman en zijn Vrouw buiten, dadelijk daarop komt Mevrouw, gevolgd door Laura, daarna de Ambtman, gevolgd door Axel en Mathilde.


Mevrouw. 
Zoo ben ik dan toch bij je, mijn eenwig geliefd kind (kust haar). O, het is toch goed dat men gescheiden wordt, want dan ontmoet men elkaâr weêr! (kust haar). Elken

{==129==} {>>pagina-aanduiding<<}
dag uw lieve brieven, - dank! (kust haar weder). O, je bent dezelfde, - alleen een beetjen bleeker; - maar dat moest je ook zijn (kust haar).



Axel 
(tot den Ambtman, die den jas en verscheiden shawls aflegt). Zal ik niet -?



Ambtman 
(buigend). Dank u...ik kan het zelf wel!



Axel. 
Maar zal ik het niet voor u bergen? (Wil den hoed en jas nemen).



Ambtman. 
Duizend maal dank!...Ik zal het zelf wel doen! (er meê af).



Mevrouw 
(zacht tot Laura). Het kostte heel wat om vader meê te krijgen, dan kunje denken. Hij kan het nog maar niet vergeten. - Maar ons kind moesten wij toch zien, voor dat wij op reis gingen, en reizen moeten wij wel, daar het thuis zoo ledig is.



Laura. 
Goede moeder! (zij en Mathilde ontdoen haar van den mantel).



Axel 
(tot den Ambtman, die binnen is gekomen). Heeft de Ambtman een goede reis gemaakt?



Ambtman. 
Zeer aangenaam.



Axel. 
Geen koude gevat?



Ambtman. 
Niet direkt, in een lichten graad; - een kleine zwelling in den hals, naar buiten gewerkt, sterke dauwslag. - Zijt gij wel?



Axel. 
Dank u, zeer wel.



Ambtman. 
Dat doet mij veel genoegen.



Mevrouw 
(tot den Ambtman). Maar zieje wel -?



Ambtman. 
Wat, beste?



Mevrouw. 
Neen maar, zieje het niet?



Ambtman. 
Neen, wat is het?



Mevrouw. 
Wij zijn weêr thuis, in onze eigen kamer!



Ambtman 
(verwonderd). Ik meen ook!



Mevrouw. 
Het tapijt, 't behang, de meubelen, alles, alles, zooals 't daar staat! (gaat tot Axel en reikt hem de hand). Een meer roerend bewijs voor de liefde die je haar toedraagt, konden we wel niet bedenken! (tot den Ambtman). Niet waar?



Ambtman. 
Ja, dat moet ik zeggen.



Mevrouw. 
En daar heb je ons geen enkel woord over geschreven, Laura?



Mathilde. 
Niet deze kamer alleen, maar het heele huis is, zooveel mogelijk, als 't uwe ingericht.


{==130==} {>>pagina-aanduiding<<}



Mevrouw. 
Het heele huis, is het mogelijk!



Ambtman. 
Dat is wel de schoonste manier, om zijn jonge vrouw gelukkig te maken, waarvan ik ooit heb gehoord!



Mevrouw. 
Ik sta verwonderd over u, mijn kind, dat je van dat alles met geen enkel woord hebt gerept?



Ambtman. 
Neen, met geen enkel woord!



Mevrouw. 
Hebje het dan niet gezien?



Ambtman. 
Wat men dagelijks voor oogen heeft, gelooft men dat iedereen kent, - niet waar, mijn liefjen? Zoo is het in zijn werk gegaan?



Mevrouw. 
En dat heeft Axel u met zijn eigen werk gekocht! Je bent daar toch wel trotsch op?



Ambtman 
(haar op den wang tikkend). Natuurlijk is zij dat; maar Laura pleegt nooit haar gevoelens te schetsen, ofschoon dit toch zoo iets -



Mevrouw 
(lacht). Haar brieven hebben in den laatsten tijd overgeloopen van beschouwingen over liefde.



Laura. 
Moeder! -



Mevrouw. 
Nu, ik zeg niets. Maar je hebt een goed mannetjen, Laura!



Laura. 
Moeder! -



Mevrouw. 
Je hebt hem toch wederkeerig de een of andere attentie bewezen, hem iets gegeven? Of -



Ambtman. 
Hem wat moois gewerkt, - wel?



Axel 
(nadat Mathilde wijn heeft gebracht en geschonken). Een glas wijn tot welkomst; - sherry, 't lieflingswijntjen van den Ambtman.



Mevrouw. 
Dat heeft hij onthouden! (zij nemen hun glazen).



Axel. 
Dat Laura en ik u thans hartelijk welkom mogen heeten in ons huis! Dat gij nu alles hier moogt vinden (aangedaan) als gij het gewenscht hebt; - ik zal daartoe doen wat in mijn vermogen is...en Laura zal zeker het hare doen.



Mevrouw. 
Dat zal zij! - klink met hem! (hij reikt haar zijn glas toe, haar hand beeft, zoodat de wijn gespild wordt). Je hebt het glas te vol geschonken, mijn kind! (zij klinken en drinken allen).



Ambtman 
(nadat er weêr ingeschonken is). Mijn vronw en ik...danken u voor de ontfangst. Wij konden het land niet verlaten, zonder eerst ons kind - onze kinderen te zien. Een goede vriendin van ulieden (ziet Mathilde aan) ried ons aan,

{==131==} {>>pagina-aanduiding<<}
dat we onverwachts zouden komen. In 't eerst wilden wij dit niet, maar nu verheugen wij ons, dat het geschied is; want nu - zien wij het best, dat Laura's brieven oprecht waren. Je hebt het goed, - en dus moeten wij oude lui ook wel tevreden zijn - en vergeten wat - wat toch het beste is gebleken. - Hm, hm. - Eens konden wij ons dat niet denken..en daarom ook niet van ons kind scheiden; maar nu kunnen wij het gerust; - want nu vertrouwen wij op u...ik vertrouw op u, Axel, mijn zoon...God zegene u! (Zij drukken elkaâr de hand, allen drinken).



Mevrouw. 
Weetje, waar ik nu wel lust in heb.



Allen. 
Neen?



Mevrouw. 
Om Axel te hooren vertellen, hoe 't met die verzoening is toegegaan.



Laura. 
Moeder.



Mevrouw. 
Waarom zoo verlegen? Waarom hebje ons dat nooit willen vertellen? Heere God, is het dan voor ons, oudelni, niet een groot genoegen, te hooren hoe onze kinderen gelukkig werden?



Ambtman. 
Dat is een goed idée van moeder! komt, laten we gaan zitten en luisteren. (Zij zetten zich, Laura wil gaan). Neen, kom naast moeder zitten, Laura. Wij moeten u zien, terwijl hij vertelt. (Trekt haar naast zich neder).



Mevrouw. 
Je moogt niets vergeten, Axel; begin nu maar met het eerste blijk van liefde, dat Laura je gaf.



Axel. 
Ja, ik zal vertellen, hoe het in zijn werk ging.



Laura 
(springt op). Maar Axel! -



Axel. 
Ik geef slechts een vervolg op uw brieven, Laura!



Mevrouw. 
Het is immers ter uwer eere, mijn kind! Luister nu stil toe en help hem voort, als hij iets vergeet. (Trekt haar weêr naast zich).



Axel. 
Ja, beste ouders, ik wist wel, dat het niet goed begon, -



Ambtman. 
Ach ja, - maar ga dat stilzwijgend voorbij.



Axel. 
Reeds in dezelfde ure, dat ik Laura de mijne noemde, voelde ik, dat zij alleen stond. Zij sidderde, als ik tot haar kwam, en weldra beefde zij voor iedereen, als voor mij. Eerst was ik deemoedig, als de sterke, wanneer hij heeft gezegepraald, maar later maakte ik mij angstig; want ik was te sterk geweest. Toen stelde ik mijn liefde ten taak om in Jakobs zeven

{==132==} {>>pagina-aanduiding<<}
arbeidsjaren weêr te verdienen, wat ik in een oogenblik verspeeld had. Gij ziet dit huis, - ik maakte het gelijk voor haar voet; je ziet alles wat hier is, - ik stelde het voor haar oog; met nachtelijken arbeid, met de uiterste inspanning, verkreeg ik het, stuk voor stuk, opdat zij zich niet zou stooten aan iets vreemds of kouds, maar slechts het bekende en beminde rondom zich zou zien. Dit begreep zij, en de vleugelen der lente begonnen te fladderen om het huis, en ofschoon zij steeds was henengevlucht, als ik kwam, bemerkte ik toch haar aanwezen in mijn vertrekken, bij mijn werktafel, in honderd lieve kleinigheden -



Laura 
(beschaamd). O, dat is niet waar!



Axel. 
Geloof haar niet! Laura heeft zulk een liefderijk harte, - zij was beschroomd geworden door haar vrees, maar zij kon haar goede ingevingen noch mijn deemoedige trouw wederstaan. Als ik waakte in mijn vertrekken en werkte voor haar, waakte zij in de hare, ten minste, ik geloofde vaak haar voetstap te hooren; en als ik wederkeerde van mijn reizen, sprong zij mij wel niet tegen, - niet omdat de dankbaarheid der echtgenoote haar ontbrak, want die bezit Laura! - maar omdat zij haar vreugde niet wilde kenbaar maken, voor den grooten dag der verzoening. (Laura staat op).



Ambtman. 
Maar benje dan niet dadelijk verzoend?



Axel. 
Niet terstond.



Mevrouw 
(angstig fluisterend). Mijn God, dat heeft Laura verzwegen!



Axel. 
Omdat zij u liefhad, en u niet noodeloos wilde bedroeven. Maar haar stilzwijgen, niet waar, 't welk duidelijk bewijst dat zij op mij wachtte, dat was het eerste blijk van liefde, dat zij mij schonk? (Laura zet zich). Later kwamen er vele, zij zag immers dat ik niet slecht was, niet eigenzinnig, zij zag, dat, zoo ik gezondigd had, ik had gezondigd uit liefde, en Laura heeft immers ook lief; zij kwam daarom al nader en nader tot mij, met zachtheid, met kalmte; zij verlangde er naar een goede vrouw te worden.
Zoo was het op zekeren schoonen voormiddag, ja, zooals deze; - wij hadden, elk voor ons, een boek gelezen, dat uit de verte ons dreigend sprak van onze verhouding, en wij werden beiden door angst hier henen gejaagd. Toen, in één oogenblik, vlogen alle deuren en vensters open, het waren brieven van u,

{==133==} {>>pagina-aanduiding<<}
die kwamen, het werd er warm door in de kamer, - ja, evenzoo als gij nu hier zit - de zomer zong om het huis, - en toen zag ik in haar oogen, dat nu de bloemen zich zouden openen! Toen knielde ik voor haar, zooals nu - en zeide: om den wille onzer ouders, opdat zij vreugde aan ons mogen beleven, om mijnentwille, opdat ik niet langer mijn straffe behoef te torschen, en om uwentwille, opdat je weder zoudt kunnen leven door uw vol, liefderijk hart, laten we elkaâr thans wedervinden! - En toen antwoordde Laura - (Laura werpt zich aan zijn borst, allen staan op).



Mevrouw. 
Dat was schoon, kinderen!



Ambtman. 
Schoon, alsof wij zelve jong waren en elkaâr vonden? - Neen, wat zoo'n man vertellen kan!



Mevrouw. 
Ja, alsof wij er bij tegenwoordig waren!



Ambtman. 
Niet waar, - Welk een begaafdheid!



Mevrouw 
(zacht). Er wordt wat groots van hem!



Ambtman 
(zacht). Wat groots, - en in onze familie.



Axel 
(die Laura op den voorgrond, ter linkerzijde, heeft geleid). Dat was uw antwoord, Laura!



Laura. 
Je herinnert je niet alles.



Mevrouw. 
Is er meer? Laat ons nog meer hooren!



Axel. 
Wat zeîje toen meer?



Laura. 
Ik zeî dat ik mij lang, lang teruggetrokken hield! Ik zag wel, dat je mij liefhadt; maar ik was bang, dat je me slechts liefhadt als een kind.



Axel. 
Laura!



Laura. 
Ik ben ook niet zoo verstandig...als menig ander...maar een kind ben ik niet langer; want nu bemin ik u!



Axel. 
Ja, een kind benje toch!



Ambtman 
(tot mevrouw). Maar hoe staat het nu met ons plan, we zouden immers terstond verder reizen?



Axel. 
Neen, blijft nog eenige dagen (Laura geeft hem een teeken). Niet?



Laura 
(zacht). Ik wilde nu zoo gaarne alleen met u zijn.



Mevrouw. 
Wat zegje, Laura?



Laura. 
Ik? Ik zeî - dat ik u wilde verzoeken, om Mathilde meêtenemen op uw reis.



Mevrouw. 
Dat is mooi, van je, Laura, dat je om Mathilde denkt. Men zegt anders altijd, dat jonggehuwden egoïsten zijn.



Ambtman. 
Neen, dat is Laura niet!


{==134==} {>>pagina-aanduiding<<}



Allen. 
Neen, dat is Laura niet!



Laura 
(zacht). Mathilde, vergeef mij! (zij omarmen elkaâr; zacht) Nu eerst begrijp ik je!



Mathilde. 
Niet volkomen.



Laura. 
Ja, zonder u had ik Axel nooit gevonden.



Mathilde. 
Dat is waar.



Laura. 
O, Mathilde, ik ben zoo blij!



Mathilde. 
En ik wensch je geluk.



Axel 
(terwijl hij Laura's arm neemt). Nu kunje reizen, Mathilde!



Mathilde. 
Ja - en mijn volgende roman zal beter worden.



Axel. 
De uwe -?
('t Gordijn valt). 







{==135==} {>>pagina-aanduiding<<}

Fritz Reuter,

door Dr. C.M. Vos.

Fritz Reuter: Sämmtliche Werke, 12 Bände, Hinstorff'sche Buchhandlung, Wismar, Rostock und Ludwigslust.

Otto Glagau: Fritz Reuter und seine Dichtungen, Lemke, Berlin, 1866.

Ludwig Walesrode: Federzeichnungen aus Thüringen, Erstes Blatt. Mecklenburg in Thüringen. (In die Gartenlaube, Jahrg. 1864, No. 36, 37 en 38.
‘Aber, Herr Voss! kennen Sie den Fritz Reuter nicht?’ - Zóó werd mij, het is thans vier jaar geleden, te Brunswijk door eene jonge dame gevraagd, terwijl zij bij het uitspreken van mijn goed-hollandschen naam onwetend een s te veel gebruikte.
Op een vriendschappelijk avondje, ten huize van prof. K., was het gesprek langzamerhand op letterkundig terrein overgegaan, werd het verschil tusschen Hoogduitsch en Nederlandsch besproken en kwam ook het zoogenaamde Platduitsch ter sprake. Ik was eerlijk genoeg om te bekennen dat ik nimmer iets gelezen had in die taal en van daar de vraag, die ik heb medegedeeld.
Zij, die zoo vroeg, heeft zich later over mijne onwetendheid ontfermd; uit haren mond heb ik de eerste platduitsche klanken opgevangen, en door haar ontstond mijne kennismaking

{==136==} {>>pagina-aanduiding<<}
met Fritz Reuter, eene kennismaking die ik sinds met groote ingenomenheid heb voortgezet.
‘Aber, Herr Voss! kennen Sie den Fritz Reuter nicht?’ Wanneer ik deze vraag, natuurlijk mutato nomine, eens tot de lezers van dit tijdschrift richtte, dan, geloof ik, zouden zoo niet allen, toch verreweg de meesten hun onkunde even demoedig moeten belijden, als ik dit toen heb gedaan. En of ik recht heb daarover even groote verbazing en verontwaardiging te betoonen, als toen door mijn ontkennend antwoord in het leven werden geroepen, dat moge hij beoordeelen, die zoo vriendelijk zijn wil geheel te lezen wat thans over Fritz Reuter volgt.

I.

Den 7den November 1810 werd Fritz Reuter te Stavenhagen, een landstadje in Mecklenburg-Schwerin, geboren. Zijn vader, burgemeester en stedelijk rechter aldaar, heeft het lot der goede stad Stemhagen - zóó heette het in de volkstaal - veertig jaren lang bestuurd, zonder eenige hulp van anderen, want alleen het uitvoerend bewind was aan andere handen, aan die van den politiedienaar Luth toevertrouwd. De heer burgemeester beoefende den landbouw, en soms op zoo groote schaal, dat hij aan meer dan 120 menschen werk verschafie; hij heeft zijne denkbeelden over landontginning enz. in populaire geschriften uitgesproken, maar zijn grootste roem in Mecklenburg is hij hieraan verschuldigd, dat hij in dat land het eerste beijersch bier heeft gebrouwen, dat weldra onder den naam van ‘Stemhager-Burmeisterbier’ zeer gezocht werd.
Terwijl het voornamelijk eerbied en ontzag waren, waarmede de knaap tot zijnen vader opzag en waaraan het rietstokje, dat altijd tusschen de pijpenroeren gereed stond, zijn deel mag gehad hebben, hing Fritz daarentegen met teederheid aan zijne zachtaardige moeder, die hem in de geheimen van het A B C inwijdde, en met de heroën der hoogduitsche letterkunde bekend maakte. Zij was voortdurend ziekelijk en is reeds in 1825 gestorven. De moederlijke zorg over den knaap droeg een ongehuwde zuster der burgemeestersvrouw, tante Christiane. Zij wist van haren schoonbroeder ook te verkrijgen, dat Fritz onderwijs in de danskunst ontving, maar de strenge burgemeester had hieraan zekere voorwaarden verbonden. Aan den danscursus

{==137==} {>>pagina-aanduiding<<}
namen, uit de familie des burgemeesters, behalve Fritz ook zijn zuster en twee neven deel, die met hen opgevoed werden. De lessen zouden besloten worden met een luisterrijk kinderbal, waarop, volgens bepaling van den dikken dansmeester Stengel, de jonge dames in witte kleederen met groene sjerpen en de jonge heeren in jasjes zouden verschijnen. Tante Christiane had haren zwager moeten beloven precies om 10 uur met de kinderen te huis te zullen zijn, maar al vergat zij haar belofte niet, toch kon zij die niet vervullen, want de knapen wisten al hare pogingen om hen te vatten te verijdelen. Nauw was het noodlottig uur geslagen, of daar verschenen aan de deur der danszaal de beide nachtwachts - Stavenhagen had er slechts twee - die met luider stem verklaarden gekomen te zijn om de kinderen van den burgemeester te halen. Ondanks het protesteeren van den dansmeester lichtten zij werkelijk de jongens uit een pas begonnen quadrille op en brachten hen naar huis. Achter hen ging tante Christiane, die haar schaamte en verontwaardiging door bittere tranen te kennen gaf en door oorvijgen, die zij aan hare beschermelingen uitdeelde. Zij nam zich voor, nimmer weder een balzaal te betreden, maar zij bedacht zich, toen in het volgende jaar te Stavenhagen een gemaskerd bal gegeven werd. Oud en jong verscheen hier in de grilligste verkleedingen; tante Christiane als ‘zeventienhonderdjarige bruid,’ Fritz als schoorsteenvegersjongen. Zoo zeer was hij vervuld van al het gewichtige zijner rol, dat, toen de vrouw van een joodsch koopman als ‘koningin der nacht’ verscheen, hij zijn laddertje achter haren rug wist te plaatsen en nu met bezem en krabber den starrensluier en vooral de pruik der ongelukkige vrouw bewerkte, zoodat een homerisch gelach van het gansche gezelschap, maar ook een paar krachtige muilpeeren van tante Christiane hem ten deel vielen. Met zijnen vriend Karl Nahmacher sloop hij weg, en het uur van middernacht was reeds voorbij,
voordat men hunne afwezigheid bemerkte. Overal zocht men hen, maar nergens werden zij gevonden. De hulp der beide nachtwachten werd ingeroepen; knechten en daglooners van den burgemeester zoowel als van den pachter Nahmacher doorkruisten de stad en hare omstreken, want reeds had een ongeluks-profetesse het uitgesproken, dat beide knapen zich wel uit gekrenkt eergevoel in het water konden geworpen hebben. Maar alles te vergeefs! In een kamer van het gebouw, waarin het bal gegeven was, zaten nog twee middeleeuwsche ridders een-
{==138==} {>>pagina-aanduiding<<}
zaam aan een tafel en dronken en zongen. Onder die tafel hadden Fritz en Karl zich verborgen en daar vonden hunne beangstigde ouders hen, den slaap der onschuld slapende.
De schouwburg te Stavenhagen stond onder de leiding van zijnen eersten acteur, den reeds genoemden dansmeester Stengel en besloeg een gedeelte van het raadhuis, dat voor een ander deel door de familie des burgemeesters bewoond werd. Het eerste stuk, dat Frits ten tooneele voeren zag, was Lorenz Kindelein, der arme Poet van Kotzebue. Fritz weende, tante Christiane weende en achter hen zat oom Herse en die weende ook. Van tijd tot tijd zocht deze aan zijn gevoel lucht te geven door den uitroep: een oud, mal stuk! en gene door allerlei handtastelijke pogingen om haren kleinen neef tot bedaren te brengen. De ellende van het poëtendom maakte op Fritz zulk een afschrikkenden indruk, dat, gelijk hij later zelf gezegd heeft, hij eerst besloten heeft dit doornige pad te bewandelen, nadat hij alles, wat maar eenigszins mogelijk was, beproefd had, kluiten trappen en mist rijden, voor schoolmeester spelen en kinderen slaan. En toch maakte hij toen reeds verzen. Zoo luidde zijn eersteling:

‘Im Frühlinge blühen die Rosen; 
Im Sommer verlieren die Gänse ihre Posen.’ 

Tante Christiane behoorde tot de weinige bewoners van Stavenhagen, die de edele zangkunst beoefenden. Fritz, haar neefje, geraakte altijd in eene diep-elegische stemming, wanneer zij 's zomersavonds op een bank voor de huisdeur met tremuleerende stem zong:

‘Komm, Lina, komm! Im Dunkeln 
Sieh, wie die Sterne funkeln’ - - 

of:

‘Stolz durchschwimmt der Schwan 
Den blauen Oce-an.’ 

Maar zij kon zelfs geheele operette's voordragen, nu eens in de toonen van den diepsten bas, dan weder in die van den fijnsten discant, wat hare kleine toehoorders grof en fijn noemden. De bas was een jong officier, die ongeduldig aan een kloosterpoort klopt, tot hem de alt, in de gedaante van de portierster, opent. Hij wil de priores spreken, die dan ook als discant verschijnt en al aanstonds blijkt zijn aardig nichtje te wezen. Daarop begon een duet tusschen bas en discant, waarvan de inhoud minder geschikt scheen te zijn voor de luisterende kinderen, althans de operette werd hier regelmatig door de burgemeestersvrouw afge-
{==139==} {>>pagina-aanduiding<<}
broken. Ondanks al hun moeite heeft tante Christiane nimmer een middelmatig zanger, Mijnheer Stengel een goed danser van Fritz kunnen maken.
Na eenigen tijd het onderricht zijner moeder genoten te hebben, werd Fritz op een school voor meisjes uit den fatsoenlijken stand geplaatst, maar daar kon hij het onmogelijk uithouden, zoodat men hem spoedig weer naar huis haalde. Zijn volgende leermeesters waren talrijk en verschillend van gehalte. Eerst een koopman Ruthenick, toen de student Caspar - thans ‘Medicinalrath’ te Bützow - verder de apotheker Sparmann, de kleerenmaker Krenz, de horlogemaker Droz, de rector en oom Herse, tot men eindelijk Fritz aan de leiding van een gouverneur toevertrouwde.
De kleerenmaker Krenz onderwees in de fransche taal, want hij had zeven jaren achtereen te Parijs als gezel gewerkt. Hoedanig zijn onderwijs geweest is, blijkt ons hieruit, dat, bij een examen zijner kweekelingen, allen hardnekkig: je suis été conjugeerden. Nu kwam de beurt aan Mr. Droz. Uit een bekende horlogemakersfamilie te Neuchatel gesproten, werd hij zwitsersch soldaat, maar hij deserteerde alras na een vechtpartij met Augereau, die, later maarschalk van Frankrijk, toen nog schermmeester was. Droz bleef een tijd lang strooper, ging daarop in fransche dienst, maar verliet ook toen spoedig zijn vaandel en werd te Berlijn kamerdienaar bij eene dame, die in nauwe betrekking stond tot prins Louis Ferdinand. Later zette hij zich te Stavenhagen neder en huwde hij daar een horologiemakersweduwe met verscheidene kinderen. Vooral voor fransche conversatie was Droz een uitstekend leermeester, want hij wist veel en boeiend te vertellen. Doch nog verdienstelijker voor de opleiding van Fritz heeft oom Herse zich gemaakt. Eigenlijk was hij geen lid van Reuter's familie, maar als buurman en huisvriend noemden hem de kinderen altijd oom Herse. Voor anderen was hij Mijnheer de raadsheer Herse, die het apothekersbedrijf vaarwel gezegd had. Schoonschrift en spelling, rekenen, teekenen en gymnastiek onderwees hij, maar op een geheel bizondere wijze. Zoo begon hij het schoonschrijven met bonte initialen, het onderwijs in de spelling met het dicteeren van een roman, dien hij exprès hiervoor had vervaardigd en waarin de grootste onmogelijkheden op elkander gestapeld waren. Toen Fritz het voorbeeld van den held van dit stuk, die zich door het rooken van bilzenkruid onzichtbaar

{==140==} {>>pagina-aanduiding<<}
maken kon, wilde navolgen en dit bij den huisknecht in toepassing had gebracht, kwam de zaak den burgemeester ter oore. Hij las den roman - het was de eerste en ook tevens de laatste, dien hij ooit gelezen heeft - en maakte aan het dicteeren een einde. De gymnastische oefeningen werden op een ladder uitgevoerd, die tegen den koestal aangezet werd, maar ook zij werden spoedig geschorst, toen een der knapen viel, hoewel gelukkig slechts op wat meestal niet ver van koestallen is.
Een origineele vent, die oom Herse! en op het gemoed van den knaap heeft hij een diepen indruk gemaakt. Als hij 's morgens rondliep in zijn kamerjapon - het was de eenigste in Stavenhagen en nog wel een blauwe - of 's middags in een geel nankingsche broek en in zijn overhemd, met de pijp in den mond, dwars over de markt naar het logement van Grischow ging; altijd was hij in de oogen van Fritz een ridderlijke verschijning. Bij Grischow dronk hij zijn glaasje ‘Schuurr-Murr’, dat deze uit den inhoud van zeven roode, geele, groene en blauwe flesschen samenstelde, en 's avonds zat hij voor de huisdenr onder den lindeboom en verhaalde zijn avonturen en lachte, zoodat het luid over de markt weerklonk. Hij was niet alleen romandichter, zooals wij gezien hebben, maar eigenlijk alles. Voor de kinderen kon hij een wandelend woordenboek der samenleving heeten, waarin zij naar welgevallen bladeren konden. Duizend kleine kunsten leerde hij hen; een geweer laden en afschieten, bloemen planten, ratten en muizen vangen, vliegers oplaten. Hij wist op het veld voor elke plant een fraaien, latijnschen naam en dichtte woorden op de melodie der vogels. ‘Hürt Ji woll, Jungs,’ zeide hij, als bij zonsondergang de lijster lustig in de takken rondsprong, en zijn lied zong in den geurigen herfstavond, ‘sei raupen mi orudlich. - Hürt Ji woll: - Rathsherr Hers' - kumm hir her! - kumm hir her! - Scheit mi dod! - Ick bün hir - Wo's Grischow? - Wo's Grischow? - Scheit mi dod!’ - 1)

{==141==} {>>pagina-aanduiding<<}

Fritz Reuter, de burgemeesterszoon, was natuurlijk overal in Stavenhagen bekend, maar bizonder bevriend met Karl Nahmacher, met wien hij dikwijls uitstapjes in den omtrek ondernam, die zich, altijd zonder voorkennis der ouders, soms zóó ver uitstrekten, dat de teruchtocht meestal bij wijze van een steeple-chase over slooten en heggen en hekken plaats vond. Schoenen en kleederen hebben dit vaak verraden en pantoffel en rietstokje het dikwijls beloond.
Niet ver van het raadhuis stond een voormalig jachtslot, door schoone tuinen omgeven. Daar woonde de ‘Amtshauptmann’ Weber met zijn vrouw en hun huishoudster ‘Mamsell Westphalen’. Fritz was zijn peetekind en zijn lieveling tevens, maar hij hield ook veel van den ouden, vriendelijken, deftigen man, die altijd in hooge, blank gepoetste laarzen, geele broek, zindelijken, blauwen rok rondliep, met een klein staartje in den nek, dat elken morgen zijn lieve vrouw vlechten moest, en met een ‘Ziegenhainer’, een aandenken aan zijn studententijd te Jena, in de hand, en uit wiens pokdalig gezicht twee groote, blauwe oogen vroolijk rondblikten. Als Fritz een boodschap van vader of moeder goed overgebracht had, dan klopte de ‘Amtshauptmann’ hem op het hoofd en zeide: ‘Fix, Jung', as en Füerslott! 1) Dat möt nich lang hacken un knarren, as Du losdrückst, möt 't ok blitzen. - Nu gah hen nah Mamsell Westphalen un lat Di en Appel gewen.’ - Van dat jachtslot wist oom Herse natuurlijk allerlei wonderlijke geschiedenissen te verhalen, van ridders, die op roof uitgingen, en van onderaardsche gangen, die zich zelfs tot Jvenack, dat toen een nonnenklooster was, uitstrekten. En wat oom Herse niet wist, dat wisten knechts en meiden, van menschen die om de gemakkelijkheid hun hoofd in de hand droegen, van den poedel met zwarte oogen, enz. enz.
We hebben met opzet bij deze periode van Reuter's leven lang stilgestaan en sommige zaken met zijne eigene woorden medegedeeld, omdat voor de kennis van de vorming eens dichters niets van zooveel belang te achten is, dan dat wij bekend zijn met zijne vroegste omgeving, de eerste gebeurtenissen, die meestal den diepsten indruk achterlaten. Vele van Reuter's verhalen spelen in zijn vaderstad; de geschiedenissen, die wij verhaald hebben, worden door Renter zelven vermeld en in bijna alle

{==142==} {>>pagina-aanduiding<<}
werken van dezen ontmoeten wij de personen weder, met wie wij kennis gemaakt hebben, zij het ook onder anderen naam. Die menschen zijn reeds lang gestorven, maar de dichter heeft ze onsterfelijk gemaakt.
Op de poëtische kinder- volgden de prozaische school-jaren. Eens had de ‘Amtshauptmann’ op een wandeling zijn geliefkoosde wortelhouten snuifdoos verloren. Fritz had haar gevonden en bracht haar terug. De vreugde van den ouden heer was groot. Telkens weer tikte hij Fritz op het hoofd en sprak: ‘Ne, wat denn, Fritz? Ne, wat denn? Min Sähn 1) dat will ik Di gedenken!’ - Na eenigen tijd werd Fritz op het slot ontboden en ontving hij als belooning drie dikke boeken ten geschenke. Vroolijk springt hij naar huis in de stellige verwachting dat het sprookjes- of prentenboeken zijn. Hij opent ze en vindt.....Scheller's Lexicon.
Nadat hij een tijdlang door een candidaat tot de h. dienst in de latijnsche taal onderwezen was, kwam Fritz in het laatst van het jaar 1824 op het gymnasium te Friedland in Mecklenburg-Strelitz. Dáár schoot het zaad, door oom Herse gestrooid, welig omhoog. Behalve geschiedenis, aardrijks- en wiskunde behoorden vooral gymnastiek en teekenen tot Reuter's liefste studiën, zoozeer zelfs, dat hij drie jaar later volstrekt wilde schilder worden. Maar vader had besloten dat zijn zoon jurist zou zijn. De teekenles werd afgeschaft en nadat Reuter nog eenigen tijd zijn leermeesters naar het pas opgerichte gymnasium te Parchim gevolgd was, vertrok hij in September 1831 naar de universiteit te Rostock, om daar instituten en historia juris te hooren.
Reeds een half jaar later vinden wij hem te Jena, waar hij een vol jaar bleef. Met de studie vlotte het niet bijster. Mathesis en teekenen was ook nu zijn hoofdbezigheid, maar vooral bemoeide hij zich met de aangelegenheden der ‘Burschenschaft’, tot wier ijverigste leden hij behoorde. Te Jena bestonden toen twee partijen, de ‘Germania’ en de ‘Arminia.’ De laatstgenoemde was de talrijkste en had een bepaald wetenschappelijk doel, de eerste had vooral een staatkundige strekking, de bevordering van een eenig, vrij Duitschland. Openlijk hadden vechtpartijen tusschen beide vereenigingen plaats; aan wederzijdsche schimpwoorden ontbrak het niet. De Germanen noemden de

{==143==} {>>pagina-aanduiding<<}
Arminen om hunne halfheid zwanenridders, hielden het bekende feest te Hambach (27 Mei), herdachten de fransche juli-omwenteling en de roemrijke dagen van den poolschen opstand. Onder die heethoofdige leden van ‘Germania’ was Frits Reuter, ook reeds door uitwendige houding en kleederdracht, een der merkwaardigste gestalten. ‘Een mager, lang opgeschoten jongman, met een langen hals, het hoofd bedekt door een zwart-rood-goud gewerkt mutsje; in de hand droeg hij een “Ziegenhainer,” en in zijn geheele wezen had hij iets ante-diluviaansch, iets wat thans verloren gegaan is.’ - Zóó heeft hij later zich zelven geschilderd.
Jena werd door troepen bezet. De partij ‘Germania’ ging uit een en Fritz Reuter keerde kort vóór Paschen 1833 naar huis terug. Juist bijtijds; want spoedig daarop begon een onderzoek naar de partijschappen der studenten. Na den aanslag te Frankfort (3 April 1833), waaraan ook eenige ‘Germanen’ uit Jena gewapend hadden deelgenomen, riep de zoogenoemde partij der orde de groote demagogen-jacht in het leven. In verscheidene landen werden commissiën tot onderzoek opgericht en inhechtenisneming, vooral van de vroegere ‘Burschenschafter,’ was aan de orde van den dag.
Had Fritz Reuter nu de ouderlijke woning niet verlaten, dan zou hij, zoo niet geheel vrij gebleven zijn, dan toch zeker slechts eene korte gevangenschap hebben ondergaan. Maar in November 1833 kwam hij te Berlijn. Ondanks verschillende waarschuwingen, die zijne vrienden hem gaven, vertoefde hij hier verscheidene dagen en meende hij, in zijn hoedanigheid van vreemdeling, niets te vreezen te hebben. Zoo werd hij gevangen genomen, kwam hij tot nieuwjaar 1834 in de ‘Stadtvoigtei,’ en daarna tot 15 Nov. 1834 in de ‘Hausvoigtei,’ en dat alles vóór het proces was aangevangen.
Het onderzoek werd geleid door den beruchten ‘Criminalrath’ Dambach, die op afschuwelijke wijze van de onwetendheid of ijdelheid der aangeklaagden partij trok, hun vertrouwen wist te winnen en hen zoo tot bekentenis zoeht te brengen. Te bekennen hadden zij eigenlijk niets, dan dat zij leden van ‘Germania’ geweest waren, maar daarom moest Dambach ook weten, wat zij gedacht, gevoeld hadden. Daarvoor onthaalde hij hen op troostwoorden en complimenten. Reuter gaf hij den raad, om zich gerust naar de vesting te laten brengen, daar hij toch be-
{==144==} {>>pagina-aanduiding<<}
paald aan zijn vaderland moest uitgeleverd worden. Een anderen wist hij door de vleierij, dat hij ‘ein philosophischer Kopf’ was, die ‘das Object der Untersuchung in seiner ganzen Totalität umfassen und übersehen’ kon, zoo ver te brengen, dat hij zelfs zijne vroegere medebroeders, die nog niet als leden van ‘Germania’ bekend stonden, verraadde en hen, die voor een deel reeds gehuwd waren en openbare betrekkingen bekleedden, op die wijze ongelukkig maakte. En wat Dambach niet vermocht, dat bracht Von Tschoppe tot stand. Hij peinsde en peinsde en kwam eindelijk met den term van ‘poging tot hoog verraad’ voor den dag. Von Tschoppe is waanzinnig gestorven, maar zijn uitvinding bleef van kracht. Zelve een verdediger kiezen, dat mochten de aangeklaagden niet. Reuter's advokaat had dezen herhaalde malen verzekerd, dat hij aan Mecklenburg moest uitgeleverd worden, en hem beloofd daarvoor te zullen zorgdragen; maar hij heeft zijn belofte vergeten en later zelfs niet eens de brieven van zijn client beantwoord.
De preventieve gevangenschap was streng. In Reuter's cel vond men slechts een stroozak, en van den hemel kon men slechts een paar handbreedten zien. Hij wist een ouden blikken lepel tot een mes te slijpen, waarmede hij nu ten minste zijn brood snijden kon. Hij trok een spaander uit den vloer en daarvan maakte hij een pen. Uit de gebrande schalen van een paar noten, die hij met kerst-feest had ontvangen, bereidde hij een soort van inkt. Zoo had hij schrijfgereedschap en Jephtha's dochter van Byron, die hij toen uit het geheugen opschreef, bewaart hij nog heden als een aandenken.
Eindelijk kwam het vonnis. Van de 204 aangeklaagden werden 39 ter dood veroordeeld - en onder deze laatsten Fritz Reuter - doch zonder opgave der gronden, waarop dit vonnis gebaseerd was. De redenen der veroordeeling zou men later opgeven, maar zij worden nog steeds verwacht. Niet appeleeren - raadde Dambach aan - dat verlengde de zaak maar, een verzoek om gratie! Ook thans liepen de armen in den val. De koninklijke gratie werd verleend. Friedrich Wilhelm III schonk den hoogverraders het leven - en dertig jaar vestingstraf daarbij.
Ofschoon de mecklenburgsche regeering herhaalde malen voor Reuter in de bres sprong, werd deze toch den 15den November 1834 naar de pruisische vesting Silberberg weggevoerd. Twee en

{==145==} {>>pagina-aanduiding<<}
twintig jaar oud, een krachtig, vurig muzenzoon, en dertig jaar gevangenisstraf! Dertig jaar, en elk jaar driehonderd vijfenzestig dagen, en elke dag vierentwintig uren, en elk uur een eeuwigheid! En als de kerkerdeuren voor hem ontsloten werden, dan zou zijn hoofdhaar vergrijsd zijn, zijn merg verdroogd, zijn bloed verdikt, dan zouden zijn knieën knikken, dan zou het volle daglicht te schel voor zijn oogen wezen, dan zou de wereld hem vergeten hebben en hij zich niet meer in de wereld kunnen te recht vinden, dan zou hij alleen het moede hoofd kunnen nederleggen en sterven! Tot zulke gedachten stemde hem zijne omgeving. De wind huilde door de kazematten en de kerk, die tot een kleedermagazijn gebruikt werd. Daar hingen de witte oostenrijksche mantels, bij Praag en Leuthen buit gemaakt, en boven elk hing een schako en onder elk stond een paar laarzen. En als de nachtwind die kleederen bewoog, dan was het of de gestorvenen herleefden en weer in den stormpas voorwaarts rukten. Of wel, hij droomde. Wat kan een gevangene beter doen dan slapen en droomen! Een toekomst heeft hij niet, of die is aan een eindeloozen nacht gelijk. En dan was Reuter weer een kind, dan zong tante Christiane hem 's avonds voor de huisdeur haar smachtende liederen voor, en dan liep hij met oom Herse door veld en bosch en beluisterde hij het gezang der vogels, en dan stond hij te Jena op de markt met den ‘Schläger’ in de hand en vrijheidszangen vervulden de lucht, en dan.....liet de schildwacht in den gang de kolf van zijn geweer op den vloer weerklinken, dan drong zijn: werda! tot den gevangene door en voelde deze zich door de naakte, ijskoude werkelijkheid omgeven.
Twee jaar en drie maanden bleef Renter te Silberberg, toen kwam hij in Februari 1837 te Glogau en zes weken later te Maagdenburg. Hij zon alle prnisische vestingen leeren kennen. Vond hij ergens medelijdende harten, dan sleepte men hem verder. Als een roofdier zat hij op een wagen en naast hem een gendarme met geladen geweer, of wel twee reden, tot aan de tanden gewapend, aan beide zijden van het voertuig. Zoo leidde men hem als een afschrikkend voorbeeld door het land, van plaats tot plaats; stapvoets ging het door dorpen en steden en de lieve straatjeugd riep: spitsboef! en schonk hem nog andere eeretitels. Trad hij van den wagen, dan verdrong het volk zich om hem te zien, en waar hij overnachtte, daar werd hij in de herberg

{==146==} {>>pagina-aanduiding<<}
aan de bewaking van een paar ‘ehrwürdige ausrangirte’ burgers toevertrouwd, die hem hunne tabak voorrookten en zorg dragen moesten, dat hij niet wegliep en den koninklijk-pruisischen staat aan alle vier hoeken tegelijk in brand stak. Het waren meest, zegt Reuter zelf, brave, oude heeren, maar na al hun vragen bleef dit toch steeds hun slotbeschouwing: ‘Ja, äwer 1) unsen König hewwen Sei doch dodmaken wullt!’ Meermalen kwam de gedachte aan vluchten bij hem op. Zoo ook tijdens het transport naar Maagdeburg, toen hij in een kleine stad een landsman had aangetroffen. Maar het was goed, dat hij zijn plan niet ten uitvoer bracht, want den volgenden dag heerschte er een koude van 16 tot 17 graad en lag de sneeuw kniehoog. Ook had hij zijnen vader beloofd geene pogingen tot ontvluchten te wagen. Deze meende nog altijd dat zijn zoon spoedig zou vrijkomen en dat, wanneer zijn Fritz vluchtte, hij hem nimmer zou wederzien. Maar de genade kwam niet en de vervlogen hoop knaagde als een worm aan het hart van den jongeling.
Te Maagdenburg trof Reuter ongeveer 24 tot 30 ‘Demagogen’ aan en onder hen eenige studie-makkers, doch hoezeer waren zij veranderd! Acht of tien lagen in het hospitaal en al de anderen waren ook ziek, maar moesten wachten tot voor hen daar een plaats kon gevonden worden. De een leed aan ruggemergs-tering, een ander aan de lever, een derde aan de oogen, een vierde aan te sterken aandrang van het bloed. Twee had men moeten ontslaan, den een wegens longtering, den ander omdat hij in den kerker waanzinnig geworden was. Toen Reuter hier aankwam, werd hij nauwkeurig onderzocht of hij niet altemet een pistool of een mes, of zelfs wel geld bij zich had. Men wees hem een cel aan, twaalf voet lang en zes voet breed, zonder kachel. Maar men had voor dit laatste iets beters. De warme lucht stroomde door een gat, dat zich bij de zoldering bevond, en de koude door een ander, dat met den vloer gelijk was, naar binnen, waardoor de gevangene het voorrecht genoot, steeds een warm hoofd en koude voeten te hebben. Het licht was zuinig en van zonneschijn was nooit een spoor te ontdekken, daarenboven was de deur der cel van een klep voorzien, waardoor men den bewoner elk oogenblik bespieden kon. Mes en vork werden terstond na den maaltijd weggenomen. Eindelijk wist een zijner medegevangenen Reuter een

{==147==} {>>pagina-aanduiding<<}
mes te verschaffen. De kommandant der vesting was een ‘menschenbeul’, die, wanneer de opzichter des morgens op het rapport niets te melden had, dezen toeduwde: ‘Wieder nichts zu melden?! Melden Sie was, und ich werde Ihnen zeigen, wie mau mit Hochverräthern umgehen muss!’ De cipier was even streng en had Reuter bij diens aankomst voorspeld hem wel tam te zullen krijgen, doch een pond tabak was sterker dan al zijn strenge beginselen, en toen Reuter hem eenmaal bij het wegnemen van eenige sigaren verrast had, moest hij tegen wil en dank den gevangenen meer vrijheden toestaan. De ‘Gefängniss-Inspector’ daarentegen was een goed mensch, die slechts voor den kommandant en den cipier bevreesd was, maar na het gebeurde met dezen laatsten de jonge lieden op elke mogelijke wijze zocht te helpen en zelfs Reuter tot een soort van onder-cipier aanstelde; ja, hij stond hun toe in zijn eigen kamer een feestmaal aan te leggen, waarbij een der demagogen voorzat en men den ‘Inspector’ als ‘forschen Fuchs’ ad fundum leerde drinken. Reuter had schrijfen teekengereedschap verkregen en begon nu portretten te schilderen.
Ook den heer ‘Inspector’ portretteerde hij. Dit was nu wel is waar moeielijk, want deze had lichtblonde haren en nagenoeg geen wenkbraauwen en Reuter was gewoon met deze laatsten aan te vangen, doch hij wist zich te helpen. Hij begon bij de knevels, en de gelijkenis kon niet uitblijven. Een blauwe uniform en blanke knoopen, dat ging goed. Maar de kraag! Het vermiljoen, dat op den keper beschouwd ordinaire menie bleek te zijn, gaf in plaats van een rooden officierskraag, den oranjen kraag van een beambte der posterijen. Een beetje suiker hielp en de kraag werd goed vermiljoen-rood.
Dat waren lichtzijden in het kerkerleven, maar wat baatte het! Friedrich Wilhelm III vierde in den herfst van 1837 het jubilé zijner veertigjarige regeering en zou dan, zoo sprak men, een algemeene amnestie uitvaardigen. Doch een ministerieel besluit heeft daarvan de ‘hoogverraders’ buitengesloten. Intusschen nam, ook tengevolge hiervan, bij de meeste gevangenen de ziekelijke toestand een meer en meer kwaadaardig karakter aan. De meesten, en onder hen Fritz Reuter, werden naar het hospitaal overgebracht. Te gelijkertijd brak in Maagdenburg de cholera uit. Van de wanorde, die hierdoor ontstond, maakten sommigen gebruik om te ontvluchten en onmiddellijk liet de kommandant

{==148==} {>>pagina-aanduiding<<}
allen, ziek of gezond, naar hunne cellen terugbrengen. Maar op aandringen van den ‘Stabartzt’, die wegens het voorgevallene door den kommandant beleedigd was, werd er eene commissie tot onderzoek naar de gezondheid der gevangenen ingesteld en haar rapport luidde, dat de noodzakelijkste levensbehoeften, licht, warmte, versche lucht en drinkwater in bedorven toestand verkeerden. Over het geheel was de kommandant een lage ziel. Nooit had hij zich persoonlijk overtuigd hoedanig de woning der gevangenen was, hij onthield hun geestelijke toespraak, waarom zij verzocht hadden en, men vergete dit niet, hij strafte met cellulaire gevangenis, waar het vonnis slechts van vestingstraf sprak.
In Februari 1833 verliet Reuter deze plaats om weggevoerd te worden...waarheen? Dat wist hij niet. Hij was de eenige, wiens haren niet vergrijsd waren, maar hij had hier slechts één jaar vertoefd en zijne medegevangenen drie of vier jaar. Op humoristische wijze schildert hij zijn uitwendigen persoon aldus: ‘Een erbarmelijk sujet, in een gescheurden kamerjapon gehuld, met gescheurde pantoffels aan de voeten en een lange pijp in de hand. Achter hem ging een koninklijk-pruisisch onderofficier, die hem, zoodra hij spreken wil - klets! - op den moud slaat.’ Zijn kamerjapon vergelijkt hij met het schild van Achilles. Evenals dit uit negen ossenhuiden bestond, zoo gene uit negen ‘verdiepingen’ of ‘huiden’, die in verloop van tijd over elkander getrokken waren en elk menigvuldige scheuren en brandwonden aanwijzen konden.
Door sneeuw en koude ging het wederom verscheidene dagen achtereen, tot men te Berlijn voor de ‘Hausvoigtei’ stilhield. Reuter kwam in dezelfde cel, waarin hij. preventief gevangen gezeten had, maar hij vond daar niet eens een stroozak. De houten grond strekte hem dus tot legerstede en dat bij een temperatuur van 15 tot 16 graad konde. En 's morgens hoonde de ‘Gefängniss-Inspector’ hen nog door te vragen hoe zij geslapen hadden. Reuter verlangde den ‘Hausvoigt’ te spreken: Deze, zijn oude vriend Dambach, die daarenboven tot ‘Criminal-Director’ was bevorderd, was niet te spreken. Reuter verlangde een bed of ten minste een stroozak, en wilde de kosten daarvan bestrijden uit het geld, dat hij medegebracht had en den ‘Hausvoigt’ in bewaring had moeten geven. Niets daarvan! De bepaling Iuidde, dat de gevangene zooveel van zijn dagelijksch traktement moest besparen, tot hij

{==149==} {>>pagina-aanduiding<<}
een bed huren kon. En hij ontving dertig centen 's daags en vierentwintig daarvan moest hij aan den cipier voor koffie geven; zoodat er voor de overige maaltijden nog zes centen overbleven. Zoo bracht Fritz Reuter vier nachten, vier bitter koude nachten door, en naast hem lag zijn medegevangene en klappertandde en ijlde in een aanval van koorts. Is het wonder dat vertwijfeling zijne ziel vervulde? Had hij kunnen vooruitzien, hoe zijn naam gevierd, zijn werk bewonderd zou worden door duizenden en duizenden! Had hij kunnen vooruitzien wat twintig jaren later geschieden zou! Toen stond hij voor diezelfde ‘Hausvoigtei’ en naast hem zijn lieve vrouw en zij klemde zich aan hem vast, want hij wees haar zijn vroegere gevangenis; toen wapperde het zwart-rood-goud uit alle vensters, want het was ‘Turnfest’ te Berlijn, en ‘Gehcimräthe’, misschien wel dezelfden die eens zijn vonnis onderteekend hadden, riepen toen luide: ‘Gut Heil!’ - Zou men hem lang hier houden? De cipier, zooals later gebleken is, een doortrapte schurk, verzekerde het. Dus nog vijfentwintig jaar, in dit gat, met den vloer tot slaapplaats, den hemel tot deken en onder opzicht van den ‘Criminal-Director’ Dambach! Wie in vertwijfeliug is, gelooft zelfs het onwaarschijnlijkste, al is dit ook nog zoo ontzettend. Daar opende zich de deur en als een vriendelijke engel verscheen een gendarme, die den gevangenen aankondigde zich tot hun vertrek gereed te maken. - In die dagen was Reuter's oude vader naar Berlijn gekomen om aan de voeten van den troon genade voor zijn kind te smeeken. Te vergeefs! Dan wilde hij het ten minste eens zien. Slechts één deur scheidde hem van zijn zoon, maar Dambach liet hem niet binnen en Fritz Reuter heeft eerst later ervaren, dat zijn vader toen zoo dicht bij hem geweest is.
Thans ging de reis oostwaarts. Men kwam aan de Weichsel, die met drijfijs bedekt was, waardoor de overtocht bepaald gevaarlijk werd. Maar ofschoon Reuter beweerde, dat men van hem, een vreemdeling, niet eischen kon veel heldenmoed aan den dag te leggen om in een andere pruisische vesting gevangen te zitten, de gendarmes meenden, dat wanneer zij hun leven waagden, allicht de gevangene dit ook kon doen en zoo kwam men te Graudenz. De kommandant, een medelijdend man, ontving hem vriendelijk. Reuter vond hier vroegere makkers en nu begon in de duistere kazematten een bedrijvig, bijna fideel leven. De een na den ander geraakte geëngageerd, zelfs zonder den

{==150==} {>>pagina-aanduiding<<}
kommandant verlof te vragen; ‘Don Juan’, een voormalig boekhandelaar, met een buffetjufvrouw, ‘de aartsbisschop’, die vroeger letterzetter geweest was, met een bakkerin, ‘de kapitein’, die te voren als ‘Auscultator’ aan de rechtbank verbonden was, met de dochter van den proviantmeester, die hij later aan zijn vriend ‘Copernicus’ afstond, om in stilte de dochter van den majoor te aanbidden. Fritz Reuter alleen bezat geene verloofde, voor een deel omdat er geene dames meer beschikbaar waren, maar ook omdat hij met andere bezigheden als overladen was. Hij had zich namelijk op de kookkunst toegelegd, beproefde boter en kaas te maken en schilderde transparanten voor allerlei huiselijke feesten der vestingsbeambten.
De mecklenburgsche regeering had herhaalde malen van Pruisen Reuter's uitlevering verlangd, doch, ofschoon deze noch in Pruisen geboren was, noch in dat land zijn misdrijf had begaan, altijd te vergeefs. Denemarken had zijn sleeswijk-holsteinsche onderdanen weten vrij te maken, en velen van Reuter's vroegere makkers waren na zes of negen maanden lichte gevangenisstraf ontslagen. Eindelijk verkreeg de groothertog Paul Friedrich van zijnen schoonvader, den pruisischen koning, de uitlevering - niet de vrijlating van den demagoog. De groothertog had moeten beloven zijn onderdaan te blijven gevangen houden en Friedrich Wilhelm III behield zich nog altijd het recht van gratie voor. Nadat hij vooraf ‘Urphede’ had gezworen en beloofd had nimmer weder een voet op pruisischen bodem te zetten, werd Reuter naar de mecklenburgsche vesting Dömitz overgebracht. Hij vertoefde hier gedurende een jaar en drie maanden, terwij hem van de zijde van den kommandant en diens vrouw een liefderijke behandeling ten deel viel. Aan het venster zijner cel ontbraken de bekende ijzeren gordijnen en hij mocht vrijelijk door de vesting en de naburige stad rondwandelen. Friedrich Wilhelm III stierf. Een algemcene amnestie werd door zijn opvolger uitgevaardigd, maar Reuter had men vergeten. Eindelijk, in October 1840, ontsloeg hem de groothertog zonder vooraf Pruisen's toestemming ingewonnen te hebben. Reeds zat Fritz naast zijnen vader te huis, toen de pruisische minister van justitie Von Kamptz aan den burgemeester schreef, dat deze nog maar een weinig geduld moest hebben, en zijn zoon nu wei spoedig naar huis zou komen.
Nu was hij eindelijk vrij, maar de vrijheid voor hem een last

{==151==} {>>pagina-aanduiding<<}
geworden. Dertig jaar oud en de leerjaren voorbijgegaan en hij kende niets, hij was niets, hij bezat niets, zelfs niet de geringste hoop op de toekomst. Toen hij buiten de vesting trad, kwam hij op de heide. Vele wegen liepen voor hem uit; welken zou hij inslaan? Hij bond zijn hondje van het touw los en volgde het. Zoo kwam hij te Grabow. Daar vond hij een schoolvriend. Deze was thans burgemeester en gelukkig gehuwd. Hij ontving den ouden makker hartelijk, maar was het ook geen afgunst, die in Reuter's harte opkwam, toch had deze een gevoel ‘alsof hij met smerige laarzen in een zindelijk vertrek binnengetreden was.’ - Te Ludwigslust ontmoette hij een anderen vriend, den hofschilder Lenthe, die hem zijn werken toonde. Reuter begreep dat het nu met zijn schilderen ook mis was. Te Parchim nam zijn oude leermeester hem mede naar het gymnasium. De jongens der hoogste klasse kwamen hem als kinderen voor, maar eigenlijk stond hij met zijn dertig jaar op dezelfde sport als zij met hun achttien. Eindelijk kwam hij in zijn vaderstad, te huis. Dat was niet meer de strenge, energieke burgemeester; dat was een man door zorg en ouderdom gekromd. Dat was niet meer de vurige jongeling, de hoopvolle zoon; dat was een verlorene, het ongeluk der familie.
Wat nu? Met deze vraag heeft Reuter jaren lang omgedwaald. Hij beproefde dit, hij ondernam dat, niets wilde hem gelukken. ‘Ik zag in’, schreef hij later, ‘ik had schuld - de menschen meenden dit immers ook - maar de hoofdschuld lag daar, waar mijne zeven jaren lagen. Ach, ik was zeer ongelukkig, veel ongelukkiger dan in de vesting.’ Men had hem bedrogen, zeven gulden jaren doen verliezen. Wellicht zal iemand zeggen: hij had intusschen kunnen studceren, hij had immers tijd! Tijd genoeg.....maar geen boeken. Te Silberberg had hij slechts Höpfner's Instituten, Thibaut's Pandecten, een Corpus Juris, Ohm's Mathematica en Fischer's Hydrostatica. Eerst te Glogau werden hem Goethe's Faust, Egmont en Wilhelm Meister ter leen gegeven. Te Maagdeburg mocht de gevangene geene couranten bezitten, geen Conversations Lexicon van Brockhaus, want, zoo meende de kommandant, daarin konden revolutionaire artikelen staan, geen atlas der oude wereld, omdat die behulpzaam zijn kon bij een poging tot ontvluchting. Reuter zelf verontschuldigt zich ongeveer aldus: ‘Stom en dom werd men bij het Corpus Juris en de dogmatiek. Slechts diegenen, die reeds hunne academische

{==152==} {>>pagina-aanduiding<<}
loopbaan hadden ten einde gebracht en hun studievak konden overzien, hielden vol; wij anderen wierpen den rommel aan een kant en zadelden om. De een deed dit en de ander dat, en veel tijd ging voorbij met koken, kousenstoppen en kleermakerswerk. Dat moest noodzakelijk gedaan worden en bracht ons gelukkig op andere gedachten. In den kerker kan men zich vele kunstvaardigheden eigen maken, maar ik heb nimmer gehoord dat iemand er een geleerde of een kunstenaar geworden is. De muziek zonder ik uit, maar wij mochten zelfs niet zingen of fluiten!’ Toch bewijst het voorbeeld van andere staatkundige gevangenen, dat Reuter's beweringen niet overal steek houden. Men vergelijke slechts wat Arnold Ruge in het derde deel van zijn werk Aus früherer Zeit over de gevangenis te Kolberg schrijft. En er hebben wel degelijk mannen den kerker verlaten, die zich daar door studie hadden gevormd en weldra den voor hen geschikten werkkring vonden. Intusschen, wat voor den eenen goed is, is dit niet altijd voor den anderen en Reuter's kerkerjaren zijn in waarheid die van de hoogeschool voor zijn beroep geweest.
Nog eenmaal werd het met rechtsgeleerdheid gewaagd. Reuter ging als student naar Heidelberg, maar de volle vrijheid en een ziekelijke dorst naar de genietingen des levens en een brandende begeerte het verzuimde in te halen deden hem naar den beker der vreugde grijpen, dien hij onophoudelijk ledigde, tot zijn vader, daardoor verschrikt, hem terug riep.
Nu werd hij ‘Strom,’ zooals men in Mecklenburg een jongen landman noemt, zonder aan dat woord de ongunstige beteekenis te hechten, die het hoogduitsche ‘Strömer’ meestal heeft. Reeds op de vesting Dömitz was hij met de studie van landbouwkundige geschriften begonnen, nu ging hij practisch op de hoeve zijns vaders aan het werk. Vele oude familiën uit zijn kindertijd bestonden nog en met vele vroegere schoolmakkers, die thans tot eerzame burgers en ambachtslieden opgegroeid waren, hernieuwde hij het verbond van vriendschap. Dit leven heeft zijn hart, dat met onverbreekbare banden aan zijn vaderland was blijven hangen, met zich zelf verzoend. ‘Landlucht en landbrood,’ zoo riep hij later uit, ‘en de heerlijkheid Gods rondom, zoodat men slechts behoeft toe te tasten; en altijd wat te doen, heden dit en morgen dat, maar alles in de schoonste regelmaat en in overeenstemming met moeder natuur, dat maakt de wangen rood en de zinnen frisch, dat is een bad voor lichaam en ziel, en

{==153==} {>>pagina-aanduiding<<}
als de beenderen en spieren moede worden, en ter aarde dreigen te zinken, de ziel drijft toch altijd lustig boven. Ik zegen den landbouw! Die heeft mij gezond gemaakt en mij frisschen moed in de aderen gegoten.’ Dat bewees thans ook zijn uiterlijke gedaante, die hij aldus beschrijft: ‘Een witte stroohoed, een linnen kiel en een paar goed onderhouden kaplaarzen bedekten zijn ledematen, die de naden dreigden te doen bersten; en ‘Strom’ stond op zijn rood gezicht geschreven, ‘Strom’ las men dwars over zijn breede schouders en ‘Strom’ was de etiquette zijner welgevulde dijen.
Toen in 1845 Reuter's vader gestorven was, bleek het dat de zoon uit de nalatenschap de boerderij niet voor eigen rekening zou kunnen voortzetten. Voor den landbouw is als voor zijn grootste tegenstelling, den oorlog, geld en zelfs veel geld noodig. Vrienden konden of wilden niet helpen en zoo bleef Reuter tot in 1850 slechts in naam landbouwer. Gedurende die vijf jaren trok hij rond bij verwanten en bekenden en bij allen was hij een welkome gast, wiens vroolijkheid en talent door hen hoog geschat werden. Voor hunne gastvrijheid hceft Reuter hen beloond, door aan de meesten hunner een zijner schoone geschriften op te dragen, waarop thans zijn volk zoo trotsch is. Wie weet, hoe lang dit leven geduurd zou hebben, zoo hij niet een krachtigen stoot tot zelfstandigheid bekomen had door de liefde, die zijn hart binnensloop. Geschiedde dit thans, nu hij veertig jaar oud was, voor de eerste maal? Waarschijnlijk niet, want reeds als gymnasiast te Parchim heeft hij met een schoolkameraad der schoone zijns harten serenades gebracht en in den maneschijn onder haar venster gezongen:

‘Höre, wie der Regen fällt; 
Hör', wie Naehbars Hündchen bellt..... 

maar thans was het geen jongelingsliefde, maar de genegenheid eens mans en het voorwerp daarvan was Louize Kuntze, een ‘Preister's Döchting,’ de oudste dochter van een predikant.
Om harentwille werd Fritz Reuter huisonderwijzer in het pommersche stadje Treptow, nadat hij zich, ondanks de vóór tien jaren bezworen ‘Urphede,’ tegen betaling van ƒ 1.65 het pruisische burgerrecht gekocht had. In het volgende jaar leidde hij zijne vrouw zijn woning binnen en nu gaf hij vijf jaren lang onderwijs tegen twee ‘Silbergroschen’ het uur. Des avonds schreef

{==154==} {>>pagina-aanduiding<<}
hij zijne Läuschen un Rimels, gedichten in den mecklenburger tongval, die hij in 1853 in het licht zond. Voordat hoogduitsche lezers en de kritiek met hun bestaan bekend waren, hadden zij reeds verscheidene uitgaven beleefd. In 1854 gaf Reuter een verzameling van gelegenheidsgedichten en vastenavondskluchten uit, voor een deel sinds 1842 geschreven. Daarop verscheen in 1854 zijn De Reis nah Belligen, terwijl Reuter in 1855-56 redacteur was van een Unterhaltungsblalt für Mecklenburg und Vorpommern, dat hoofdzakelijk door de nalatigheid des uitgevers is te niet gegaan.
Omstreeks Paschen 1856 trok Reuter naar Nieuw-Brandenburg (in Mecklenburg-Strelitz) en leefde sinds alleen voor literarischen arbeid. Hier schreef hij eenige hoogduitsche blijspelen, die later hij zelf als verongelukt beschouwd heeft. Twee daarvan, Die drei Langhänse en Blücher's Tabackspfeife werden in Walner's Theater te Berlijn opgevoerd, doch vonden slechts matigen bijval. In 1857 gaf Reuter een dorpsgeschiedenis onder den titel van Kein Hüsung, in 1858 een vervolg zijner Läuschen un Rimels, en in het volgende jaar een menschen- en vogelgeschiedenis Hanne Nüte getiteld. Twee historiën: Woans 1) ik tau'ne Fru kam en Ut de Franzosenlid zagen in het jaar 1860 het licht als eerste deel der Olle Kamellen 2). Nadat Reuter in 1861 Schnurr-Murr, een bonte verzameling van allerlei stukjes in de wereld had gezonden, vervolgde hij in 1862 zijne Olle Kamellen. Daarvan verschenen als tweede deel zijne memoiren Ut mine Festungstid, als derde tot en met vijfde deel van 1862-64 Ut mine Stromtid en in 1866 als zesde deel Dörchläuchting.
Sedert 1863 woont Fritz Reuter in de nabijheid van Eisenach aan den voet van den Wartburg, omgeven door al het genot en de weelde, die de opbrengst zijner pen hem heeft verschaft, een opbrengst, die de vergelijking met het hooge honorarium, aan de gevierdste engelsche of fransche auteurs toegestaan, niet behoeft te vreezen, die, volgens Ludwig Walesrode, in het jaar 1864 alleen aan nieuwe uitgaven zijner geschriften 7000 Thaler bedroeg en hem in staat stelt jaarlijks met zijn echtgenoot een reis te ondernemen, die zich zelfs tot Griekenland en Klein-Azië heeft uitgestrekt. Stellig een bewijs dat de ellende van het poëtendom, die Reuter vreesde nadat hij Lorenz Kindelein ten tooneele voeren zag, niet zijn deel is geworden, maar tevens voor de onwaarheid der woorden, die de rijke bankier Salomon Heine over zijnen neef, den bekenden Hein-
{==155==} {>>pagina-aanduiding<<}
rich uitsprak: ‘Hätt' er was gelernt, braucht' er nicht zu schreiben Bücher,’ en dat de waarachtige kunst geen hulp en ondersteuning behoeft van ‘Schillerstiftungen’ en dergelijk ontuig.
Zoo is voor den dichter op den stormachtigen morgen, den heeten middag, een vroolijke avond gevolgd. Fritz Reuter, die ook thans nog het uiterlijk beeld van een geboren Mecklenburger te aanschouwen geeft, wiens embonpoint zijn landaard verraadt, uit wiens rond en goedig gezicht, dat door een vollen, blond met grijs doormengden baard omgeven is, een paar zachte, blauwe oogen stralen, om welke men niet zelden het godenkind ziet dartelen, dat den lachenden traan in zijn wapen voert....Fritz Reuter is ook door zijn uitwendig leven van de meeste jongere dich ters onderscheiden. Slechts weinigen, wier levenszee door zoo vele, zoo aanhoudende, zoo hevige stormen bewogen werd! Juist dat hij, tijdens zijne gevangenschap, verhinderd werd aan het openbare leven deel te nemen, het heeft hem gedwongen om in te keeren tot zich zelf, zich te verdiepen in de herinnering zijner kinderjaren en uit die diepte door zijn fantasie de beste figuren in zijne geschriften te voorschijn te roepen. Als landman rustte hij aan de borst van moeder natuur, ging hem het oog voor haar schoon open en dronk hij haren bezielenden adem in. Als schoolmeester heeft hij de geheimen van het kinderleven bespied en beluisterd, die hij later zoo prachtig heeft weten weer te geven. In zijn geheele leven werden zijn spieren en zenuwen gehard, tot de grootste inspanning in staat gesteld, zijn karakter verstaald.
Jean Paul verlangt ergens dat men dertig jaar oud zijn moet, eer men begint een roman te schrijven; Fritz Reuter was reeds tweeenvijftig jaar toen hij zijn eersten roman, Ut mine Stromtid, aanving en reeds drieenveertig jaar eer hij aan een zijner geschriften begon. En hoe klein was dat begin! Zoo onpractisch in het werkelijke leven, zoo practisch heeft hij zich op letterkundig gebied betoond. Niet terstond een tragedie, maar eerst een eenvoudige berijming van voor een goed deel reeds bestaande anekdoten en eerst later grootere werken, maar dan ook meesterstukken.
Van de meesten van Reuter's geschriften bestaan vierde, vijfde of zesde uitgaven, van zijn eerste zelfs een negende. Fritz Reuter is bij onze noordduitsche naburen het wachtwoord van het lezend publiek. Omstreeks kersttijd raken meest altijd zijn werken uitverkocht. En nog steeds klimt zijn roem. Behoorden zijne lezers vroeger meestal tot de Noord-Duitschers, die het mecklen-
{==156==} {>>pagina-aanduiding<<}
burger dialect verstaan, thans worden zij zelf onder Zuid-Duitschers gevonden. Ludwig Walesrode deelt als een merkwaardig bewijs van het aanzien, dat Reuter geniet, de volgende gebeurtenis mede, die op de soirée van een rijken hamburgschen bankier plaats greep. Alles was gereed om de gasten op goede muziek te onthalen. De vleugelpiano was geopend. Op den lezenaar lag een Etude van Chopin opgeslagen en wachtte op de kunstvaardige vingeren van de vrouw des huizes, die het tot een zelfs door meesters te benijden virtuositeit in het pianospel gebracht had. Een jeugdige zangeres was aanwezig, wier zielvollen oogopslag men het aanzien kon, dat zij zich. vooraf in behoorlijke stemming bracht voor Mendelssohn's Auf Flügeln des Gesanges. Een flinke baryton ontbrak niet, die met de sopraan menig liefelijk duet uit classieke en moderne opera's zou kunnen voordragen. Een violoncel leunde in een hoek van de zaal naast een vioolkist. Kortom, alles beloofde een fijn muzikaal genot. Toen deelde een der gasten aan een anderen in vertrouwen mede, dat hij een deel der Olle Kamellen in den zak had gestoken, om naar gelang van omstandigheden de pauzen aan te vullen. Maar de naam van Fritz Reuter en Olle Kamellen was door meerderen vernomen en straks doorliep hij als een electrieke vonk het gansche gezelschap, ging hij van mond tot mond. Spoedig werd een algemeen verzoek tot voorlezen ingediend, ondersteund ook door de gastvrouw, die grootmoedig afstand deed van de lauweren, waarop zij met alle zekerheid rekenen
kon. Zoo ontstond in plaats van een muzikale soirée met Chopin, Mendelssohn, Figaro's Hochzeit, Casta diva enz. enz., een platduitsch Fritz-Reuter-avondje. Meer dan twee uren lang hingen de verzamelden aan de lippen des voorlezers, nu eens met een traan in het oog, dan weder met een blijden lach op het gelaat. En aan het souper, in dezen fijn beschaafden kring, waar anders elk platduitsch woord geacht werd naar den pikbroek te rieken, spraken zelfs jonge dames, nauwelijks van de kostschool teruggekeerd, het Platduitsch met een zekerheid en gemak, die bewezen, dat de herinnering aan de oud burgerlijke grootouders, aan min en dienstboden nog niet was verloren gegaan. Voor een goed deel is Reuter hieraan zijne bekendheid verschuldigd, dat hij nog gedurende zijn leven zijn rhapsoden heeft gevonden. Ja er is zelfs een muziekmeester geweest, Kräpelin uit Nieuw-Strelitz, die als voorlezer van Reuter's wer-
{==157==} {>>pagina-aanduiding<<}
ken een formeele kunstreis door Duitschland ondernomen heeft, wiens voorlezingen te Rostock van politie wege door den senator Blank verboden werden, omdat zij den schouwburg te groote afbreuk deden, en die de beau-monde van Hamburg en Berlijn met verrukking deed luisteren, wanneer hij met het ware accent en in den naïeven toon van het ‘Mecklenburger-Plat’ nu eens Reuter's humoristische, dan weder zijne wonderlijk roerende verhalen voordroeg.
Zeker genoeg om te bewijzen, dat geen der thans levende auteurs in Duitschland zich over zoo gunstig onthaal kan verheugen als Fritz Reuter. In hoeverre hij dit verdient, mogen zijne geschriften zelve uitmaken.

II.

Reuter heeft verreweg het grootste gedeelte zijner werken in het zoogenoemde Platduitsch geschreven, een taal, die niet, zooals nog vaak door onze naburen geschiedt, als een bedorven soort van Hoogduitsch te beschouwen is, maar even oud, misschien zelfs ouder dan dit, zelfstandig zich heeft ontwikkeld. Terwijl wij een juistere grensbepaling aan de beoefenaars der taalwetenschap overlaten kunnen wij in het algemeen aannemen, dat het Platduitsch gesproken wordt van Memel tot Aken, aan de kusten van Oost en Noordzee, in de hertogdommen en hanzesteden, in het brunswijksche en hannoversche Harz-gebergte, in Munsterland en aan den Beneden-Rijn, door een bevolking van nagenoeg acht tot negen millioen zielen. Terwijl deze taal thans meestal slechts in den mond des volks is bewaard gebleven en voortdurend terugwijkt voor de schrijftaal, biedt zij toch nog altijd heftigen tegenstand aan het meer en meer binnendringende Hoogduitsch. Uit de platduitsche letterkunde herinneren wij alleen, dat reeds vóór het jaar 1500 boeken in het Platduitsch gedrukt te Hamburg het licht zagen, dat nog in 1621 een bijbel in platduitsche overzetting verschenen is, en tot 1740 op sommige plaatsen in Mecklenburg in die taal gepredikt werd. Onder de dichters verdienen genoemd te worden: Lauremberg, een geboren Mecklenburger, de vader der duitsche satire, die omstreeks 1654 Veer olde beröhmede Schertzgedichte schreef, verder de Oost-Pruis Simon Dach (1605-59), wiens liedeken: ‘Anke von Tharau öss de my geföllt; se iss min Lewen, min

{==158==} {>>pagina-aanduiding<<}
Goet on min Gölt’ door Herder's hoogduitsche vertaling 1) tot een volkslied geworden is; vervolgens J.H. Voss, de bekende vertaler van Homerns' werken in hoogduitsche hexameters, de schrijver van Luise, die omstreeks 1800 twee platduitsche idyllen De Winterawend en De Geldhapers heeft gedicht. Verder noemen wij de Brandenburgers Bornemann en Julius Von Voss, de Mecklenburgers Babst, Reinhold en Mt. Asmus (Mt. Clandius), de Bremer-burgers Renner en Wagenfeld, den Hamburger G.N. Bärmann, Sophie Dethleffs uit Holstein, en boven allen Th. Von Kobbe met zijn classiek geworden sprookje De Swienegel as Wettrenner, dat door Jakob Grimm en anderen in allen ernst voor zeer oud werd verklaard en door verscheidene platduitsche dichters werd verwerkt. Doch zij allen hadden nauwelijks buiten hun geboortegrond verspreiding gevonden, toen in 1852 door den bekenden Klaus Groth en in het daarop volgende jaar door Fritz Reuter, over wier verhouding wij beneden spreken zullen, een machtige beweging in de platduitsche literatuur in het leven geroepen werd. - Het Platduitsch is in verschillende dialeeten te onderscheiden. In de volkstaal nu, zooals die in Mecklenburg en Voor-Pommeren wordt gesproken, een taal, die zich door frischheid, kracht en welluidendheid om strijd boven de hoogduitsche aanbeveelt, en van andere platduitsche dialecten gunstig zich onderscheidt eensdeels door zijn breeden, vollen toon - als Brauder, Kauken, Preister -, anderendeels door zijn vleiende verkleinwoorden op ing - als Sähning, Döchting, Herring, Pasting, voor Söhnchen, Töchterchen, Herrchen, Pastorchen - heeft Fritz Reuter nagenoeg al zijn werken geschreven en daarmede is hij in zijn Läuschen un Rimels begonnen.
Läuschen un Rimels beteekent in het Nederlandsch ongeveer: anekdoten en rijmelarijen. In de inleiding zegt Reuter: ‘Deze gedichten zijn niet als de kinderen van voorname lieden, die door hunnen papa met aanbevelingen van allerlei aard, met kleine ooren en aristocratische handjes, geregen taille en teedere gelaatskleur in de wereld worden gezonden, die overal vriendelijk ontvangen worden en daarvoor in gepaste en sierlijke bewoordingen bedanken. Neen! het zijn of het moeten ten minste wezen een hoop kleine straatjongens, die ruw, maar

{==159==} {>>pagina-aanduiding<<}
gezond over elkaar duikelen, zonder zich om een aesthetische houding te bekommeren, die met een vroolijk gezicht van onder hunne vlasharen lachen en zich somtijds veroorloven met de dwaasheden der wereld den draak te steken. Het tooneel hunner uitgelatenheid is niet het met was gewreven parket van vorstelijke salons, niet het kleurenrijke tapijt van sierlijke boudoirs; hun wereld is het open marktplein, de stoffige straatweg; dáár houden zij zich op, jagen en vangen zij elkaar, trappen zij de menschen, die trotsch rondloopen, op de teenen, schelden zij de boeren uit, die huiswaarts keeren, trekken zij een scheef gezicht achter den rug van den ambtman, en vergeten zij hun pet voor den dominé af te nemen.’
Toch geven ons de Läuschen un Rimels bij een eerste lezing dezen frisschen, natuurlijken indruk niet. Het is ons eerder als of wij voor een verzameling staan van zoogenaamde Enkhuizers - ‘Meidingers’ zeggen onze naburen naar de bekende hoogduitsche spraakkunst -; het schijnen meest oudbakken uien en grappen, die we minstens tienmaal gehoord hebben. Wie kent bijv. het verhaal niet van den schoenmakersjongen, die luide klaagt blind geworden te zijn, omdat hij de boter niet zien kan, die de vrouw van zijn baas hem op het brood gesmeerd heeft, of het antwoord van den zoon, nadat hij door vader en moeder aangespoord is tot een huwelijk en door hen op hun eigen voorbeeld wordt gewezen: ‘ja vader! dat was ook iets anders; U vrijde ook met moeder!’ of het gezegde van den boer tot den ambtman: ‘een strik hebt ge wel aan ons verdiend!’ toen deze hem het touw betalen wilde, waarmede hij den gebroken wagen had hersteld. Of wie heeft niet wel eens van den knecht gehoord, die op bevel zijns meesters kaarten zon rondbrengen en daartoe speel- in plaats van visite-kaarten gebruikte! Wel vinden wij hier al deze geschiedenissen in een nieuw kleed gestoken, in verzen en op rijm, wel zijn deze beiden vloeiend en gemakkelijk, maar die verandering in vorm alleen is niet in staat om den grooten opgang te verklaren, dien de Läuschen un Rimels hebben gemaakt. Neen! Renter heeft de kunst verstaan om aan deze reeds verstijfde grappen nieuw leven in te blazen, door ze op bepaalde plaatsen, door bepaalde personen te laten uitvoeren. Hij heeft ze uit het zwevende overal en nergens naar Mecklenburg en Voor-Pommeren overgeplant en ze op het platte land en in de kleinere steden aan burgers en boeren in den mond gelegd en ze als het ware vleesch van hun vleesch

{==160==} {>>pagina-aanduiding<<}
en been van hun been weten te maken. Die bekende geschiedenissen hebben hem gediend om ons zijn vaderland met al zijn eigenaardigheden, zijn landgenooten in al hun denken, leven en handelen te schilderen, en zoodoende schiep hij de kostbaarste genre-stukjes.
Als wij in de Läuschen un Rimels bladeren, dan trekken ons de nedersaksische boeren en kleinsteedsche burgers voorbij, met al hun oorspronkelijkheid en flegma, al hun kantige rechtschapenheid en loozen eenvoud, hunne vermaken en uitspanningen, die voor ons reeds lang uit de mode zijn, en doen zij ons telkens hartelijk lachen. Dan zien we hoe Asel en Päsel, Oll Witt en Oll Swart, Vadder Voss en Vadder Schult - of hoe die boeren ook anders heeten mogen - in de herberg zitten en praten, punsch en bier drinken en Solo of Boston spelen, natuurlijk niet zonder de noodige ‘Fisematenten’ (I: 14; II: 3), terwijl de een poogt in de kaarten van den anderen te zien of zijnen partner, door hem op de teenen te trappen, niet te miskennen wenken geeft. Of zij besluiten, na langdurige debatten over het regenachtige weder, tot Zondag te wachten en als het dan nog niet met regenen opgehouden heeft, het dan in 's duivels naam maar verder te laten regenen (II: 5); of ze noemen den ambtman ‘en Esel’, ‘en groten Swinhund’ (I: 44), of in politieke gesprekken in het jaar 48 verklaren zij zich tegen advocaten en joden, jonkers en geestelijken en eindigen zij met het dreigend besluit: ‘Anners möt 't warden!’ - Ook in hun huiselijk verkeer worden zij ons door den dichter geteekend. Zoo in 't allerliefste ‘De Gedankensun'n’ 1) (I: 54). Daarin verhaalt een boer, naast vrouw en zoon in bed liggend, hun zijn jongsten droom:

‘Mi drömte, unsern Schulten 2) sin 
Tweijöhrig Falen 3), dat wir min.’ 

En toen de zoon zijn verlangen uitsprak om op dat veulen, dat alleen in den droom het eigendom zijns vaders was, eens flink rond te rijden, wordt de oude zoo toornig dat hij uitroept:

‘Jung, säd de Oll, entfamte 4) Lümmel! 
Willst Du rung'niren 5) glik den Schimmel, 
Willst Du dat Krüz 6) intwei 7) em riden?’ - 


{==161==} {>>pagina-aanduiding<<}

Menig aardig stukje speelt tusschen den dominé en de boeren. Uit zoo velen slechts een enkel (II: 21). Een boer heeft voor den dominé hout gereden en wordt nu door dezen op kaas onthaald. Hierbij ontwikkelt hij al den eetlust van een Mecklenburger. De dominé ziet dit met leede oogen en vraagt of hij wel weet, dat dit limburger kaas is. ‘Ja - antwoordt de boer - dor et ik em ok vör!’ en begint op nieuw. Reeds is twee derde gedeelte van de kaas verdwenen. Angstig zegt de dominé:

‘ - - Denk er mal, der Käse da 
Hat sechszehn Schilling mich gekostet.’ 

‘Dat wil ik wel gelooven’, spreekt de boer, ‘maar daarnaar smaakt hij ook’, en eet het laatste gedeelte op. Nu kan de geestelijke zich niet langer bedwingen en roept hij uit:

‘Mein Gott, mein lieber Brand, wie kann 
Er mir den ganzen Käs' auffressen?!’ - 

maar de zonderlinge gast antwoordt: Neen! geen omhaal meer dominé! ik heb hieraan net genoeg!’ Menigmaal is zoo de geestelijke de dupe van de historie, onder anderen waar hij op een paardeumarkt zijn paard, dat de spat heeft, gelukkig weet aan den man te brengen, maar het 's avonds, door de duisternis misleid, van een jood voor het dubbele van den prijs terugkoopt (I: 4), of waar hij tobt over een preek naar aanleiding van den tekst: ‘De vrouw zij den man onderdanig’ en inmiddels onder de pantoffel-regeering zijner echtgenoot zucht (II: 49). Doch hij komt ook in andere geschiedenissen voor. Wanneer hij eene arme oude vrouw op haar sterfbed vertroost met de hoop op den hemel, waar zij schadeloos gesteld zal worden voor het leed op aarde ondervonden, dan ontvangt hij het roerend antwoord: ja, dat heb ik ook al tegen mij zelve gezegd, maar de menschen meenen: daar boven is ook alles slechter geworden! - en wanneer hij op catechisatie de vraag doet: ‘Was sind wol Noth und Liebeswerke?’ dan hoort hij uit den mond van een lief meisje het onoverdacht, maar zeer naïef antwoord: Wen Ein den Annernn frigen 1) deit 2) (II: 96).
De boeren zien in de ambtlieden hun gezworen vijanden en een hunner antwoordde den ambtman, die hem tot de opbrengst eener nieuwe belasting zocht te overreden en zeide, dat hij slechts wilde

{==162==} {>>pagina-aanduiding<<}
wat voor hen het beste was: ‘Herr Amtmann, ja, det glöw 1) wi All, äwer das Best', wull'n wi för uns behollen 2)’ (II: 23).
Een reis naar stad is voor de landlieden met allerlei avonturen verbonden, hetzij zij zich uit zuinigheid met het mes van barmhartigheid laten scheren, hetzij de barbiersleerling hen van den eenen hoek der kamer naar den anderen trekt, eer de holle kies te voorschijn komt, hetzij Fritz Swart door vader en moeder naar de jaarmarkt wordt gezonden, dáár door natuurlijke apen en schoenmakersjongens tot voorwerp hunner bespotting wordt genomen en eindelijk de ter markt gebragte koe aan een jood voor vijftig brillen verkoopt (I: 38), waarbij, zooals men ziet, de dichter van den Vicar of Wakefield heeft partij getrokken, in welk verhaal Mozes een paard voor een aantal brillen met groene glazen, zilveren randen, die later blijken van koper te zijn, en segrijn lederen brillenhuisjes verruilt.
Mecklenburg heeft, zooals bekend is, eigenlijk geen andere magna-charta dan zijn kookboek. Daarvan weet dan ook Reuter behoorlijk gebruik te maken en menig staaltje verhaalt hij ons van den eetlust zijner landslieden.
Terwijl de boer Platduitsch spreekt en de dominé met de voornameren Hoogduitsch, drukken kosters - meestal is in Reuter's werken ‘Sur’ of ‘Suhr’ hun naam - schoolmeesters, rentmeesters en alle anderen, die zich op iets fijnere beschaving veel laten voorstaan, in het ‘Missingsch’, een mengsel van Plat- en Hoogduitsch zich uit, wat den wonderlijksten indruk maakt. Zoo vraagt koster Sur op school (I: 25):

‘Gott schuf den Menschen un den Affen; 
Worum hat er denn woll das Jahr erschaffen? - 
Wer weiss 't? Besinnt euch noch en Beten 3)! - - 
Ihr dummen Jungs, Ihr wisst das nicht? - - 
Seht, das ist dorum so inricht, 
Dass jeder Knecht und jedes Mäten 
Zu rechter Zeit sein Jahrlohn krigt, 
Un unserein sein Bitschen Geld. 
 
Un denn die Monat! Seht wie wunderbor! 
Zwölf Monat had ein jedes Johr, 
Un jeder Monat dreissig Tag, 
Un etliche noch einen mehr. 

{==163==} {>>pagina-aanduiding<<}

Klänhamels Jehann Jöching 1) sag', 
Wo kömmt denn diese Sach woll her? -’ 

waarop de knaap terstond antwoordt:

‘Von die Karninkens 2) kömmt das her, 
Wil di denn ümmer jungen daun 3).’ 

Ook de landedellieden en de eigenaars der riddergoederen krijgen hun beurt. Zoo verhaalt Reuter van een, die den gouverneur zijner kinderen wegzendt, omdat deze het waagt aan tafel een woordje mee te spreken, van een ander, die voor den veearts slechts een borreltje, maar voor zijn ziek paard een geheelen wijnkelder over heeft. De ‘Stroms’ en ‘Schriwerbengels’ zijn niet vergeten. Een dezer eersten is aangeklaagd, omdat hij de huishoudster, zijn weldoenster, die zoo menig vet brokje voor hem bewaarde, met slagen heeft beloond. De ambtman spreekt:

‘- - Sie sind verklagt, 
Die Wirthschaftsmamsell Müller sagt, 
Sie hätten schändlich sie geschlagen 
Und dreizehn Hiebe ihr gegeben. 
Ich frag Sie nun, ob solches Sie gethan?’ 

waarop de beschuldigde uitroept:

‘Herr Amtmann, ne, dat nenn' ik äwerdrewen 4), 
Dat nenn' ik utgestunkne Lägen 5)! 
Ik strid dat nicht; ik heww sei slahn; 
Doch Drüttein 6)? Ne! Söss 7) hett s'man 8) kregen; 
Ik weit mit Damens ümtaugahn.’ 

Wanneer we ons van het land naar de stad begeven, dan ontmoeten wij een burgemeester, die zich zelven een boete oplegt, omdat hij op Zondag den oogst binnenhaalde, maar daardoor geen schade lijdt, want de geldboeten maken een deel van zijn inkomsten uit (II: 2); een anderen, die met geweld een demagoog wilde vatten, en daarom iemand, die een langen baard droeg, door den politiedienaar, den ‘Kniper’, liet gevangen nemen, en hem den baard liet afscheren, waarop het bleek dat de gevangene eenvoudig een commis-voyageur was (II: 58). Een tafereel voor de rechtbank wordt ons met de levendigste kleuren geschilderd. Een knecht klaagt over den slechten kost, dien zijn meester hem geeft. Deze noemt verontwaardigd de gerechten op, die dagelijks

{==164==} {>>pagina-aanduiding<<}
op tafel komen. Toen de presideerende burgemeester den aanklager toeduwde:

‘Du Slüngel, Du entfamigte Hallunk! 
Antwurt Du mi up mine Frag: 
Rindfleisch un Plumen 1) is 't en slicht Gericht?’ 

zag Jochem hem met verwondering aan en zeide:

‘- - - den Deuwel ok! 
Rindfleisch un Plumen is en schön Gericht. 
Doch, mine Herrn, ik krig't man nich.’ 

We maken kennis met geneesheeren, die de wonderlijkste genezingen verrichten, jagers en zeelieden, die de vreemdste avonturen verhalen, een pachter, wiens fonkelnieuwe, slechts een beetje te lange overjas zoolang door vrouw en dochter en dienstmaagd gekortwiekt wordt, tot er een huzarenbuisje van gegroeid is, officieren, rekruten en oppassers van officieren, die de grootste dwaasheden begaan, waarbij Reuter veelal reeds bestaande anekdoten verwerkt heeft. - Geheel van eigen vinding daarentegen is het alleraardigste stukje, dat getiteld is ‘Du dröggst 2) de Pann weg.’ Schoenmaker Hauk brengt met zijn vrouwtje allergenoegelijkst de wittebroodsweken door, maar al ras krijgen zij twist. Hauk had dien middag pannekoeken willen eten, en eindelijk had hem zijne vrouw zijn zin gegeven, maar zij verlangt nu dat hij de pan, die zij van een buur geleend had, terugbrengen zal. Hij weigert. Zij beginnen elkaar verwijtingen te doen, maar komen ten laatste overeen, dat wie het eerst den mond tot spreken opent de pan wegdragen zal. De vrouw zet zich aan het spinnewiel, en begint, om haar ergernis lucht te geven, te zingen en te lachen, terwijl haar man om dezelfde reden fluit en, zoo hard hij kan, op een schoenzool hamert. Midden onder dit echtelijk concert treedt een vreemdeling binnen om iets aan zijn laars te laten herstellen. De schoenmaker knikt, neemt de laars en begint te werken, maar zwijgt. De vragen van den vreemdeling beantwoordt hij alleen door fluiten, zijn vrouw door zingen en lachen.

‘Hier herrscht ja solche Lustigkeit, 
Da wird gepfiffen, hier gesungen, 
Warum nicht auch herumgesprungen?’ 

vraagt de vreemdeling en hij neemt het vrouwtje in den arm en

{==165==} {>>pagina-aanduiding<<}
danst nu op laars en kous met haar de kamer rond. Aan muziek ontbrak het niet. IJverzuchtig fluit de schoenmaker en zijn vrouw, om hem nog meer te plagen, juicht en zingt, ja zij laat zich de lief koozingen van den vreemde en zelfs zijn kus welgevallen. Doch nu kan de schoenmaker zich niet langer bedwingen. Woedend vliegt hij op en schreeuwt:

‘Dor sall en Dunner rinne slagen!’ 

maar triomfeerend, want zij heeft overwonnen, roept de vrouw:

‘Du möst de Pann herümmerdragen.’ 

Even meesterlijk als van het ‘Missingsch’ maakt Reuter van het Bargoensch der joden gebruik, die hij ons in allerlei lachverwekkende toestanden schildert. Slechts een enkel voorbeeld! Elken middag, als hij zijn oude, beschimmelde erwten eten zal, spreekt een jood zichzelven moed in, door te zeggen:

‘As Du isst de Erbsen Levi 
As Du kriggst en kleinen Kümmel!’ 

maar ook elken middag, als hij gegeten heeft, giet hij dien drank weer in de flesch en zegt hij lachend: ‘Nu wohrhaftig, da hab ich den alten Levi schain angeführt!’ (I: 45) - Terwijl Mauscher nog altijd in een oud, gelapt buis rondloopt, koopt zijn jongste zoon, die ‘in Philosophie, Kunst und noblen Passionen macht,’ voor vaderlief een jas voor tien Thaler, maar om de vreugde van den ouden man te vergrooten, zegt hij dat de jas slechts twee Thaler kost. Mauscher trekt haar aan, gaat vergenoegd heen, maar komt kort daarna nog vergenoegder terug. ‘Waar is de jas?’ vraagt Benjamin en zijn vader antwoordt:

‘Verkoft! Mit Schmuh 1) verkoft! Sieh hier! 
Zwei Thaler kost't das Röckche Dir; 
Ich krigte vier: 
Zwei Dir, zwei mir. 
Mag Gott uns oft so'n Rebbes 2) gewen!’ 

Evenals nagenoeg elk land heeft ook Meeklenburg zijn Kampen. Toen Blücher met feestelijke praal te Teterow zou ingehaald worden en de geheele burgerij, met den magistraat aan het hoofd, hem buiten de poort opwachtte, trad de grijze maarschalk, dien niemand kende, onbemerkt, met zijn pijpje in den mond, de stad binnen. Dat ziet de ‘Kniper,’ de politiedienaar, en hij ontrukt

{==166==} {>>pagina-aanduiding<<}
hem de pijp, want rooken op de openbare straat is bij zware boete verboden. Den volgenden dag brachten de burgemeester en de raad van Treptow den politiedienaar voor den maarschalk en verzochten dezen het doodvonnis over hem uit te spreken, maar Blücher schonk hem vergiffenis en een Thaler als vergoeding voor den angst, dien hij had uitgestaan (I: 64.). Wij hebben boven reeds verhaald dat Reuter deze stof ook voor een blijspel heeft gebruikt.
Terwijl het tot nu toe bijgebrachte bepaaldelijk tot het gebied van het lachverwekkende, het grappige, het burleske behoort, halen wij ten slotte een ‘Läuschen’ aan, ‘Wat wull de kirl?’ 1). getiteld, dat duidelijk aantoont, dat den dichter niet minder de verwen van schalksche bevalligheid en naïeveteit ten dienste staan. Om het niet te beschadigen, geven wij dit dichtstukje in zijn geheel:

‘Ne, Fiken 2) denk Di, wo 't mi güng! 
As 't gistern an tau schummern 3) füng, 
Dunn gah ik hen nah'n Water halen, 
Un as ik kam nah unsen Sod 4), 
Dunn steiht en Kirl dor rank un grot 
Un smuck von Kopp bet 5) up de Salen 6). 
Hei kickt mi an, 
Ik kik em an, 
Hei seggt mi nicks, 
Ik segg em nicks 
Un lat min Emmern in den Sod. 
 
Un as de Emmern nu sünd vull, 
Un ik nah Hus nu gahen wull, 
Dunn kümmt de Kirl - nu denk Di Fiken! - 
Dunn helpt hei mi die swore Dracht 
Ganz fründlich up un strakt 7) mi sacht 
Un ward mi in de Ogen kiken. 
Hei kickt mi an, 
Ik kik em an, 
Hei seggt mi nicks, 
Ik segg em nicks 
Un nem de Emmern up un gah. 

{==167==} {>>pagina-aanduiding<<}

Un as ik gah de Strat hendal 1), 
Dunn geiht de Kirl - nu denk Di mal! - 
An mine Sid entlang de Straten, 
Un as ik sett min Emmern hen, 
Dunn kümmt hei ran un ward mi denn 
Ganz leiw 2) in sine Armen faten 3); 
Ik kik em an, 
Hei kickt mi an, 
Ik segg em nicks, 
Hei seggt mi nicks, 
Un ik gah wider hen nah Hus. 
 
Un as ik an de Husdör kamm 
Un mine Dracht hernnner namm 
Un set't min beiden Emmern nedder, 
Dunn namm hei mi in sinen Arm 
Un drückt un herzt un küss mi warm - 
Un denk Di mal - ik küsst em wedder. 
Hei kiekt mi an, 
Ik kik em an, 
Hei seggt mi nicks, 
Ik segg em nicks, 
Dunn kamm uns' Fru 4) taum 5) Hus' herut, 
Dunn was dat mit dat Küssen ut. - 
Nu segg mi mal, wat wull de Kirl?’ 

Nu wij een overzicht van de Läuschen un Rimels gegeven hebben, herhalen wij het met nadruk, dat zij niet enkel een verzameling van berijmde anekdoten en grappen zijn. Het zijn frissche, gezonde genre-stukjes, vroolijke karakterteekeningen, waarin scherts en luim in overvloed gevonden worden, maar die ons tevens nauwkeurig het wezen en de handelwijze van 's dichters landgenooten teruggeven. Otto Glagau merkt terecht op, dat zij noch met Langbein's Schwänke, noch met Hebel's Allemannische Gedichte vergeleken mogen worden, omdat in de eersten de poëtische toon ontbreekt, in de laatsten deels het idyllisch-beschrijvende, deels het didactisch-moraliseerende element meer op den voorgrond treedt. Reuter schildert liever menschen dan landschappen en die menschen zijn niets minder dan idyllische herders of visschers, die in aartsvaderlijke onschuld leven, en Reuter is te zeer dichter dan dat hij telkens de moraal als een staart aan zijn verhaal zou vasthechten. Veeleer zou men de Läuschen un

{==168==} {>>pagina-aanduiding<<}
Rimels met Dickens' Sketches kunnen vergelijken. In beiden is een overvloed van humoristische personen en toestanden te ontdekken, in beiden vindt men een even meesterlijke gave van opmerking en voorstelling terug. Beiden zijn eerstelingen, die terstond algemeenen bijval vonden en toch slechts studiën voor groote, omvangrijkere dichtwerken genoemd mogen worden. Men zegge niet: een vergelijking tusschen Oud-Engeland en Mecklenburg, een wereldstad en een noord-duitsch dorp of landstadje. Ook Dickens teekent bij voorkeur het huiselijk leven, oude zonderlingen, buitenpartijtjes en kerstavonden, en wanneer hij ons op markten en in straten, in schouwburgen of gerechtshoven brengt, dan is dit meestal ter stoffage van de geschiedenis van een ‘cab-driver’ of ‘omnibus-cad’, van de avonturen van een winkelbediende of om ons een wonderlijk rechtsgeding te verhalen. Dickens en Reuter beide kennen de menschenwereld met al haar zwakheden en gebreken, dwaasheid en voortreffelijkheid. Beiden ontgaat geen enkel gebaar, beiden weten de geheimen van elken trek in het gelaat te doorgronden en te ontvouwen. Maar niet zelden vinden wij bij Dickens zware slagschaduwen, vaak wilde nachtstukken. Terwijl hij behalve een aesthetisch ook een politiek en sociaal doel beoogt en somtijds door den haat, waarmede hij huichelarij en pruikendom geeselt, de objectiviteit des kunstenaars uit het oog verliest, is de wijze, waarop Reuter het leven aanschouwt en opvat, veel meer onbevooroordeeld. Treffen wij bij Dickens somwijlen een soort van hypochondrie aan, Reuter daarentegen toont altijd zijn hartelijke vreugde over de wereld, al ziet hij hare gebreken niet voorbij. Ook is Reuter's schildering veel realistischer. Dickens plaatst zijn personen en toestanden vaak in een fantastisch, een spookachtig licht; hij laat bijv. een laarzentrekker ons aangrijnzen of den poot van een tafel naar ons happen. Reuter teekent steeds
met vaste, krachtige hand, met levende verwen. Met weinige penseelstreken weet hij ons zaken en personen zoo voor te stellen, dat wij ze niet alleen terstond uit het leven geuomen moeten achten, maar ze ook al aanstonds als oude vrienden en bekenden kunnen begroeten. Reuter heeft Luther's regel opgevolgd, hij heeft ‘den Leuten brav auf's Maul gesehen.’
Onder den naam van: verhalen in verzen vatten wij een drietal werken saam, die, wat den tijd betreft, tusschen Reuter's eerste deel der Läuschen un Rimels en zijn proza-geschriften ver-
{==169==} {>>pagina-aanduiding<<}
schenen zijn. Zij heeten: De Reis nah Belligen, Kein Hüsung en Hanne Nüte.
De Reis nah Belligen 1)! Ja! dat is een gedicht, al meende de dichter, die zelf het een poëtische vertelling heeft genoemd, dat de poëzie misschien alleen op den titel te vinden zou zijn. Een komisch epos, dat de reis van eenige boeren in de wijde, vreemde wereld verhaalt en hoe ze met allerlei hindernissen te kampen hebben, tot zij reeds na acht dagen in hun dorp terugkeeren met het vaste voornemen, nooit meer iets dergelijks te ondernemen; en daartusschen een lyrisch of liever erotisch intermezzo, de liefdeshistorie van een der reizigers en het gelukkig einde daarvan.
Reeds zoo lang hebben Vadder Witt en Vadder Swart, twee welgestelde boeren te X, op de landbouwkundige vergadering te Güstrow over de nieuwe methode van ploegen en bemesten en hare voordeelen boven de oude gehoord, dat zij, zelf te oud om iets te leeren, besluiten met hunne zonen Corl en Fritz over Berlijn naar België te reizen, opdat dezen met de ‘Cultur der Welt’ en de ‘höhere Wirthschaftsführung’ bekend zouden raken. Al het protesteeren der moeders baat niet - zelfs niet dat de vrouw van Swart dezen in de uitgezochtste bewoordingen de huid vol scheldt en voorspelt, dat zij weldra door de ‘Schandoren’ 2) als ‘Vagelbunten’ 3) in de gevangenis geworpen zullen worden. Hare woorden maken niet eens indruk op Fritz, haren zoon, die slechts aan ‘Küsters Dürten’ (kosters Doortje) deukt en het afscheid, dat hij van haar heeft genomen, en die zich troost met de hoop op een spoedige tehuiskomst en ras daarop volgende bruiloft; maar nog veel minder op Corl Witt, die zich alleen met zijn nieuwe kleederen, zijne geel-lederen broek, zijn blauwe jas, zijn roode das en witten hoed bezighoudt. Het geheele dorp doet onze reizigers uitgeleide en koster Suhr, die natuurlijk ‘Missingsch’ spreekt, zegt dat de eenige raad, dien hij hun geven kan, deze is om, wanneer zij uit Oud-Strelitz vertrekken, toch vooral rechts te gaan, want links gaande zouden zij naar Rusland of naar Oostenrijk komen, misschien zelfs wel naar Achter-Pommeren. Hij vertelt hun, hoe ze goede manieren aannemen moeten, de ‘Kuntenanz’ moeten bewaren, hoffelijk zijn tegenover militairen en, komen ze soms met dezen in woordenstrijd, ter-
{==170==} {>>pagina-aanduiding<<}
stond ‘en bittere Lakür’ 1) moeten bestellen, wat
aan allen strijd onmiddelijk een einde maken zal. Terwijl zij met hun eigen wagen naar Oud-Strelitz rijden, vallen onze reizigers 's middags in slaap. Daarvan maken een paar studenten gebruik om de paarden van den wagen te spannen, de manden, die door moeder zoo wèl van proviand voorzien waren, te ledigen en in een boom te hangen. Alles nog niets, vergeleken bij het ongeluk dat hun te Oud-Strelitz boven het hoofd hangt. Daar verliest Corl Witt zijn blauwe jas, die door een groenen rok vervangen wordt. Des nachts zware droomen en nachtmerrie door de sigaren, die zij den vorigen avond gerookt hebben. 's Morgens een algemeen gevecht met een troep muzikanten, waarbij Vadder Swart en Vadder Witt met hunne keerzijden in de turksche trom en den contra-bas terecht komen. Ondanks een boete van over de honderd Thaler, voor kosten, schadeloosstelling enz., waartoe de burgemeester hen veroordeelt, vertrekken zij, door ‘Schnaps’ en ‘Rundgesänge’ verzoend, gezamenlijk met de muzikanten in een omnibus naar Berlijn, terwijl zij aan de pruisische grenzen zorgvuldig hun geld verbergen, want in Pruisen, zoo meenen zij, mag volstrekt geen geld ingevoerd worden. Te Berlijn gapen zij de lange straten, de hooge huizen aan, bewonderen zij den rijk uitgedoschten portier van een hotel, dien zij voor den koning van Portugal houden, omdat het hotel zelf dien naam draagt. Terwijl zij de musea beschouwen, die Oll Swart ‘die Musgeschicht’ noemt, krijgt Vadder Witt een ongeluk. Hij had namelijk, om er recht ‘forsch’ uit te zien, van een der muzikanten een broek van gom-elastiek gekocht, en terwijl hij zich als een kind over dit pracht-exemplaar verheugt, dat hij naar welgevallen korter of langer maken kan, scheurt het juist boven de knie, tot groot vermaak der aanwezigen, die nu meer deze kolossale scheur dan de schilderijen bewonderen. 's Avonds vinden wij ons gezelschap bij een opvoering van den
Freischütz in de opera terug. Oll Witt wordt bij de scène in de ‘Wolfsslucht’ zoo bang, dat hij, op zijn verlangen, naar buiten wordt gebracht. Denzelfden dienst bewijst een politiedienaar aan Corl, omdat deze op te levendige wijze zijne deelneming aan den dag legt. En in hetzelfde lot deelt Vadder Swart, die, nadat hij zich eerst had verwonderd hoe de ‘grüne Jungfernkranz’ zoo eensklaps van hun dorp naar Berlijn was gekomen, Max met een sten-
{==171==} {>>pagina-aanduiding<<}
torstem voor het noodlottige schot waarschuwt. Slechts Fritz blijft tot het einde van het stuk, hij waant zich in den hemel en droomt van kosters Doortje.
Den volgenden dag ondernam men een tochtje met den spoortrein. Men verwonderde zich dat de paarden in plaats van vóórgespannen te worden, in een wagen zaten en de een na den ander verliet den trein, eerst om te zien of men ook van paarden verwisselde en later om elkander te zoeken. Zoo was het gezelschap uit elkander geraakt, maar te Berlijn vonden Corl en Fritz elkaar terug. Toen zij ongenoodigd op een studenten-vergadering verschenen, geraakten zij hier in twist en werden zij naar de hoofdwacht gebracht, waar zij hunne vaders aantroffen, die insgelijks elkander teruggevonden hadden. Deze overladen hunne zonen met verwijtingen, maar zij blijven het antwoord niet schuldig. Toen zij den volgenden morgen voor den commissaris van politie gebracht werden, wilden de oude lieden eerst nadat hun kinderen uit het vertrek verwijderd waren de reden opgeven, waarom zij in hechtenis genomen waren. Zij waren in een danshuis geraakt, in een ‘Danzkamedie’, en toen Vadder Witt, zijn jaren en betrekkingen vergetend, met een der dames in den rei was gaan staan en zich als de uitgelatensten der bezoekers had gedragen, had Vadder Swart hem eerst met woorden zoeken weg te krijgen en toen dit niet baatte met geweld, waarvan een groote vechtpartij het gevolg was. Zoo had men hen gevangen genomen. Nadat de commissaris hen vrijgelaten had, keerden onze reizigers met de post naar Oud-Strelitz terug om van daar de tehuisreis te voet te ondernemen. Uit angst voor zijn vrouw zendt Vadder Swart zijn zoon Fritz vooruit om te zeggen, dat zij wegens heim wee zoo spoedig teruggekeerd zijn en niet eens naar België zijn gekomen, maar hij laat hem vooraf plechtig beloven niets te zullen vertellen van de gevangenis, noch van het vele geld, dat de reis gekost heeft, noch van de wijze waarop zij den schouwburg verlaten hebben.
Toen Fritz met Corl in het dorp terugkeerden, had hier een groote verandering plaats gegrepen. Vrouw Swart was nog al aan geld gehecht en dus tegen Doortje, die arm was, vooringenomen, maar Doortje had haar eenige dagen te voren uit het water gered en liefderijk verpleegd en nu was vrouw Swart geheel veranderd. Fritz verrast beiden in een vertrouwelijk gesprek over de afwezigen. Eindelijk waagt Oll Swart het in huis

{==172==} {>>pagina-aanduiding<<}
terug te keeren, maar hij schuift den koster als een schild voor zich uit. Dit belet echter niet, dat de verwijtingen zijner vrouw hem ten deel vallen. Het gedicht sluit met een vroolijke bruiloft en in een aanhangsel zien wij het gelukkige paar door ouders en kinderen omringd, terwijl Swart als de moraal der historie te kennen geeft, dat slagen an vader noch moeder noch schoolmeester Fritz van een lummel tot een kerel konden maken, maar dat Doortje door middel van goede woorden, kussen en liefkoozingen dit tot stand heeft gebracht. ‘Ja’, zegt hij,

‘Mit den uns' Herrgott meint dat tru, 
Den giwwt hei eine gaude Fru!’ 

Is dat niet een kostelijke, zonnige geschiedenis? Dat zijn geen geblankette natuurkinderen, zooals zij op het tooneel dansen en zingen; dat zijn geen philosophische bewoners van het Schwarzwald; dat zijn neder-saksische boeren, ruw en hoekig, maar toch niet walgelijk, eerlijk en eenvoudig, maar niet zonder humor en sluwheid. Zij kunuen wakker drinken, warm minnen en flink haten, en wanneer zij elkander de hoofden bloedig geslagen hebben, dan zijn zij aanstonds bereid elkaar goedmoedig de hand te reiken en helpen zij hunnen naaste met raad en met daad. En is Reuter niet een waarachtig dichter, die zoo trouw naar het leven hen afteekende en toch hun een poëtische wijding gaf? En behalve op hen, rust ons oog ook met welgevallen op die prachtige schildering van gemoedstoestanden en landschappen, als de dichter bijv. der stomme natuur een tong verleent en de dieren zelfs in het leven der menschen laat ingrijpen en soms dit bespotten. Men leze slechts den aanvang van het gedicht, als Vadder Swart het plan tot de reis begint op te vatten:

‘De Klock, de geit 1): tick tack, tick tack; 
Oll Bur Swart, de rokt Toback; 
Hei denkt noch an de Plumm' un Klüt 2), 
De Mutter em as Pings dagskost 
Taum Middageten gewen hüt 3); 
Hei denkt noch an den Wollgeschmack, 
Un wo s'em slogen schön tau Bost 4); 
De Kloek, de geit: tick tack, tick tack. - 
Hei hett 'ne Pip sik angebött 5) 
Un hett sik in den Lehnstaul set't, 

{==173==} {>>pagina-aanduiding<<}

Dor simelirt 1) hei nu un raut 2), 
Dor sitt hei nu un aderkaut 3). 
De leiwe Sünn kikt dörch de Ruten, 
Sei schint so heit in 't Timmer 4) 'rin, 
Kein Spirken Luft, dat rögt sik buten; 
Oll Swarten ward so mäud 5) tau Sinn, 
Dat is so still, as in en Sack. - 
De Klock, de geiht: tick tack, tick tack. - 
Un unner'n Aben 6) liggt oll Strom 7), 
De snorkt un pust un günst in 'n Drom; 
De swarte Kater spinnt un snurrt; 
De Kloek, de tickt; de Käwer burrt; 
De Bur, de nickt, hei stüt't de Back 8); 
De Klock, de geiht: tick tack, tick tack. 
Un as dat nickt, un as dat tiekt, 
Un as dat brummt, un as dat snurrt, 
Un as dat summt, un as dat burrt, 
Un as dat snorkt, dunn wobrt 't nich lang 
Dunn örgelt Swart dor ok mit mang 9).’ 

Niet waar, we zien, we hooren het, we zijn zelf zoo wel eens ingeslapen! En nu de beschrijving van het boschje, waar onze reizigers in slaap gevallen zijn en door de studenten verrast werden:

‘Un in den Holt, dor is 't so käuhl 10), 
Dor is 't so rauhig, as de Nacht; 
Dat Low 11) dat rögt sik in den Bom 
Un flustert still un flustert sacht, 
As leg' de Welt all in den Drom. 
Heuspringer singt in 't käuhle Musch 12), 
As Heimken up den Füerhird; 
De Draussel 13) in den Hasselbusch, 
De singt dat schöne Wächterlid, 
Dormit kein Schaden Jug 14) geschüht; 
De Specht, de klappt de Laden tau 
Dormit Ji liggt in seker Rauh 15), 
Un Kukuk bläkt mit lude Stimm 
As Hofhund üm dat Hus herüm; 
Un ganz von Firn, den Holt entlang, 
Dor klingt en lustigen Gesang, 
As wenn bi Sommertiden späd 
Musik in 't Dörp noch wesen ded. - 

{==174==} {>>pagina-aanduiding<<}

Twei Burssen dörch den Holt lang teihn 1), 
Den Fautstieg 2) wandern sei entlang 
Un sing'n den lustigen Gesang.’ 

Wilt ge weten hoe de vogels zich vroolijk maken over de gefopte boeren, luister:

‘De Tunkönig 3) äwer 4), de hadd dat seihn 5), 
Wo 't mit de Kipen 6) was gescheihn, 
De hett 't den Häster 7) glik vertellt, 
Un de bröcht 't wider 8) in de Welt; 
Un as Johann 9) fött 10) nab den Tägel 11), 
Un Swart dat Holt entlanke führt, 
Dunn repen all de lütten 12) Vägel 13) 
Von Twig tau Twig: ‘Hest hürt 14)? Hest hürt? 
Oll Swart un Witt, oll Swart un Witt, 
De het't mallürt 15). - Hest hürt? - 
De sünd vexirt.’ 
Un as sei kamen in dat Kurn 
Dunn röppt ehr tau 16) von achter'n Durn 
De Wachtel un de Snartendart 17): 
‘Dat schad't Jug nicks! Dat schad't Jug nicks! 
Man Schad! Man Schad üm de gele Büx 18).’ 
Un as sei noch doräwer duren, 
Dunn röppt de Uhl 19): ‘Oll Witt! Oll Witt! 
De hett sin Uhr in Durn verluren!’ 
Un ganz tanletzt, as sei fau rechter Hand 
Up'n Mark vör 't Wirthshus führen vör 
Dunn steiht dor vör de Wirthshusdör 
Mit drei oll Gäus' 20) en ollen Gant 21), 
De fängt dunn an: ‘Wat, wat, wat, wat is dat 
För Sak 22), för Sak? Wat för Geslap 23) up apne Strat? 
Wat, wat, wat sal dat sin? 
Un lat 't Jug bruden un vexiren! 
Wat is 't för Sak, för Sak, för dwatsche 24) dumme Sak!’ 

Oom Herse heeft in Fritz Reuter een waardigen leerling gevonden, toen hij hem de taal der vogels leerde verstaan.
Of er in het geheel geen gebreken zijn in De Reis nah Belli-
{==175==} {>>pagina-aanduiding<<}
gen? Zeer zeker, en sommige groot genoeg! Terwijl de dichter in de afscheidscène van Fritz en Doortje een meesterstuk van doorzichtige plastiek en aanvallige naïeveteit heeft geleverd, is het allerstuitendst dat hij ons plotseling alle illusie ontneemt, door een commentaar op zijn eigen verzen te leveren. Wat behoeft hij er op te wijzen, dat ook de kinderen van boerenouders voor waarachtig gevoel vatbaar zijn! Ook komt hier en daar in dit overigens zoo gezonde gedicht het streven te voorschijn om op het effect te werken, een streven, dat later den dichter wel eens de rechte baan heeft doen verlaten. Ik geloof dat niemand, wanneer hij den aanleg van het dichtstuk, dien wij mededeeldeu, doorziet, op de gedachte zal komen, dat hier ernstige verwikkelingen zullen plaats grijpen en de liefdeshistorie misschen wel een ongelukkig einde nemen zal. En toch vraagt Reuter, als Doortje zich na het afscheid aan haar naaiwerk zet: ‘Würd 't Hochtidskled? - Würd 't Dodenhemd?’ En terwijl wij reeds kennis dragen van de zinsverandering bij vrouw Swart voorgevallen, schildert hij ons den toestand van Doortje zoo droef, alsof haar geliefde gestorven was. Deze sentimentaliteit is te dwazer, omdat Fritz reeds na acht dagen terugkeert. En den potsierlijksten indruk maakt het, wanneer de diehter bij de tehuiskomst van den zoon het wederzien van het ouderlijke huis in een lange hymne verheerlijkt, alsof Fritz twintig jaar in Oost-Indië had vertoefd. Ook zijn hier en daar bij het schilderen van komische toestanden de verwen met wat al te kwistige hand op het doek gebracht - zoo bijv. waar de nachtelijke gevolgen van het sigarenrooken beschreven worden - doch, zoo men dit niet wil verontschuldigen met de soort, waartoe dit gedicht behoort, het zijn in elk geval kleinigheden, die geheel en al verdwijnen tegenover den aangenamen,
bevredigenden indruk, dien het stuk in zijn geheel op ons maakt.
Och of dat ook te zeggen ware van Kein Hüsung 1)! Ziehier den inhoud: Johann Schütt en Mariechen Brand, beide dienstboden op één hoeve, willen huwen, maar zij kunnen geen ‘Hüsung’ vinden, want zij zijn arm, en zij mogen dus niet trouwen, want de gemeente vreest dat zij armlastig zullen worden. Voor Johann is nergens plaats, ook niet in de stad. En toch is het noodig dat zij spoedig in het huwelijk treden, want anders wordt

{==176==} {>>pagina-aanduiding<<}
schande Mariechen's deel. Zij heeft een ouden, zieken vader, anders vertrok zij met haren Johann naar Amerika. Hun meester wordt een streng tiran genoemd (maar de dichter vergeet de bewijzen hiervoor bij te brengen) en weigert zijne toestemming, want ook hij kan hun geen huisvesting verleenen. Johann ademt wraak en schimpt en vloekt tegen regeering en wet, tegen adel en geestelijkheid als een volbloed jakobijn, maar op een wijze, die het begrip van een boerenarbeider verre te boven gaat. Terwijl Mariechen telkens Johann zoekt te bedaren, tracht de dichter ons in de grootst mogelijke spanning te houden. Soms sluit hij zijne zangen met donkere voorspellingen, als: ziet ge wel, hoe het in de verte weerlicht? hoort ge wel die doffe donderslagen uit de verte? Hij waarschuwt Johann en Mariechen voor hun meester, maar het ware beter zoo deze laatste gewaarschuwd was. Doch hij moet nu eenmaal slecht zijn en den dood tienmaal verdiend hebben. Toen Mariechen's vader stierf, nam Johann dit als een gunstig voorteeken aan. Nu kunnen zij naar Amerika vertrekken. Hoe zij, die te arm waren om een woning te huren, geld gevonden zouden hebben voor die reis, dat meldt Reuter ons niet. Hoe zeer men het gedrag van den meester ook moge veroordeelen, toch gelooven wij niet dat dit een reden is om hem te vermoorden. Johann doorsteekt hem dan ook met een hooivork, toen hij in drift geraakt was over de paarden, die met hem op hol waren gegaan, de arme dieren mishandelde, en daarover terecht door zijn meester berispt werd. Den anderen dag vinden wij den moordenaar in een bosch terug te midden van wolven en ander wild gedierte - tot nog toe achtte ik die ook in Mecklenburg zeldzaam - maar men meene niet, dat men thans zijn vertwijfeling en grooten angst zal hooren schilderen. Hij houdt een lange redevoering tegen een ouden knecht, die hem bij zijn vlucht behulpzaam zal zijn; daarin beschouwt hij zich eerst als een werktuig in Gods hand om de aarde van een tiran te bevrijden en
onmiddelijk daarop zegt hij uit persoonlijke wraakzucht te hebben gehandeld. Hij spreekt een vloek uit over al wat rijk en aanzienlijk is, een vloek van twee bladzijden lang, en verdwijnt in het diepst van het woud. - Het kind, dat Mariechen ter wereld brengt, moet naar mecklenburgsch gebruik uitbesteed worden.....maar zij vlucht, en toen men haar den volgenden morgen terugvond was zij waanzinnig geworden, terwijl het kind op inderdaad merkwaardige wijze bewaard bleef. Als

{==177==} {>>pagina-aanduiding<<}
Ophelia vlecht zij kransen en danst zij met de elven in den maneschijn, tot ten laatste de vijver haar graf wordt en het riet en de waterleliën, de vlierboom en de nachtegaal een eindeloozen klaagzang over haren dood aanheffen. Na lange jaren, toen het kind reeds tot een flinke jongen opgegroeid was, keert Johann uit Amerika terug om het te halen. Weer een lange speech over vrijheid en de rechten van den mensch, slavernij en despotisme en de verzekering, dat de bloedige daad des vaders ten zegen zijn zal voor den zoon, die daardoor vrij zal worden.
Na een dergelijke opeenhooping en verwarring is het wel niet te sterk, wanneer wij beweren, dat de dichter evenmin als de moordenaar recht geweten heeft wat hij wilde. Zeer zeker, het lot der arbeiders in Mecklenburg is hard en het is te begrijpen, dat zulk een europeesche slaaf zich zelven zoekt recht te verschaffen, wanneer al wat hem heilig is met voeten wordt getreden, maar dan moest de meester in Kein Hüsung in waarheid een tiran zijn, dan mocht Reuter hem niet enkel zoo genoemd hebben, maar moest hij ook bewijzen daarvoor bijbrengen en dan moest de moord niet in drift geschied zijn. Men zou zelfs kunnen vragen: is drift, een hartstogt die den mensch tot een dier verlaagt, wel een onderwerp voor dichterlijke behandeling vatbaar? De moordenaar is een zedelijk misgeboorte, zijn vlucht en omdwaling in Amerika is geen zedelijk rantsoen voor zijn misdrijf. Is zulk een vader in staat zijn kind voor de vrijheid op te voeden? Met leede oogen zien wij hem zijn rechtvaardige straf ontgaan en wij verheugen ons, dat zulke menschen alleen in de ziekelijke fantasie eens dichters bestaan.
Kein Hüsung herinnert ons ook in zijn geheel aan Alfred Bitzius Lebensgeschichte des Jeremias Gotthelf. Deze echter, hoewel hij door Reuter als dichter wordt overtroffen, heeft getoond een diepere psychologische kennis te bezitten. Ook in zijn boek wordt de inrichting der gemeenten in Zwitserland scherp gegeeseld; ook Jeremias Gotthelf vindt ‘Kein Hüsung’, terwijl intusschen zijn bruid in het kraambed sterft, ook hij peinst op wraak over hen, die het geluk zijns levens hebben verwoest, maar hij roeit die woekerplanten in zijn hart uit en juist het ongeluk loutert en sterkt hem tot een goeden levenswandel.
Kein Hüsung draagt nog andere gebreken in zich. Er wordt ontzettend veel getreurd en geweend, geklaagd en gedeklameerd, wat lang niet in overeenstemming is met het geduldige, taaie wezen

{==178==} {>>pagina-aanduiding<<}
der arbeiders. De kracht van Reuter ligt in het humoristische genre, wat ons later nog telkens blijken zal, en heeft hij zich hier tot sentimentaliteit en valschen pathos gewend, wat is natuurlijker, dan dat hij in gezwollenheid en bombast eindigt, waarmede het Platduitsch in zoo scherp contrast staat, dat hij die taal geweld schijnt aan te doen. - Toch treedt ook hier Reuter's talent nu en dan te voorschijn, waar hij ons bijv. een warmen zomerdag, een brand, een zondag-voormiddag op het land, een jachtpartij teekent. Maar juist deze zachte, vroolijke schilderingen doen de overige scènes nog akeliger voorkomen en zijn zelve meestal van zoo breede conceptie, dat Kein Hüsung uit een bonten rei van episodes schijnt te bestaan. De geschiedenis bevestigt ons oordeel. Onder Reuter's werken is Kein Hüsung het minst verspreide.
Met te inniger welgevallen rust ons oog op Hanne Nüte un de lütte Pudel, een liefdes- en lijdensgeschiedenis van twee buurkinderen, waarin de vogels als beschermengelen medespelen. Hanne Nüte, of eigenlijk Johann Schuut, want het eerste is maar een soort van scheldnaam, het eenig kind zijner ouders die in 't mecklenburgsche dorp Gallin wonen, heeft bij zijnen vader het smids-ambacht geleerd. Nu hij in den stand der gezellen is opgenomen, zal hij morgen, want dan is het de eerste Meidag, zijn ‘Wanderjahren’ aanvangen. Zoo ge zijn vader vraagt, waarheen de tocht gaat, dan zal hij u antwoorden: naar Vlaanderen of België, ja zelfs naar Engeland; maar moeder waarschuwt Hanne om toch vooral Mecklenburg niet te verlaten, zoo maar wat aan de grenzen te blijven, want men kon immers de reis in de rondte maken. Nadat Hanne Nüte afscheid van zijn dorpsgenooten had genomen - waarbij de koster hem een brief wil meegeven naar Silezië voor een vroeger liefje, wat door zijn vrouw wordt ontdekt, en waarbij de dominé in de herinnering zijner studiejaren door het aanheffen van een studentenlied zijne geestelijke waardigheid zoozeer vergeet, dat zijn echtgenoot hem tot bewustzijn daarvan brengen moet - vertrok hij den volgenden morgen uit het dorp in een fraaien, blauwen rok, den ransel op den rug, den stok in de hand en met een hoed van glimmend wasdoek op de gele lokken. Doch vooraf sprak hij in de smidse de gezellenspreuk:

‘Mit Gunst, dass ich rein schreiten mög'? 
Gott ehr das Handwerk, Meister und Gesell!’ 


{==179==} {>>pagina-aanduiding<<}

Al houdt moeder den boezelaar voor de roodgeweende oogen, toch speelt ook soms over haar gelaat een lach van vreugde over den knappen jonkman, en al schijnt vader bedaard te blijven, toch getuigen de telkens luider en luider slagen op het gloeiende ijzer, dat ook hij moeite heeft zijn aandoening meester te blijven. Rechts en links ontving Johann gelukwenschingen, toen hij het dorp verliet, maar het jonge, lieve meisje, dat daar achter de heg met tranen in het oog, koortsige wangen en de handen op den hijgenden boezem geprest hem lang, lang nastaarde, haar zag hij niet. Dat is Fiken Smidt, die om haar kroeze, brune haren ‘de lütte Pudel’ (de kleine poedel) genoemd wordt, de dochter van een armen daglooner, om hare lieftalligheid en bescheidenheid door oud en jong bemind, die reeds als meisje van dertien jaren de zorg over hare negen broertjes en zusjes heeft gedragen, omdat ook moeder uit werken moest gaan. Toen had Hanne Nüte zich eens ridderlijk voor haar in de bres gesteld en haar verdedigd tegen den rijken, krombeenigen bakker uit Stavenhagen, die het kind wilde slaan, omdat het lachte over zijn vlucht voor een woedenden ganzerik. Dat heeft ‘de lütte Pudel’ nooit vergeten.
Aan het begin van het woud blikte Johann naar het dorp terug, dat, door de ondergaande zon verlicht, in purper en goud gedompeld scheen. Hij zag het vuur in de smidse en den rook uit de schouw, die hem meldde dat moeder thans het avondeten toebereidde en weedom over de scheiding en verlangen naar huis vervulden zijn hart. Al weenend verteert hij het laatste brood uit huis medegenomen en valt hij eindelijk in slaap. Nu beginnen de vogels te leven. Boven Johann's hoofd, in een wilgeboom zit een mosch en broedt. Zij is een bedroefde huisvrouw, want haar echtgenoot, Jochem Mosch, zwiert met Johann Putter en Christiaan Vink rond en maakt der coquette weduwe van een goudvink het hof. Toen hij in nog al déplorablen toestand huiswaarts keert, overlaadt zijn vrouw hem met verwijtingen in de platduitsche taal, waarop hij, als man van educatie, in het ‘Missingsch’ antwoordt:

‘Hinc’, röppt 1) de Spatz, hinc illae lacrimae!’ 
Dat heit up Dütsch: Dor heww'n wi nu den Thee! - 
‘Um de oll Gelgaus 2) dit Gerohr 3)? 
De Gelgaus? - Frilich is dat wohr, 

{==180==} {>>pagina-aanduiding<<}

In meiner jungen Creatur 
Steckt viel, sehr viel erbsündliche Natur; 
Doch diese Gelgaus, Lotte 1) - nie! 
Denn gelb war mir von je zuwider. 
Mann nenn't dies Idiosynkrasie. 
Doch, Lotting, dit versteist Du nich; 
Un 't schad't ok nich. - Genug, ich bin, 
Hol mich die Katz! - Dien treuer Spatz.’ 

Het echtpaar legt zich vergenoegd in het open venster hunner woning, en geniet in het vriendelijk maanlicht den lauwen lente-nacht. In den naburigen vijver begint de dikke kikkervoorzanger het groote ‘Räter-Räter-Sonett,’ dat Kräpelin, dien wij vroeger als voorlezer van Reuter's werken hebben genoemd, op muziek heeft gebracht:

‘Natt, natt, 
Natt is dat Water, 
Wat drögere Städen 2)! 
Hir sünd wi taufreden, freden, freden. 
Kein Katt un kein Kater 
Hett uns tau befehlen, tau quälen; 
Fri kän' 3) wi grälen, grälen, grälen.’ 

Waarop het koor der kikvorschen invalt:

‘Kein hett en Quark uns tau befehlen! 
De Aderbor 4), de Aderbor, 
De Aderbor, de is nich dor, 
Wi känen grälen, grälen, grälen.’ 

En dan zingt in het moeras de pad een zwaarmeedige romance van een koningsdochter, die hier verzonken ligt. Doch spoedig zwijgt alles stil voor het smachtend lied van ‘Signora Nachtegaal’ 5), een lied van stil en heimelijk liefdevuur, van smart en verlangste, van hopen en wachten, van langdurige scheiding en toekomstige hereeniging. Zij brengt het mosschenpaar een bezoek en Jochem houdt een lange zedepreek over haar gebrek aan huiselijkheid. Daarna spreken de vogels over den slaper en hoe dom hij is: het mooiste meisje van het dorp heeft hem lief en hij weet het niet eens, en nu gaat hij in den vreemde en laat zijn schat in smarte achter, ‘den lütten Pudel,’ die alle

{==181==} {>>pagina-aanduiding<<}
vogels kennen en liefhebben, want zij heeft eenmaal Lotje Mosch uit de handen harer broertjes gered en haar de vrijheid weergegeven. Dat zullen de vogels nooit vergeten en zij willen haar beschermen en dien dommen Hanne Nüte spoedig tot haar terugbrengen. Maar Johann heeft alles in den droom gehoord en toen hij ontwaakte, toen weerklonk nog altijd het lied van den nachtegaal in zijn hart en zoo reisde hij verder.
Te Stavenhagen geraakt hij in hevigen twist met een ouderen smidsgezel, den broeder van den rijken bakker en ten laatste vindt hij aan den Rijn bij eene jonge weduwe werk: Zij onthaalt hem op pannekoeken en wijn, zit 's avonds met hem in het prieeltje en verhaalt van haren man zaliger en hoe zij, nog zoo jong getrouwd, zich slechts een halfjaar in zijn bezit heeft mogen verheugen, en dat thans smidse en huis geheel vrij van schulden zijn en geheel haar eigendom, maar dat zij zoo alleen staat op de wereld. En de domme Johann eet en drinkt en eindelijk kust hij zelfs, maar daar heft klagend en waarschuwend Signora Nachtegaal haar lied aan en Hanne Nüte bekent, dat hij te huis een liefje heeft achtergelaten. En de weduwe laat hem gaan en Johann komt te Keulen.
Inmiddels is bij Jochem Mosch eene plechtigheid op handen; zijne jongste telgen moeten gedoopt worden, eene plechtigheid, die jaarlijks aan vier tot zes nieuwe familieleden voltrokken wordt. Hij staat in een bruinen rok, met hooge boorden, voor de huisdeur en verwelkomt zijne gasten. Mevrouw Rietvink, een onvermoeide babbelkous, informeert reeds op straat, wie de heilige handeling zullen verrichten, dominé Raaf en koster Hop, of dominé Kraai en koster Ekster. ‘Geen van beiden,’ antwoordt Jochem trotsch, ‘maar hij, hij zelf!’ En daar komt reeds die hij zelf, in een zwarte toga en met een blauw-rooden halskraag. Het is de ‘Konsistorialrath’ Kalkoen en aan zijne zijde waggelt Mevrouw Gans, terwijl zij lang en breed hare verdiensten omtrent de inwendige zending uitmeet. Achter hem gaat de voorzanger Haan met zijn echtgenoot en vijftien kinderen, die van vader den raad gekregen hebben om vooral niet bloode te zijn, maar, zoo mogelijk, voor een paar dagen vooruit te eten. Verder verschijnen allerlei vogels, met uitzondering van de weduwe van den goudvink - Lotje is nog altijd jaloersch! - en van den hoogeren adel: Havik en Uil, die met Ooievaar, den wijsgeer, niet goed overweg kunnen. De ‘Konsistorialrath’ Kalkoen houdt een preek, waartoe hij den tekst uit een der kleine profeten heeft ontleend,

{==182==} {>>pagina-aanduiding<<}
hij laat de doopgetuigen - Ooievaar, Kievit en Nachtegaal - nader treden en wil nu de namen der doopelingen weten. ‘Oscar, Arthur, Balduin.....Olga, Rusine, Melanie!’ antwoordt Jochem Mosch. Maar nu had men den ‘Konsistorialrath’ moeten hooren. Hij vroeg of hij onder heidenen en Turken was? Of zulke namen in een christelijken kalender te vinden waren? ‘Zoo,’ sprak hij, ‘loopt men den duivel in den gapenden muil! Nooit!!!’- en hij doopt de kleinen: Hans, Peter, Christiaan.....Bärbe, Lotte en Anne-Marie. Nadat Kalkoen, Gans en Haan - deze laatste met zijne familie nolens volens - zich verwijderd hadden, haalde het gezelschap ruimer adem. Het wordt een vroolijk partijtje, Signora Nachtegaal draagt een paar aria's voor, die zij pas ingestudeerd heeft, Hanne Nüte en ‘de lütte Pudel’ komen ter sprake en de vogels besluiten eenstemmig de aangelegenheden van dit paar tot de hunne te maken.
Tusschen deze vroolijke schilderingen heeft Reuter de geschiedenis van een rechtsgeding ingevlochten, en wel een drievoudige. De rijke bakker te Stavenhagen en zijn broeder, de smidsgezel, hebben in vroegere dagen een jood om het leven gebracht. Maar al is de verdenking op hen blijven rusten, men heeft hun schuld niet kunnen bewijzen en daarom hen in vrijheid moeten laten. Fiken Schmidt is als dienstmeisje in de woning van den bakker gekomen. Toen het dezen niet gelukte haar te verleiden en zij ook zijn aanzoek tot een huwelijk van de hand wees, verborg hij een paar zilveren lepels in haren koffer en klaagde hij haar als dievegge aan. De smidsgezel mishandelt en berooft aan den Rijn een jodin, de moeder van den vroeger vermoorde, en weet te bewerken dat men Johann van deze aanranding verdenkt. Al die gebeurtenissen, met den gevolge van dien, verhoor, preventieve gevangenschap enz. enz. zijn op de onwaarschijnlijkste wijze aan de lotgevallen der minnenden vastgeknoopt. Reuter heeft zoodoende den geest van zijn tijd gehuldigd. De geblaseerdheid der groote menigte is voor een goed deel de oorzaak geweest van dat ontzettende aantal romans, waarin rechtzaken behandeld werden, waarin het misdrijf - en nog wel dat van de laagste soort, als moord, diefstal, valschheid in geschrifte, meineed - met eene uitvoerigheid werd geschilderd, die alleen voor een rechter van instructie van belang genoemd kon worden. Znlk miskennen van den goeden smaak is ook door Reuter geschied, ofschoon dit, op zijn allerminst, onnoodig was. Zoo hij

{==183==} {>>pagina-aanduiding<<}
Johann in de armen der weduwe een tijd lang had laten rusten en Fiken's moeder had laten willen, dat deze den bakker huwde, dan lagen de grootste verwikkelingen voor de hand. Maar de dichter heeft hiervan geen gebruik gemaakt uit liefde voor de vogels. Deze spelen de rol der voorzienigheid en doen ons tevens een godsoordeel zien. De kieviten hebben den moord van den armen jood gezien, en vervolgen den bakker, waar hij ook vertoeft, met hun geschreeuw om wraak. Het mosschenpaar verhuist naar de stad en bouwt zijn nest in de woning van den bakker. Hun jongste zoontje Christiaan, een teringachtig melancholicus, woont met Fiken in één kamer en brengt uit een muizengat een lapje van een jas en de helft van een ring te voorschijn, die den vermoorde hebben toebehoord en nu als corpora delicti dienen. Ook Johann's onschuld wordt door een ouden spreeuw aan het licht gebracht.
De rol der vogels is dus een dubbele, een humoristisch-gemoedelijke en een mythologisch-huiveringwekkende. Beiden vinden wij in de oude volkssagen terug, maar beiden kunnen nimmer vereenigd, ja niet eens naast elkander geplaatst worden, zonder de grootste disharmonie te veroorzaken. De humoristische handelwijze der vogels, hunne huiselijke zorgen en gezellige bijeenkomsten, zelfs hun deelneming voor de minnenden en hunne plannen tot een vereeniging van dezen - in de beschrijving van dat alles is de dichter uitnemend geslaagd; doch hunne overige daden zijn niet alleen op de ongeschiktste wijze gemotiveerd, maar ook in volstrekte tegenspraak met ons modern bewustzijn. Ik geloof aan de kraanvogels van Ibycus; aan de kieviten van den joodschen handelaar geloof ik daarentegen in het geheel niet. Nu we toch eenmaal bezig zijn feilen in Reuter's gedicht aan te toonen, mogen we ook de episode niet vergeten, waarin de platduitsche taal op bombastische wijze met een trotschen eik wordt vergeleken, die de stormen van den tijd zal trotseeren. Ook hangen verschillende deelen zoo los samen, dat vele geheel overbodige zaken breeder uitgewerkt zijn dan wat tot de hoofdzaak behoort. Reuter heeft in het begin zijn kleinoodiën als met volle hand uitgestrooid, maar daardoor is ook het eind niet van zekere matheid vrij te pleiten.
Doch dit alles kan de vele en groote schoonheden van het dichtstuk niet eens verdonkeren. In de eerste zangen zijn teekeningen van homerischen eenvoud en oorspronkelijkheid. We heb-
{==184==} {>>pagina-aanduiding<<}
ben reeds gezien hoe de dichter het leven der natuur en der dieren heeft bespied en weergegeven. Maar ook het wezen der kinderen, hun denken en handelen, en zelfs dat der kleinsten, weet hij ons met meesterhand voor oogen te tooveren.
Men leze in den eersten zang hoe zij den bakker bespotten, toen de ganzerk een aanval op diens kuiten deed; maar zoodra keert de man zich niet om of zij nemen hun klompen in de hand en poetsen de plaat. En als Hanne Nüte Fiken aan de handen van den vertoornde ontrukt, dan schreeuwen en schelden zij: ‘Han em düchtig, düchtig Hanne!’ - Kik den Kirl! Wat will hei denn?’ - Will hir uns' lütt Fiken slahn? Blos de Gant 1) hett em wat dahn!’ - Een kleine bengel roept honend: ‘De Gant! de Gant!’ maar, als de bakker zich omkeert, dan steekt hij alle tien vingers in den mond en brult of hij vermoord werd.
Of zij zien Johann uit het dorp vertrekken. Jöching 2) Schmidt zegt:

‘Ik wull, ik künn nu ok al smäden 3), 
Un wir en groten Smädgesellon.’ 
‘Nu weit ik wat, dat ward 'ne Lust! 
Ik will Jug 4) all’ seggt Schulten Gust 5), 
‘Mit “Ine, mine, Mu” 6) aftellen, 
Un wer dat ward, de 's Handwarksburs, 
Un wi möt em den Bündel stehlen; 
Wi will'n nu IIanne Nüte spelen.’ - 

Of zij spreken van hun middageten:

‘Morrn 7) slachten wi uns gelbunt 8) Haun 9),’ 
Seggt Jöching Frahm, ‘un dortan Grütt 10).’ - 
‘Wi eten Tüften 11)’, seggt lütt Hinning 12) Smidt, 
‘Un ümmer Tüften eten wi.’ 
‘Ji sid ok arm’, seggt Schulten Gust, 
Un Tüften eten möten Ji; 
Wi äwer eten Sunndags Wust 13).’ - 
‘Je, lat man uns' grot Fiken frigen 14), 
Denn sallst mal sein 15) wat w' Stuten 16) krigen!’ - 
‘Denn giwwst mi doch wat af?’ fröggt Jöching Frahm. - 
‘Ne,’ seggt lütt Hinner 12), ‘alltausam 
Den Stuten fret 'k alleine up, 
Du giwwst mi ok kein Hannersupp.’ - 


{==185==} {>>pagina-aanduiding<<}

Wellicht zal iemand zeggen: ‘dat zijn de meest alledaagsche dingen!’ Juist, dat zijn het ook. Iedereen kan ze zien, overal en te allen tijde, maar niet iedereen ziet ze, en ach! zoo weinigen zijn in staat ze zoo frisch weer te geven.
Even als elke fatsoenlijke geschiedenis sluit ook de onze met een bruiloft en met een doopmaal in het verschiet. Johann en Fiken keeren uit de kerk terug; de zusjes en broertjes der bruid laten aan de buurkinderen de koeken zien, die zij gekregen hebben; Jochem Mosch heeft met zijn Lotje onder het dak der smidse een nieuw kwartier betrokken; in het naburig boschje zingt de nachtegaal het bruidslied en schelmsch klept de ooievaar op de nok van het huis.

(Vervolg en slot in het volgend nummer.)






{==186==} {>>pagina-aanduiding<<}

De geslotene deur in Italie.

Brief van een Engelschman in Rome aan een Italiaan in Londen.

‘Gij bezoekt Rome voor de vierde maal. Gij hebt vrijen tijd tot uwe beschikking, gij hebt oogen in uw hoofd, en gij hebt u met uwe sympathie in de italiaansche kwestie aan de liberale zijde geschaard. Rome staat op een keerpunt, zooals door geheel Europa gevoeld kan worden. Vertel eens aan mij, den banneling, hoe Rome er uitziet.’
Deze uwe zeer natuurlijke vraag, mijn goede vriend, bereikte mij den 15 November. Binnen een maand na dien datum zijn volgens gesloten overeenkomst de Franschen verplicht Rome te verlaten, om den paus en het volk zijn geschillen te zamen te laten vereffenen. Moet ik u naar waarheid vertellen hoe Rome er uitziet onder deze omstandigheden? Gij zult verbaasd zijn, maar niet minder teleurgesteld. Rome ziet er precies uit als toen ik hier 't laatst was, bijna vier jaren geleden - als toen ik hier voor de tweede maal was, elf jaar geleden - en zoo als Rome er uitzag toen ik hier voor de eerste maal vertoefde, acht en twintig jaren geleden.
Ik stem u toe, nieuwe hôtels zijn er opgericht, de Fincian Hill is verbeterd, een station van den centraal-spoor is er opgerigt, eene oude kerk is ontdekt te St. Clemente, een nieuwe is gebouwd op de ruinen van den Basiliek van St. Paolo, seltzerwater is te verkrijgen, crinolines zijn te zien, de huur-rijtuigen (?) zijn verbeterd. Maar niettegenstaande dit alles herhaal ik, dat

{==187==} {>>pagina-aanduiding<<}
het Rome, dat ik mij het eerst van 1838 herinner, hetzelfde Rome is, dat ik nu terugvind in '66. Niemand die door de stad wandelt, op volk en priester let, zal het geringste spoor ontdekken van de verandering, die gij mij zegt dat op handen is, of van de groote schokken en gebeurtenissen, die binnen een maand tijds kunnen plaats grijpen.
Wat is het geheim van deze buitengewone apathie? Ik geloof dat dit het is, dat de roomsch-katholieke kerk vast staat, en met haar dit volk. Ik kan mij vergissen, maar de indruk op mij gemaakt, door wat ik in dien tijd in Italië gehoord en gezien heb is deze, dat de toestand van den paus waarlijk niet zoo wanhopend is, als de vrijzinnige nieuwspapieren ons dien voorstellen. Ik zie drie goede kansen voor zijne heiligheid en zijne priesters: de eerste is de enorm-groote zedelijke invloed, dien ze tot hunne beschikking hebben - de tweede het gebrek dat er is, sedert Cavours dood, aan flinke macht en kundige mannen in de burgerlijke en militaire administratie van het Italiaansche koningrijk - de derde de aangeboren gebreken van het Italiaansch volkskarakter.
Verfrommel mijn brief nu niet en gooi hem niet in 't vuur! Zeg niet: ‘de Priesters hebben hem beet! mijn vriend is niets beter dan een Reactionair, op zijn minst een Jezuiet.’ Geen Engelschman leeft er, die een welmeenender vriend is van de Italiaansche zaak dan ik, nog eens geen Engelschman leeft er, die ernstiger dan ik wenscht deze natie groot, voorspoedig en vrij te zien, van het eene schiereiland tot het ander; maar er zijn aan elke zaak twee kanten, de lichtzijde en de schaduwzijde, en Italiaansche liberalen hebben naar mijn oordeel nu lang genoeg alleen de heldere zijde van de Italiaansche staatkunde bekeken. Laat nu de donkere zijde ook haar beurt eens krijgen. Het is als een algemeene regel aangenomen, dat als iemand in moeielijkheid komt, het beste middel om er uit te geraken is, het ergste er van het eerst onder de oogen te zien. Wat nu van enkele personen waar is, is zeker waar van volken en, (ik waag het te denken en te zeggen) met nadruk waar van uwe natie - verdraag het van den barren Engelschman dat hij de naaste waarheid zegge -: het laatste wat een der uwen geneigd is te doen, is dit, het ergste in het aangezicht te zien. Kom, geef mij een arm en doen wij het samen. -
Gij zijt twintig jaar in Engeland geweest. Gij zijt bijna -
{==188==} {>>pagina-aanduiding<<}
ofschoon, gelukkig voor mijne kans om u te overtuigen, nog niet geheel-een Engelschman, hebt gij gedurende den tijd dien gij in mijn land doorbracht den invloed gade geslagen, dien de godsdienst heeft op zuiver politieke en zuiver wereldlijke personen? Wanne er zelfs in mijn land, waar godsdienstvrijheid heerscht, en ieder voor zich zelf mag bepalen wat waarheid is, de zoogenaamde godsdienstige invloed, toegepast op maatschappelijke en staatkundige doeleindeu, een strijd voert in de hoofden van een aantal menschen, verre boven het bereik zoo van rede als van recht, zoo deze zoogenaamde godsdienstige invloed dit in Engeland kan uitwerken, met welk een soort van vijand hebt gij Italianen dan niet te strijden in den invloed van de godsdienst van Rome.
Gij hebt hier een godsdienststelsel voor u dat van geslachte tot geslachte, van eeuw tot eeuw, den priester voor het volk geplaatst heeft met uitgestoken hand, en met de formule op de lippen: ‘laat mij voor u denken en ik breng u in den hemel’,- en van geslachte tot geslachte en van eeuw tot eeuw heeft het volk de aangeboden hand op deze voorwaarde aangegrepen.
De grootste schrijvers, het verhevenst geloof, geduld onder de tegenspoeden des levens, troost onder droefenissen, de heiligste banden des huiselijken levens, zelfs de verzekering van toekomstige zaligheid, zij alle zijn van eeuw tot eeuw, voor duizenden van uw volk, in de handen van den priester geweest. En in de hand van den priester zijn ze steeds - en gij hebt hem u tot vijand gemaakt!
Ja, hoor! de onverstoorbare kalmte van den priester heeft tot op dezen dag haar ouden grond in de vaste overtuiging van zijne macht. De politieke dwinglandij die hij uitoefent, het schandelijk verkeerd bestuur dat hij toelaat, heeft u van hem verwijderd en duizenden met u, maar hij heeft uwe vrouwen en uwe dochters behouden, en zoo ook den invloed van de moeders op de kinderen en den nog grooteren invloed van de vrouw op den man, om nog sterker te spreken en meer in bijzonderheden te treden, hij heeft zelfs uw koning in zijne macht. Het is bekend aan ieder buiten Engeland, maar in Engeland wordt het zorgvuldig verborgen gehonden, dat er in Victor Emanuel's karakter een godsdienstige zoowel als een staatkundige geest is, en dat hij in deze dagen het zeldzaam tegenstrijdige verschijnsel aanbiedt, van een ijverige pausgezinde te wezen en te gelijk in ongenade bij den paus te zijn.

{==189==} {>>pagina-aanduiding<<}

Maar ik verdiep mij in algemeene beschouwingen en vergeet dat ik mij tot taak gesteld heb u het resultaat mede te deelen van mijne persoonlijke opmerkingen, en u die te geven precies zoo als zij zijn.
Meer dan ééne Roomsch-Catholieke godsdienstoefening op Zon dag woonde ik bij. Ik heb meer dan eens die verwijderdste wijken van Rome doorwandeld, waar zich het volksleven het sprekendst en duidelijkst aan den vreemdeling openbaart. Waar ik ook ga, ik zie niet de minste verandering in de vergaderingen, van mijn eerste bezoek tot aan mijn laatste, ik zie niets dat eenigszins eene dreigende houding of iets van dien aard onder het volk schijnt aan te toonen. Verleden Zondag morgen ging ik naar eene heilige plechtigheid in de kerk van St. Martin, daarna naar den vesper in St. Pieter en den catechismus des namiddags, toen door de Trastevere, waar een groote menigte zich in de heerlijke zonneschijn verlustigde, weêr terug over de rivier, naar een andere zeer bevolkte wijk, naar eene andere plechtige verrichting. Onder al dit ronddwalen zag ik oplettend naar eenige verandering uit, maar zag er geene. De kerkelijke plechtigheden waren zoo schoon en zoo indrukwekkend als altijd, en de vergadering (de mannen incluis), zoo talrijk en zoo devoot als immer. Tien jaar geleden woonde ik eene leering bij in St. Pieter; de jongens werden er openlijk onderwezen in een der vleugels der kerk, en de meisjes in een anderen vleugel, maar verborgen achter een scherm. Bij die gelegenheid merkte ik op, dat de meisjes, als zij van achter het scherm kwamen, heel eerbiedig de hand des priesters kusten en daarna werden heengezonden. Dat was alles. Zondag weêr mijne ronde doende, waren het weder de jongens die ik op de banken zag en wederom de zacht geleid wordende meisjes die zich om den priester verzamelden om hem eerst de hand te kussen, voordat zij henen gingen. Ik twijfel of er in de geheele Trastevere, waar ik later doorwandelde, in die bewegelijke ultra-roomsche wijk van Rome, een enkel mensch in huis was. Stonden de mannen te vloeken en te verwenschen, en zochten de verwenschte vrouwen hen te matigen? Och neen. De
mannen speelden het geliefkoosde Romeinsche spel norra, de mannen rookten en joolden, de mannen maakten het hof aan hunne vrijsters - de mannen gingen uit den weg en trapten in het slijk als het rijtuig van den kardiuaal hun den weg versperde en hen verhinderde op het

{==190==} {>>pagina-aanduiding<<}
drooge pad te blijven, en dit alles zonder door een enkelen donkeren blik of een ruw woord hun ongenoegen hierover te kennen te geven. De schoone Romeinsche vrouw in haar Zondagsche pakje, de vrouw uit het volk, maakte een buurpraatje en speelde met hare kinderen zoo rustig en kalm als of zij onder de meest constitutioneele regeering van de wereld leefde. Zij hadden er waarlijk niet rustiger uit kunnen zien als zij Engelsche vrouwen geweest waren die hare voorrechten goed kenden, en ik zou er haast bijvoegen, (als het geen verraad was in een Engelschman eene schoonheid te vinden buiten zijn eigen land), bezwaarlijk konden zij er bekoorlijker uitzien. Herinnert gij u dat gij, toen ge in Rome waart, devote vrouwen gezien hebt die den kardinaal, als hij ging wandelen, staande hielden om den ring van zijn vinger te kussen? Welnu, gisteren zag ik met dit verheven doel eene vrouw een kardinaal aanspreken en dat nog wel op een druk bezochte plaats. De kardinaal behandelde de zaak als iets gewoons, en zoo ook het volk, precies als zij dit deden in uw tijd.
Gij begrijpt, hoop ik, goed wat ik bedoel met hetgeen ik u schrijf. Ik ben niet dwaas genoeg om te ontkennen dat er geen ontevredenheid zou zijn in Rome, omdat men er oogenschijnlijk niets van bespeurt. Ik twijfel er geen oogenblik aan, dat er een hevig en ernstig misnoegen heerscht - ofschoon ik geloof, dat het zich bepaalt tot die klasse van menschen (die hier en daar worden gevonden) die een fijn gevoel van goed en kwaad hebben. Nog meer, ik geloof zelfs dat het Romeinsch comité, op den dag dat de Fransche troepen Rome verlaten, des verkiezende de revolutie zou kunnen proclameeren. Maar niettegenstaande dit misnoegen, niettegenstaande die dreigende revolutie, maak ik mij sterk dat er een macht is die het een zal overleven, en de andere zal overmeesteren. In de onveranderde houding der priesters lees ik de zekerheid die zij hebben van in het bezit te zijn van die macht, en de grond waarop die overtuiging bij de priesters steunt, ligt in de onveranderde houding van het volk. Gij kent de oude historie van den man die zoo lang in de gevangenis geweest was, dat hij alle verlangen naar de vrijheid verloren had en, toen eindelijk de deur voor hem geopend werd, weigerde er uit te gaan. Zoo ook hier. Als hun de poorten geopend werden, hoop ik (maar ik beken, ik twijfel er hard aan), dat het romeinsche volk bereid zou zijn van de vrijheid gebruik te maken.

{==191==} {>>pagina-aanduiding<<}

Dit zij genoeg over de eerste en grootste kans in het voordeel van den Paus; den kans dat de groote godsdienstige invloed dien hij ter zijner beschikking heeft voor u te sterk worde. Merk eens even op, eer wij verder gaan, hoe stout en onbedekt hij u met dien invloed tegen komt reeds op uw eigen terrein. Gij weet dat het gedeelte van de christenheid waarvan hij het hoofd is vormen heeft aangenomen die het best overeenkomen met het Italiaansch karakter, en gij laat de zorg voor de geestelijke belangen van uw volk geheel aan hem over, terwijl gij de stoffelijke belangen in uwe eigene handen houdt. Wat doet hij nu? Hij verklaart in dat volle gevoel van zijn oppergezag en van zijn hooge funktie dat wereldlijke en geestelijke rechten niet van elkaar te scheiden zijn en dat eerbied voor het een eerbied voor het andere in zich sluit. Beschouw dit als eene politieke belijdenis en de ongerijmdheid er van is beneden alle kritiek. Maar uitgesproken door den Paus wordt het een geloofsartikel. Zijn Heiligheid zegt: ‘Gij ontvangt de godsdienst van mij, dit is een artikel van uw geloof.’ En wat is het antwoord van de geloovigen niet alleen van Rome, maar van de geheele beschaafde wereld? Het antwoord van honderden of duizenden in andere opzichten zeer verstandige en invloedrijke personen is - ‘Amen.’
De tweede kans in 's Pausen voordeel, het tegenwoordige gebrek aan knappe en invloedrijke lieden voor de burgerlijke en militaire administratie in het Italiaansche koningrijk, behoeft geen betoog. Want zij kan niet ontkend worden. Om na den laatsten oorlog over dit punt uit te weiden, zou gelijk staan met aan Italië zijn ongelukken te wijten. Neen, daar beware mij God voor. Kondet gij nog de mannen vinden die geschikt waren om zich aan het hoofd te plaatsen van een dapper leger en een strijdvaardige vloot! Kondet gij nog de mannen vinden die gereed waren om aan het misnoegd, verdeeld, vernederd volk den sterken arm te bieden om zich op te heffen en bekwaam om het te leiden! Nu, in dit opzigt kunnen wij ook voor Italië eenige hoop voeden, en nog wel op goeden grond. Het volk dat een Cavour voortbrengt, de natie die een Garibaldi bezit, zal nog wel eenige krachtige mannen bezitten.
Waart gij geen Italiaan uit het noorden, voorzeker zou ik dan bezwaar maken om het derde punt waaruit ik de pauselijke hinderpaal op mijnen weg beschouwde, te behandelen. Gelukkig voor mij zijt gij noch Toskaan noch Romein, want juist in de

{==192==} {>>pagina-aanduiding<<}
meest uitkomende gebreken van het karakter dezer Italianen zie ik de derde voordeelige kans die de zwakheid van Italië oplevert voor de zaak van den Paus.
De meest sprekende gebreken van die landgenooten zijn, voor zoover een vreemdeling die kan ontdekken, deze: hun onvermogen om aan oprechtheid te gelooven, dus hun wantrouwen, en ten tweede hun gemis aan zedelijke kracht, en aan veerkracht in de kleinere belangen van dit leven. Het eerste van deze gebreken zie ik in den man die niet gelooven kan dat ik hem de waarheid vertel, hoe weinig beteekenend de zaak ook zij, zoo lang als hij de mogelijkheid ziet, dat ik winnen kon door hem een leugen op te disschen. Het tweede van deze gebreken vertoont mij de italiaansche medereiziger, die, als hij een steen op den weg vindt, er liever langzaam voor uit den weg gaat, dan hem voor den man die hem volgt op te nemen en dus voor altijd uit den weg te ruimen. Deze twee zijn, naar mijn inzien, gevaarlijke volksgebreken. Het eerste verzwakt het gevoel van eer, en doet daardoor onbegrijpelijk veel kwaad. Het tweede berooft de landgenooten van veel ontwikkeling door wrijving, door strijd met eene publieke opinie en een volksstem, opgewekt door klachten over ongeregeldheden, misbruiken en onrechtvaardigheden. In dit alles, mijn vriend, is winst, veel winst, veel steun voor de zaak van eene slechte regeering.
Laat mij, eer ik dezen brief eindig, de zaak toelichten met een of twee voorbeelden. Niet lang geleden had er een groote vergissing plaats, enkel en alleen het resultaat van overhaasting en slordigheid, in de leiding der belangen van een engelsch gezantschap. De ontsteltenis was groot toen de fout ontdekt werd, want zij had noodlottige gevolgen kunnen hebben. Maar de luimen van het noodlot zijn schier onoplosselijk. Een onvoorziene keer der omstandigheden plaatste het gezantschap in de zonderlinge positie van een misslag begaan te hebben, die ten goede uitviel; een staatkundig voordeel was dus bij toeval behaald door eene gelukkige staatkundige dwaling. Een mijner vrienden, zelf in de diplomatische loopbaan, bevond zich eenige dagen later in het gezelschap van verscheidene Italiaansche heeren, allen mannen van opvoeding en aanzien, enkelen zelfs mannen van staatkundigen invloed. Toen hij de kamer binnentrad werd hij tot zijne groote verbazing in een oogenblik omringd en in de warmste bewoordingen gecomplimenteerd wegens de groote be-
{==193==} {>>pagina-aanduiding<<}
kwaamheden van zijn chef. Uwe staatslieden drukten zich zoo uit alsof het een genoegen was op zulk een buitengewone handige manier overrompeld te zijn. Zoodra als de Engelschman aan het woord kon komen, trachtte hij de zaak in het ware licht te stellen. Het kwam alles alleen voort, verklaarde hij, uit eene dwaling. De Italianen glimlachten, schudden hunne hoofden met de meeste hoffelijkheid en opgewekte stemming. ‘Cave, Cave!’ riepen zij. Gij hebt ons beet gehad, maar waarde heer, wij zijn niet gek. De misslag heeft doel getroffen, laat den misslag nu maar los. De Engelschman betoogde op zijn woord van eer dat de verklaring, die hij gegeven had, de eenige ware was, de Italianen bogen en verlieten hem. Zij gelooven tot op dezen dag stellig dat de misslag met opzet begaan is. Tot op dit uur bewonderen zij in mijn vriend den meester in plechtige valsche betuigingen ter bereiking van diplomatische doeleinden. Ik
stem u toe dat dit kleine voorval in zich zelf nietig genoeg is, maar denk aan dit ingewortelde geloof aan bedrog in verband tot de dingen van het dagelijksche leven, en tot ernstige en hoog gewichtige politieke belangen, en zeg mij dan, of gij niet zoodanige huiselijke schandalen en ministerieele verwikkelingen uit een geheel ander oogpunt leert bezien.
Nu zullen wij de spoorwegen eens bezoeken ter illustratie der andere volksgebreken, waarop ik gewaagd heb te wijzen. In 't noordelijk Italie is de directie der spoorwegen perfect, daar hebben zij aan het volk de waarde van den tijd leeren kennen. Verlaat Toskanen en begeef u naar Rome, en ik weet waarlijk niet wat meer de verwondering en verontwaardiging opwekt, de groote luiheid van het personeel op de verschillende lijnen, of de volstrekte onderwerping van de passagiers onder het onvergeefelijkste en hoogst onnoodige oponthoud. Ik kwam in de hoofdstad van het koningrijk Italie met den trein, dien zij een expres-trein noemen. Er waren bijzonder weinig passagiers, en slechts zes of acht handwagens met bagage. De bestellers, en er waren er meer dan genoeg, besteedden ruim een half uur, op mijn horlogie gezien, om het goed aan het goederenbureau te brengen. Nooit zag ik bestellers zoo talmen als deze deden, nooit zag ik opzichters zoo ledig staan als deze Florentijners, maar ook nooit zag ik reizigers zich zoo gemakkelijk schikken in deze tergende en u tot wanhoop brengende traagheid als deze italiaansche reizigers. Twee personen verzetten zich, twee maakten zich drif-
{==194==} {>>pagina-aanduiding<<}
tig. De een was een Franschman, de ander uw onderdanige dienaar.
Terwijl wij Rome meer naderden, doch onthoud goed, wij waren nog niet buiten het koningrijk Italie, moesten wij weêr drie kwartier wachten op de komst van een anderen trein. Drie ongeduldige mannen stapten er uit en wandelden op het grondgebied van Victor Emmanuel op en neder al vloekende. Al weder de Franschman, al weder mijn persoon en een ander Engelschman. En wat deden de vrije Italianen? In het best mogelijk humeur zaten zij te praten en te rooken. De groote kalmte van den machinist, den stoker en de wachters werd alleen geëvenaard door de onbegrijpelijke rust van hunne landgenooten. Vroeg of laat, in of buiten den trein. O dolce far niente, wat zijt ge ons genoeglijk, wat zijt ge ons lief! Zie den Franschman tandenknarsen en hoor den Engelschman met zijn nationaal Damm! Wat kookt het bloed van dat noordsche volk, en welk een leven hebben die arme wachters en machinisten in die onrustige noordelijke landen! Maar wacht, daar komt de trein nog eer het laatste kwartier van het uur om is. Wat wilt ge meer? Is er een ongeluk gebeurd? Niets is er gebeurd. Wij zijn van daag om de een of andere reden drie kwartier te lang op reis geweest, een ander gister misschien een uur. Na dit alles gaan wij weêr verder, nacht en duisternis overvallen ons, de trein houdt op zonder dat er schijn noch schaduw van een station of licht te ontdekken is. Een klein meisje met een mandje verschijnt en loopt driftig langs de lijn, terwijl ze roept: mispels! mispels koop! Houden we stil om dit arme kind gelegenheid te geven iets te verdienen? Zend haar dan maar gauw naar dezen kant, we zullen het geheele mandje leeg koopen, de kleine meid een zoen geven en dan maar verder naar Rome - ik steek mijn hoofd uit het raam, de handen in mijn zak, daar verschijnt een gendarme en de kleine meid verdwijnt. ‘Wees zoo goed, zegt de gendarme, uit te stappen om berookt te worden.’ Ik vertel hem dat ik van Florence kom, dat er geen Cholera te Florence
is, en dat ik een gezondheids-attest van daar heb. De gendarme wacht tot dat ik heb uitgesproken, en herhaalt: ‘wees zoo goed om uit te stappen en berookt te worden.’ Ieder was er reeds uit, ik hoor den Franschman in de duisternis, wat hij sprak is niet weêr te geven. Eerste classe - tweede classe - derde elasse - allen kruipen we uit den trein, zonder eenig licht dat ons den weg wijst, en allen komen we in een loods. Een soldaat sluit de

{==195==} {>>pagina-aanduiding<<}
deur, een witte rook stijgt uit den grond en kronkelt zich rondom degenen die er dicht bij staan, menschelijke uitwasemingen en een lucht van chloor bestrijden elkaar. Doch de menschenlucht heeft, als ik tenminste mijn reukorgaan mag gelooven, de overhand. Een halve minuut stellig, niets meer valt er voor en de deur wordt plotseling weêr geopend; we zijn berookt, we mogen naar Rome gaan. - Neen, nog niet. Nog eens moeten wij stil houden om de passen na te zien; in elk ander land der wereld zou één oponthoud voldoende zijn ter bereiking van beide doeleinden, in Italie moet men daartoe tweemaal ophouden. - Toen wij weder verder stoomden sloeg ik mijn officieele reisgids eens op, om te zien hoe laat wij in Rome moesten wezen. Zij zegt: 9 uur precies. Een ervaren reiziger vertelt mij dat die reisgids niet goed is, en dat het uur is 8 uur p.m.; weder een ander reiziger haalt een anderen gids voor den dag, maar daarin is het uur zoo slecht gedrukt dat niemand het lezen kan. Toen ik op het volgende station stilhield, riep ik een wachter toe: ‘wanneer komen wij toch in 's hemelsnaam te Rome?’ Op de vriendelijkste manier van de wereld antwoordde hij: ‘heb geduld, mijnheer.’
Ik schik mij in mijn lot en neem de ondeugd van dit geduld van den wachter over, en voor middernacht bereiken wij eindelijk Rome. Den volgenden morgen tracht ik op verschillende wijze te weten te komen of er iets bestaat van een publieke opinie die zich ergert aan zulke dwaasheden en die ze tracht te verbeteren. Maar neen, ik merk niets van eene publieke opinie. Niets dat slechts in de verte gelijkt naar eenige veer- of geestkracht, zoo noodig ter vorming van eene publieke opinie. Misbruiken die niets te maken hebben met de politiek, die zelfs onder het bestaan van den Paus konden afgeschaft worden, verwekken geene algemeene afkeuring of tegenstand. Is het vreemd dat de koning van Napels steeds wacht dat zijn gelukster weder over hem zal opgaan? Durft gij de Katholieke partij waanzinnig noemen, als die partij gelooft dat de goede kaarten eindelijk in andere handen zullen komen?
Mijn brief is geeindigd. Al wat er te zeggen en te schrijven is van den anderen kant, is meer dan eens gezegd en geschreven. De onheusche taak om de gebreken van uwe natie en van de hinderpalen die op haren weg liggen op te zoeken en aan te wijzen, heb ik naar mijn beste weten en in een kort bestek volbracht. Voor de rest zal de tijd leeren in hoeverre ik goed zag of mij vergiste.

{==196==} {>>pagina-aanduiding<<}

Intusschen doe mij geen onrecht door te veronderstellen dat ik alle hoop op de betere toekomst van Italie verloren heb. Wat ik gezegd heb, heb ik durven zeggen, omdat mijne hoop gevestigd is op de besten onder u, om de slapenden wakker te schudden, en hen te wijzen op alles wat in der menschen macht is om ontwikkeling en hervorming te bevorderen. De man die een ander eerlijk en oprecht op zijne gebreken wijst, toont duidelijk dat hij nog hoop op zijne verbetering heeft; zoo niet, dan zal hij zwijgen. Beschaam de vleiers en de enthousiästen, - zie de bezwaren zoo als zij werkelijk zijn. Als uw volk zijn Venetiaansche vacantie gehad heeft, zend het dan zonder genade naar school. Laat ons in het vervolg meer zorgen voor verlichting van het verstand dan voor verlichting der huizen, meer voor de werkzaamheid en nijverheid van een vereenigd volk, dan voor de toejuichingen van een vereenigd volk, daar gij meer dan genoeg aan zult hebben. In duidelijk Engelsch: werkt eerst, en juicht daarna; dan, als Italie die les geleerd. heeft, zal het te krachtig voor den Paus, en een vrij volk wezen.


{==197==} {>>pagina-aanduiding<<}

Siameesche legende.

‘Er leefde eens een machtig koning; Humayum was zijn naam; om zijn schitterende praal, zijn oorlogsroem en zijne macht was niet alleen hij zelf, maar het gansche land Batharath, waarvan hij koning was, beroemd geworden. Op zekeren dag op marsch zijnde aan het hoofd van zijn leger werd hij overvallen door een brandenden dorst; maar er was geen water te vinden in den ganschen omtrek. Eindelijk kwam Humayum al zoekende naar water in een tuin vol granaatboomen. ‘Ik sterf van dorst’ - zei hij tot den tuinman, ‘hebt gij ook water?’ - ‘Neen’ antwoordde deze, ‘maar ik heb granaten in overvloed. Zoo gij er van verlangt, doe alsof gij thuis waart; kom binnen, zet u te rusten in dit prieel, en intusschen zal ik u een heerlijken drank bereiden uit het sap mijner vruchten.’
‘De koning nam gretig het aanbod aan. Hij zette zich in het prieel; de tuinman nam een granaatappel, perste die uit en vulde met het sap weldra een flinken beker, dien hij zijn gast toereikte. De vorst ledigde hem tot op den bodem met innig genot. “Vriend,” vraagde hij toen aan den tuinman, “zijn uwe granaatboomen aan de belasting onderworpen?” - “Neen” - antwoordde deze - “er is nog nooit belasting van betaald, maar niet ver van hier wonen andere eigenaars die minder gelukkig zijn, zij moeten betalen.” Humayum vroeg daarop nog eenige inlichting omtrent de gewone opbrengst van zulk een schoonen boomgaard, en de tuinman kon niet nalaten daarvan hoog op te geven. “Uitmuntend”, dacht de koning; die tuin moet belast worden, het zal eene goede verbetering voor de inkomsten zijn!’ En te gelijk reikte hij den beker op nieuw aan den eigenaar met verzoek dien nog eens te vullen.
‘De tuinman plukte weder een granaatappel; maar hoe hij ook perste, er kwam slechts weinig sap uit; en evenzoo ging het met de volgende, zoodat hij wel tien granaten noodig had om met moeite den beker te vullen.
‘Dat is vreemd,’ zei de koning, ‘hoe komt dat, vriend!’
‘De oude tuinman schudde het hoofd. ‘Ach, Heer! dat beduidt niet veel goeds,’ zeide hij. ‘Ik ben zeker, dat Z.M. onze koning op dit oogenblik een besluit heeft genomen om de boomen van dezen tuin te belasten; want in dat geval gaat het hier altijd zoo met de vruchten, zij verdroogen en er komt geen sap meer van.’

{==198==} {>>pagina-aanduiding<<}

‘Humayum stond verbaasd. Hoe! - dacht hij bij zich zelve, - mijn enkel voornemen van dezen tuin te belasten doet oogenblikkelijk aan de heerlijke vruchten haar sap verliezen. Wat zal er dan wel gebeuren, als ik het besluit neem om ze voor altoos vrij van belasting te verklaren? Terstond nam hij dit besluit. “Ik wil niet” - sprak hij bij zich zelve, - dat de vruchten van dezen braven grijsaard ooit belast worden’ - en tegelijk verzocht hij hem vriendelijk om een derden beker. De grijsaard gehoorzaamde; maar nauwelijks was hij begonnen den eersten den besten granaatappel uit te drukken of de beker was vol en de vrucht nog bij lange na niet leeggeperst. ‘Ha - riep hij met blijdschap uit - de koning moet op het oogenblik zelf teruggekomen zijn van zijn besluit. Want, wat onze ouders mij van kindsbeen af hebben geleerd kan niet liegen. Altijd hebben zij mij gezegd: let op, als de vruchtboomen belast worden, verdrogen de vruchten, en de boomen sterven voor den tijd. Wie te veel eischt, ontvangt weinig; wie weinig vraagt verkrijgt veel.’
‘De koning gevoelde dat de oude man gelijk had en keek eenigszins beschaamd om zich heen. Intusschen was zijn gevolg dat mede aan 't zoeken van water geweest zijnde, zijn spoor was kwijtgeraakt bij den tuin gekomen waar de koning in het prieël zat te rusten. Zij ontdekten hem, en kwamen binnen. Op dit gezigt begon de arme drommel van een tuinman te begrijpen dat hij aan den koning zelven de les gelezen had, en werd bleek van schrik. Maar de koning stelde hem gerust, deed hem een ruime schadeloosstelling geven voor zijne granaten, en tevens een vrijstelling van belasting voor zijne vruchtboomen, terwijl hij hem nog bovendien aanstelde tot gouverneur in het distrikt waarin hij woonde.
‘In zijn residentie teruggekeerd, liet Humayum terstond een besluit uitvaardigen van den volgenden inhoud: ‘De voorwerpen, die tot heden niet belast waren, zullen ook in 't vervolg vrij van belasting blijven; en al de belastingen en opbrengsten voor 's staats kas die bestaan, zullen aan een herziening onderworpen worden, opdat zij niet te drukkend mogen zijn; zoo is mijn koninklijke wil, en mijne ministers zullen zorg dragen dat hij worde ten uitvoer gelegd.’
‘Van dit oogenblik af namen de staatsinkomsten toe, het volk was gelukkig en zegende de regering en zijn “grooten koning.”’
Deze legende - zoo lezen we nog in de bron waaruit wij haar putten - kan gelden voor een geheelen cursus van staathuishoudkunde. Of dit waar is?
R-r.






{==199==} {>>pagina-aanduiding<<}

Fritz Reuter,

door Dr. C.M. Vos.

(Vervolg en Slot.)

In Reuter's dichterlijke ontwikkeling kunnen drie perioden onderscheiden worden. In de eerste schreef hij zijn Läuschen un Rimels, voorstudiën, ofschoon wat den tijd betreft het tweede deel daarvan reeds diep in de tweede periode valt. Die tweede periode zag de vertellingen in verzen geboren worden, waarin wij den dichter nog zien zoeken en tasten naar den weg, dien hij bewandelen zal, terwijl in de werken der derde periode, de geschriften in proza, hij dien weg blijkt gevonden te hebben. In de Läuschen un Rimels treed het naïef-lachverwekkende op den voorgrond. De vertellingen in verzen zijn voor een deel ontsierd door valsche sentimentaliteit en de invlechting van rechtszaken. Het meest van allen is dit het geval met Kein Hüsung, want De Reis nah Belligen herinnert ons nog aan de Läuschen un Rimels en Hanne Nüte vormt den overgang tot de geschriften in proza, de producten der derde periode, waarin een gezonde, zelfbewuste humor den grondtoon aangeeft, en scherts en ernst tot een onoplosbare eenheid versmolten zijn. Ook ten opzichte van den vorm verschillen de werken, waarmede wij thans zullen kennismaken, van de reeds behandelde. Maar hoe net maat en rijm de Läuschen un Rimels en de vertellingen in verzen - wederom met uitzondering van Kein Hüsung - ook mogen kleeden, het

{==200==} {>>pagina-aanduiding<<}
wijde, gemakkelijke prozakleed staat Reuter's overige geschriften niet minder goed.
Met uitzondering van een enkel geschrift, Schnurr-Murr getiteld, gaf Reuter aan zijne andere werken in proza den algemeenen naam van Olle Kamellen. Ofschoon sommige der verhalen, in Schnurr-Murr bijeengebracht, van oudere dagteekening zijn dan het eerste deel der Olle Kamellen, zullen wij ze toch eerst na kennismaking met dit eerste deel der Olle Kamellen beschouwen, omdat zij eerst toen in één bundel vereenigd zijn.
Olle Kamellen beteekent in het Nederlandsch: oude kamillen. Daarmede bedoelde Fritz Reuter niet, zooals Ds. Laurillard, de schrijver eener voorrede voor een nederlandsche vertaling van sommige der Olle Kamellen, waarover wij straks spreken zullen, meent: ‘doorleefde gebeurtenissen, geconserveerd door de herinnering en aangewend tot een nuttig gebruik; - kruiden, die hun bloeitijd op het veld lang reeds hebben gehad, maar toch nog bestaan (!) en geuren en in sommige gevallen nog met vrucht uit de doos kunnen worden gehaald,’ - neen! Reuter gaf ze dien naam ter aanduiding dat zij een universeel huismiddel konden en moesten zijn. Waar bij ons te lande nevens kamillen ook vlier- en lindebloesem en senebladen het hoofdbestanddeel der huisapotheek uitmaken, daar geeft men in Duitschland kamillen en kamillen alleen. Zoowel tegen verkoudheid als tegen hoofdpijn, in één woord bij alle lichtere ongesteldheden is steeds het wachtwoord der duitsche huismoedertjes: kamillen! en liefst oude kamillen. Dat bedoelde ook Reuter. Bij elken toestand des geestes, in vreugde of in smart, neme men de Olle Kamellen ter hand, en die oude geschiedenissen, die oude herinneringen, ze zullen onder tranen ons doen lachen, in vreugde ons menig oogenblik van ernstig nadenken bezorgen en soms het oog vochtig doen worden.
In de Olle Kamellen treedt de dichter in persoonlijke, vriendschappelijke betrekking tot zijne lezers, onder welke hij in de eerste plaats zijne landslieden verstaat. Hij verhaalt hun de geschiedenissen, deels gedurende zijn leven voorgevallen, deels door hem zelven meegespeeld. Terwijl wij in zijne vroegere werken berispt hebben, dat hij nu en dan het hoofd van achter de schermen stak, hier vinden wij dit volkomen op zijn plaats, en het dunkt ons volmaakt in orde te zijn, dat de dichter van tijd tot tijd een woordje medespreekt en zich soms onder de helden

{==201==} {>>pagina-aanduiding<<}
van zijn verhaal mengt, want met hen allen is hij bekend en bevriend.
Het eerste deel der Olle Kamellen bevat twee verhalen: Woans ik tau 'ne Fru kamm en Ut de Franzosentid. Woans ik tau 'ne Fru kamm (hoe ik aan een vrouw kwam) is niets meer dan een schets, een soort van feuilleton. De held is iemand van het mannelijk geslacht, van wien we alleen weten dat hij een geelgrauwen hoed draagt, een dito overjas, een dito pantalon, dat hij eenenveertig jaar oud en nog ongehuwd is. Overigens is zijne verschijning, tot aan het eind van het verhaal toe, zoo zeer incognito, dat men evenveel recht heeft om te zeggen: het is de dichter zelf! als: het is diens broer! of: diens neef! Die geelgrauwe onbekende nu, die zich zelf sprekende invoert, zit op een kerstavond in zijn kamer en soest over zijn oudvrijerschap. Hij gaat naar den schoenmaker, die tegenover hem woont, brengt bij dezen den avond door, maar komt zoo zwaar verkouden te huis, dat hij veertien dagen lang in een ijlende koorts te bed ligt. Toen hij herstelde, verhaalde hij aan zijn oom Matthies, een wachtmeester buiten dienst en ook een oudvrijer, dat hij eigenlijk verliefd is. Het voorwerp zijner genegenheid is een dame met een groenen sluier, een mantel, waaraan van achteren kwasten hangen, en met een jongentje aan de hand. Oom Matthies zal nu de zaak in orde brengen, maar hij doet dit op zulk een wijze, dat neef ijverzuchtig wordt en de dame aan oom wil afstaan, waarmede deze tevreden is, totdat neef plotseling zelf aanzoek doet en aangenomen wordt.
De dame krijgen wij niet te zien. Oom alleen deelt ons iets omtrent haar mede, namelijk dat zij fraaie beenen heeft en voortreffelijk visch kan koken. De geelgrauwe onbekende verzekert ons dat hij veel zou kunnen verhalen van hunne eerste ontmoeting, bijv. van de gelukkige bruidsdagen en de ‘dumme Streichen,’ die hij vóór zijn huwelijk nog uitgevoerd heeft, om later de baas te kunnen blijven, doch hij zegt tevens, dat hij wel oppassen zal ons iets daarvan mede 'te deelen.
Zoo trekken ons alle figuren als nevelbeelden, als dissolving views voorbij. Nu eens meenen we de schoenmakersvrouw te zien, maar alras bemerken we dat oom Matthies het is, tot het ons spoedig blijkt dat het eigenlijk een oude vrouw, de ziekenoppaster is en deze weer terstond in de dame met den groenen sluier verandert. En tusschen al die vage gedaanten zien we

{==202==} {>>pagina-aanduiding<<}
andere gestalten: den bontwerker Obst, die door zijn vrouw uit huis gezet wordt; de vrouw van den smid Wulf, die op bevel haars mans een schotel met hazepeper uit het venster werpt; de molenaar Kiewitt, die de zondagsche muts zijner vrouw in een emmer vuil water dompelt, - maar met de eigenlijke geschiedenis hebben zij niets te maken.
De moraal der geheele historie heeft de dichter in een motto uitgesproken:

‘Nah de Hochtid hett 't en En'n 1); 
Vör de Hochtid möst Du s' wen'n.’ 

Of Reuter daarin gelijk heeft, dat mogen anderen beslissen. Mij dunkt: practica est multiplex!
Veel beter is Ut de Franzosentid, dat door sommigen voor het best geslaagde stuk van Reuter gehouden wordt. Het is een verhaal uit 's dichters geboortestad in den tijd toen het duitsche volk tegen de fransche overheersching begon op te staan. Wij bevinden ons onder oude vrienden en bekenden uit Reuter's jeugd; we zien zijn ouders, den burgemeester en zijn vrouw terug, oom Herse, den politiedienaar Luth, den horlogemaker Droz, den ‘Amtshauptmann’ Weber met zijn vrouw en hun huishoudster Mamsell Westphalen, en den dichter zelven, zooals hij boodschappen doet tusschen het raadhuis en het jachtslot. In hoeverre dit laatste op waarheid berust, blijve onbeslist; Reuter was toen nauwelijks drie jaar oud. En we maken ook met nieuwe personen kennis, met den molenaar Voss en diens knecht Friedrich Schult, met Fritz Sahlmann, den ‘onverstandigen slungel’, die voor den ‘Amtshauptmann’ de ‘loopende zaken’ bezorgt.
‘Gedoopt ben ik,’ zoo vangt Reuter zijne geschiedenis aan, ‘en ik heb ook peters gehad, vier stuk. En als mijn vier peters nog leefden en met mij over straat gingen, dan zouden de menschen blijven staan en zeggen: Kijk, wat een kerels zijn dat! Naar zoo'n slag kan men thans lang zoeken; dat zijn nog ereis peters! - En er was een onder hen, die was nog een hoofd langer dan de anderen, en zag over hen heen als Saul over zijn broers.’ Dat was de ‘Amtshauptman’ Weber, van wien nu een onovertreflelijke beschrijving volgt, die wij boven, bij het verhaal van Reuter's leven, voor een goed deel reeds medegedeeld hebben.

{==203==} {>>pagina-aanduiding<<}

Terstond daarop volgt een scène, die men slechts in het oorspronkelijke genieten kan:
‘Eines Dags - 't was in de Tid, as dat Takeltüg, de Franzosen, ut Russland t' rügg kamen wiren, un as sik dat all bi uns so rögen 1) würd - kloppt wer on den Herrn. Amtshauptmann sin Stuw. ‘Herein!’ rep de oll Herr un rinne kamm oll Möller Voss ut Gielow, mit 't verkihrt En'n tauirst 2), un makt en Diner 3), de hellsch 4) dwaslings 5) rute kamm, as müsst hei den Herrn Amtshauptmann vör allen Dingen irst wisen, von wat för 'ne Ort Tüg sin Hosenbodden 6) makt wir. ‘Gun Dag, Herr Amtshauptmann!’ säd hei. ‘Gun Mornn, min leiw 7) Möller!’ säd de oll Herr. - Na, wenn sei sik ok verschidene Dagstid böden 8), so hadden sei doch, jedwederein up sin Ort, recht, denn de Möller stunn des Morgens Klock vir up, un bi em was 't Nahmiddagstid, un bi den Herrn Amtshauptmann was 't tidig an'n Morgen, denn hei stunn Klock elben up. - ‘Wat wull Hei, min leiw Möller?’ - denn dunn würden de Möllers noch ‘Hei’ heiten 9). - ‘Je, Herr Amtshauptmann, ik kam tau Sei 10) in 'ne grot Sak. - Ik wull Sei man 11) mellen: ik wull nu ok Pankerott spelen, Herr Amtshauptmann.’ - ‘Wat wull Hei, min leiw Möller?’ - ‘Pankerott spelen, Herr Amtshauptmann.’ ‘Hm, hm!’ brummt de oll Herr, ‘das ist ja eine verzweifelte Sache,’ un riwwt 12) sik den Kopp un geiht in de
Stuw up un dal 13). ‘Wo 14) lang' wahnt 15) Hei all in dat Stemhäger Amt?’ ‘Taukamen 16) Johanni warden 't drei un dörtig Johr.’ - ‘Hm, hm’ brummt de Herr Amtshauptmann wider, ‘un wo olt is Hei, Möller?’ - ‘In 'n Arwtaust 17) warden 't fiw un sösstig Johr, känen mäglich ok söss un sösstig sin.’ - ‘Möller Voss, denn is Hei vel tau olt tau Sin Vörnehmen.’ - ‘Wo so denn?’ fröggt de Möller ganz verdutzt. - ‘Pankerottmaken is en swer Geschaft, dor ward Hei in Sinen Öller 18) nich mihr mit farig 19).’ - ‘Meinen Sei, Herr Amtshauptman?’ - ‘Ja, dat mein ik. - Wi sünd dor Beid tau olt tau, dat möt wi jung'n Lüd äwerlaten.’ - ‘Na,’ fröggt de oll Herr, un schüddelt den Möller so'n Beten 20) an de Schuller, ‘wo drückt Em denn de Schauh? Wat quält Em denn

{==204==} {>>pagina-aanduiding<<}
hauptsächlich?’ - ‘De Jud! de verfluchtige 1) Jud! Un denn de Prinzess 2), Herr Amtshauptmann! de verfluchtige Prinzess!’ - ‘Süht Hei, Möller? dat is ok en Hansbunkenstreich von Em, dat Hei sik in Sinen Öller in en Prozess rin giwwt.’ - ‘Je, Herr, as ik mi in den'n rin gaw, was ik noch in gauden 3) Johren, un ik dacht ok so, ik würd em noch bi Lewstiden utfechten; äwer ik mark woll, so'n Prinzess hett en längern Athen 4), as'ne ihrlich Möllerlung' uthollen kann.’
De arme man had namelijk een proces tegen zijn neef, waarbij zijn geheele bezitting op het spel stond, en nu hij de vijfhonderd Thaler; die hij eenen joodschen woekeraar schuldig was, niet betalen kon, omdat de Franschen hem uitgeplunderd hadden, nu bedreigde hem een gerechtelijke verkoop. Het zijn slechte tijden. Al stelde men geheel Stavenhagen op het hoofd, zoo verzekert ons de ‘Amtshauptmann,’ er zouden geen vijfhonderd Thaler uit de zakken vallen. Terwijl de ‘Amtshauptmann’ nog met den molenaar spreekt en hem zoekt te troosten, rijden zeven fransche chasseurs den hof binnen en een hunner komt boven om met den ‘Amtshaupmann’ te spreken. Dit gesprek vlot echter niet bijster, want al slaat de ‘Herr Amtshauptmann’ telkens zijn Dictionaire de poche op, om te zien hoe Mijnheer Poche de fransche woorden vertaalt, toch begrijpt hij niet wat de chasseur wil. Eindelijk brengt de burgemeester, dien men gehaald had, den ‘Amtshauptmann’ aan het verstand, dat de Franschman vijftien vette ossen, een last tarwe, honderd louis d'or en veel wijn verlangt. Dat laatste geeft men het eerst en de molenaar Voss moet nu zien den Franschman onder tafel te drinken. Inmiddels had men om de horlogemaker Droz gezonden en toen deze in zijn voormalige uniform verscheen, namen de marodeur's de vlucht, daar zij hem voor den kwartiermeester van een fransch regiment hielden. De chasseur, die met den molenaar gedronken heeft, is buiten westen geraakt, maar ook de molenaar heeft zijn evenwicht verloren. Friedrich Schult, de molenaarskuecht, tilt het tweetal op den wagen en smijt onderweegs den chasseur er af. Terwijl de horlogemaker Droz zich te goed doet aan de lekkerbeetjes, hem door Mamsell Westphalen verschaft, trekt werkelijk een fransch regiment Stavenhagen binnen en de hoofdofficieren worden op het slot ingekwartierd, zoodat Droz - men herinnere zich

{==205==} {>>pagina-aanduiding<<}
dat hij vroeger uit franschen dienst gedeserteerd was - het niet waagt om langs de straat naar huis terug te keeren. Hij zal nu in de kamer van Mamsell Westphalen overnachten, die deze hem daartoe heeft afgestaan en die slechts door een dun beschot van het slaapvertrek der officieren gescheiden is. Maar Fritz Sahlmann - de rakker! - had uit wraak over een oorvijg, van Mamsell Westphalen dien dag ontvangen, een ijsklomp boven in den hemel van haar ledekant gelegd, en toen Droz, door de onaangename lekkage ontwaakt, te vergeefs het ledekant van den eenen hoek van de kamer naar den anderen trok, stootte dit eindelijk tegen het dunne beschot van de kamer der officieren en wekte het dezen uit hunnen slaap. De overste stormde het vertrek binnen, slechts in een roode deken gehuld, met een tweeloopspistool in de hand; achter hem zijn magere adjudant, met de sabel in de vuist en in niets dan in zijn hemd; evenzoo de ordonnansen. En van de andere zijde Mamsell Westphalen met een groote stallantaarn, gevolgd door de dienstmeisjes Fik en Corlin, alle drie in schamele kleedij. Toen Droz zich uit de bedgordijnen losgewerkt had, zette hij de berenmuts op het hoofd en sprak hij, op militaire wijze groetend: ‘Bonsoir, mon colonel!’ Mamsell Westphalen beval onmiddellijk de beide lachende dienstmeisjes haar voorbeeld te volgen en zich om te keeren, maakte een achterwaartsche buiging en gaf hare verontwaardiging te kennen over deze nachtelijke rustverstoring in een christelijk huisgezin.
Droz wordt nu als deserteur gevangen genomen, en de overste, de sabel en de muts van den chasseur ontdekkend, die men ongelukkiger wijze vergeten had mede te geven, komt nu op het vermoeden, dat hier een moord geschied is. Daarop ging ook Mamsell Westphalen, door den raadsheer Herse daartoe aangeraden, op de vlucht. Zij verbergt zich in het hokje, waarin het vleesch gerookt werd, en Fritz Sahlmann brengt haar elk oogenblik tijding en wordt daarvoor met worst enz. beloond. Toen de burgemeester voor den horologemaker instond en verklaarde, dat deze slechts op zijn bevel gehandeld had, werd hij den volgenden dag met den molenaar en met oom Herse door het regiment weggevoerd. Oom Herse had niets dan ongeluk gehad. Eerst door Mamsell Westphalen en de dienstmeisjes met een bezem mishandeld, omdat zij hem, in zijn met goud gestikte uniform van raadsheer, voor een fransch generaal hielden, en nu

{==206==} {>>pagina-aanduiding<<}
gevangen genomen omdat hij den wagen van den molenaar in veiligheid brengen wilde. Toch beschouwt hij zijn wegvoering als een triomftocht. Hij maakt allerlei plannen om door het inbrandsteken der windmolens geheel Duitschland in opstand te brengen en de krijgskas der Pruisen door een plundering der joden te vullen en Napoleon door allerlei kunstige marschen gevangen te nemen. Inmiddels nam de burgemeester zijn kans waar en ontvluchtte. De overige gevangenen liet men vrij, toen de verdwenen chasseur door den molenaarsknecht Friedrich Schult achterhaald en teruggebracht was.
Die Friedrich Schult is een der beste figuren in Reuter's werken, vol humor en onuitputtelijk in grappen en tevens in ontwikkeling hoog boven zijn stand verheven. Hij is in Pruisen geboren en heeft in het jaar 1787 in Holland onder den hertog van Brunswijk gevochten - daarom is zijn lievelingsvloek nog altijd: Dümurrjöh! Verfluchte Patriotten! - maar hij is gedeserteerd omdat hij niet langer de kinderen van zijn kapitein wilde wiegen. Nadat hij den chasseur van den wagen had geworpen, vond hij in diens mantelzak, die was blijven liggen, behalve een menigte gouden en zilveren voorwerpen, nagenoeg zevenhonderd Thaler baar geld. Daarvan neemt hij slechts een achtgroschen-stuk voor zich, want dat hebben de Franschen hem eens ontroofd. Maar toen hij den molenaar aanraadde met het overige geld den joodschen woekeraar te betalen, was hij in de oogen der molenaarsvrouw niets minder dan de slang in het paradijs. Intusschen, slechts na de dringende beden zijner brave, lieve dochter besloot de molenaar den ‘Amtshauptmann’ het gevondene in handen te geven. Toen Friedrich Schult vernam dat zijn meester van den moord des chasseurs verdacht werd, rustte hij niet tot hij dezen gevonden en teruggebracht had, waarbij hij, uit vrees voor ontvluchting, de voorzorg nam hem de knoopen van zijn broek af te snijden.
Zooals reeds gezegd is, krijgen de gevangenen hun vrijheid weder en onder het gelui der klokken en het hoera der burgers trekken zij Stavenhagen binnen. Natuurlijk oom Herse vooraan! Nu kon de geschiedenis eindigen, want oom Herse heeft van den jood voor den molenaar uitstel van betaling verkregen, en de neef wil het proces laten varen en daartegen de molenaarsdochter huwen. Maar, hetzij de dichter in deze donkere tijden een huwelijk een minder geschikt slot van zijn verhaal

{==207==} {>>pagina-aanduiding<<}
achtte, hetzij hij andere redenen had, plotseling komt een nieuwe verwikkeling. Door een schrijffout van Fritz Sahlmann staat in het contract van den molenaar, dat hij voor elk schepel tarwe als maalloon een schepel tarwe eischen kan. Op raad van oom Herse houdt hij nu eenvoudig al het koren, dat aan zijn molen gebracht wordt, onder zijne berusting, en, zich reeds schatrijk wanend, weigert hij de hand zijner dochter aan zijn neef te geven. Natuurlijk had hij nu spoedig twintig in plaats van één proces. En toen zijn toestand nog verergerde, omdat de ‘Amtshauptmann’ slechts door een pennestreek het contract veranderde, trad zijn knecht als zijn redder op. De rechtbank had dezen toegekend al wat in den mantelzak van den chasseur gevonden was en nu geeft hij dit den molenaar ter leen. Zelf trok hij met diens neef ten oorlog tegen de Franschen en tegelijkertijd werd als in geheel Nederduitschland ook in Stavenhagen de landstorm in het leven geroepen, wiens exercitiën, onder leiding van oom Herse en den horologemaker Droz, door Reuter op luimige wijze beschreven zijn. Toen de beide jongelieden uit den strijd teruggekeerd waren, huwde de molenaarsdochter haren neef en oom Herse liet zijn pas opgericht muziekcorps op hun bruiloft voor de eerste maal spelen en stak door vuurwerk bijna het huis in brand. Friedrich Schult is voor Stavenhagen een beroemd, historisch persoon geworden, want terwijl nagenoeg iedereen meent dat Blücher den veldslag bij Leipzig gewonnen heeft, te Stavenhagen is men beter onderricht, daar weet men dat de plannen voor dien slag van Friedrich Schult afkomstig zijn.
In deze geschiedenis toonde Renter reeds waartoe hij in staat was, zijn humoristische gaven niet alleen, maar tevens dat hij de kunst bezat om te treffen en het ernstige uit te drukken, zonder in valsche sentimentaliteit of bombast te vervallen. Zóó, waar hij ons het gesprek verhaalt tusschen den molenaar en diens dochter en deze haren vader bezweert der verleiding weerstand te bieden en hem later in de gevangenisschap vergezelt en troost verschaft. Zóó, waar Reuter ons zijne kranke moeder teekent, wie men haar echtgenoot ontrooft, en hare vreugde over zijn ontkoming, waarbij haar zoon de volgende schoone vergelijking bezigt: Alle verrassingen deugen niets, zelfs niet de goede. Wanneer de vreugde den menschen plotseling in de ooren schalt, alsof twee dozijn muzikanten, achter een boschje verscholen, opeens allen te zamen zoo luid mogelijk beginnen, dan schiet dat

{==208==} {>>pagina-aanduiding<<}
door hoofd en hart en het schoonste lied geeft enkel smart. Neen! Ik loof de vrengde, wanneer zij daar aankomt als een zangvogel in het groene woud, nader en altijd nader, van tak tot tak, tot hij ten laatste op den dichtst-bijzijnden boom mij zijn lied in het oor zingt!
Wat den aanleg van Ut de Franzosentid betreft, meen ik dat wij het boven alle andere geschriften van Reuter mogen stellen. Er is eenheid in de handeling - uitgezonderd evenwel de geschiedenis met het contract van den molenaar, want, hoe dom men dezen ook achten moge, een dergelijke misvatting is, zoo niet onmogelijk, ten minste al zeer onwaarschijnlijk - de knoop wordt kunstig gelegd en goed ontward en de handeling zelve is dramatisch. Zoo wij een fout moesten aantoonen, het zon dit zijn: er is geen held in dit verhaal, of liever: in plaats van één zijn er meer helden. Dit is ook in andere werken van Reuter het geval, doch niet alleen in de zijne, ook in die van de meeste humoristen. Naar het schijnt ligt de oorzaak hiervan in het wezen van den humor, maakt het diens sterkte uit, want de humor brengt het groote met het kleine in betrekking, weet beide ineen te doen vloeien, toont het groote aan in het kleine en omgekeerd, en kan daarom niet het een ten koste van het andere op den voorgrond plaatsen. Zoo hebben wij in Reuter's geschiedenis in plaats van één held een menigte van personen verkregen, die allen den rijkdom van des dichters geest openbaren. Ut de Franzosentid geeft ons het bewijs waartoe de humorist in staat is. Tegenover den somberen, onheilszwangeren achtergrond der dagen, waarin dit verhaal speelt, staat het als een gouden dageraad, die het vaandel der overwinning voor den naderenden morgen uitdraagt. Het levert ons een getrouwe, kleurenrijke schildering van dien gedenkwaardigen tijd, toen het in het oosten daagde, en van den indruk, dien de toenmalige gebeurtenisssn op oud en jong, op rijk en arm, op edel en onaanzienlijk maakten; het waait ons de atmosfeer dier dagen tegen.
‘Wat schrewen 1) is, is schrewen!’ zeide de ‘Amtshauptman’ tot den molenaar, toen deze over de schuldbekentenis klaagde, die hij den joodschen woekeraar gegeven had. ‘Wat schrewen is, is schrewen!’ sprak ook Reuter tot Fritz Sahlmann, den ‘onverstandigen slungel’, den eenige, die uit die dagen is over-
{==209==} {>>pagina-aanduiding<<}
gebleven, en die tot een ferme kerel is opgegroeid, en hij stak hem goedhartig de hand toe. En Fritz Sahlmann vatte haar aan, want hij wist dat de dichter hem onsterfelijk had gemaakt. En toen Reuter voor eenige jaren zijn vaderstad bezocht, trof men onder de burgers, die hem in triomf inhaalden, ook FritzSahlmann aan.
Men herinnere zich: wanneer oom Herse te Stavenhagen over de markt naar Grischow was gegaan, dan bereidde deze hem uit zeven roode, groene, blauwe en geele flesschen een drank, dien zij ‘Schnurr-Murr’ noemden. Schnurr-Murr luidt ook de titel van een werkje van Reuter, dat in 1861 het licht zag. Die naam beteekent oud, overvloedig huisraad, dat op zolder in een hoek wordt gestopt, een rommelzoo in één woord. Schnurr-Murr is evenzoo een verzameling van opstellen, die reeds vroeger verschenen waren (meest in het Unterhaltungsblatt, door Reuter een tijdlang geredigeerd), een rommelzoo, bont ook van taal - ‘wat tausamen is schrapt ut de hochdütsche Schöttel, ut den plattdütschen Pott un den missingschen Ketel - in het Hoogduitsch, in het Platduitsch of in het ‘Missingsch’ geschreven. Een rommelzoo, van weinig waarde is ook de voorname inhoud, want, behalve van een paar stukjes - Meine Vaterstadt Stavenhagen en Abendteuer des Entspekter Bräsig - is het van de andere te betreuren, dat de dichter ze niet in de portefeuille gehouden heeft.
In de beide verhalen in 't Platduitsch Von 't Pird up den Esel en Wat bi 'ne Aewerraschung rute kamen kann 1), vinden wij oom Matthies terng, met wien wij in Woans ik tau 'ne Fru kamm kennis gemaakt hebben. Fritz Reuter had als jongen gekwanseld en nu verhaalt oom Matthies hem, in het eerste stukje, hoe een ridmeester een koets voor een kales, deze voor een schimmel, dezen weder voor een jachthond en dit dier weder voor een pijpekop binnen korten tijd verruild, en spoedig daarop den pijpekop gebroken heeft. Als een overblijfsel van het oude, heidensche juulfeest is het nog in Mecklenburg en Zweden gebruik om op kerstavond een geschenk, dat men vooraf in eene menigte papieren gewikkeld heeft, rugwaarts met den uitroep: Julklapp! in de kamer te werpen, waarop de persoon, aan wien het pakje geadresseerd is, naar den gever moet raden. Zoo wordt nu in het tweede stukje verhaald, hoe Fritz Reuter bezig is voor zijne moeder een ‘Julklapp’ te maken, oom Matthies, die hem

{==210==} {>>pagina-aanduiding<<}
naar den inhoud vraagt, een onbescheiden antwoord geeft, door dezen met een oorvijg beloond wordt en met een stortvloed van geschiedenissen, die allen bewijzen moeten, dat zulke verrassingen beiden partijen ergernis en verdriet veroorzaken.
Haunefiken, de titel van een ander stukje, is de naam eener oude meid, van wie verhaald wordt, dat zij zeven en dertig jaren lang op den terngkeer wachtte van haren minnaar, die met de Franschen naar Rusland was getrokken, en dat zij eindelijk, gebroken van harte, stierf. Dit verhaal nu, uit haren mond in het Platduitsch opgeschreven, wordt door den dichter met allerlei kantteekeningen voorzien, opgeluisterd met een uitvoerige polemiek tegen Dumas en Sue, met loftuitingen op Auerbach en anderen, met een twistgeding tusschen Reuter en eenige dames over poëtische onderwerpen en dichterlijke waarheid. En dat alles op zoo overdreven toon, als wij slechts in Kein Hüsung terugvinden.
In het hoogduitsche Meine Vaterstadt Stavenhagen schildert ons de dichter het leven in een landstadje, vooral in dat waarin hij geboren werd. Tevens is het een autobiographie zijner jeugd, waarvan wij hierboven gebruik gemaakt hebben, toen wij Reuter's levensgeschiedenis verhaalden. En het geeft ons daarenboven een commentaar op Ut de Franzosentid, het leert ons wat daarin waarheid, wat verdichting moet genoemd worden. Uitvoerig worden ons de personen geteekend, die in het laatstgenoemde werk optreden, jammer slechts dat de taal, waarin dit geschiedt, overladen, opgeschroefd, gedwongen-grappig moet heeten, en misschien alleen het slot hierop eene uitzondering maakt.
Een rommelzoo, Schnurr-Murr, ja waarlijk! dat is het meeste. Maar een kabinetstukje, een waarachtig juweeltje is wat ons in het ‘Missingsch’ verhaald wordt van de Abendteuer des Entspekter Bräsig, bürtig aus Mekelborg-Schwerin, von ihm selbst erzählt Hier flonkeren humor, luim en ‘Witz’ als duizend eêlgesteenten. Evenals in De Reis nah Belligen is ook hier een tegenstelling tusschen stad en land, beschaving en natuur, geraffineerdheid en eenvoud, een thema voor ontelbare variatiën vatbaar. Ook hier wordt de reis van een mecklenburgsch landman naar Berlijn beschreven, maar hier is die reis onvrijwillig, geïmproviseerd, en de held geen gewone boer, maar een ‘gebildeter Oekonomiker’, die niet het alledaagsche Platduitsch, maar ‘Missingsch’ spreekt. Hij leert de vreugde en het verdriet veel grondiger kennen, hij dringt tot de diepste geheimen der pruisische hoofdstad door, en

{==211==} {>>pagina-aanduiding<<}
al verliest hij have en goed, al vangt hij half uitgeplunderd den terugtocht aan, het is tevens met het bewustzijn veel wijzer geworden te zijn, en wanneer hij te huis gekomen is, dan teekent hij zijne avonturen op tot zijne eigene ontspanning en tot nut van anderen.
Zacharias Bräsig, ‘immeriter 1) Entspekter 2)’ woonde in een verlaten molenaarshuis te Haunerwiem. Daar zocht Moses Löwenthal hem op en wist deze hem over te halen om mede naar ‘Bramborg’ 3) te rijden en hem daar tegen zekere provisie op de ‘Wullmarkt’ te assisteeren. Te ‘Bramborg’ blijven zij des nachts zoo lang bij de flesch zitten, dat, als zij 's morgens ontwaken, de markt reeds lang afgeloopen is. Daarom vertrekken zij den volgenden dag naar Prenzlau en van daar naar Berlijn om wol te koopen. Wel heeft Bräsig, niet op zoo groot een tocht bedacht, zich doch van schoon linnengoed noch van een pas voorzien, doch Moses ‘perswadirt’ 4) hem ‘ein reines Kollorett an den Hals und ein paar steife jüdische Vatermörder an die Kinnbacken’ te doen, en geeft hem voor de berlijnsche politie als zijn oom Levi Josephi uit Prenzlau uit. Nu kon Bräsig als ‘Judenokel’ vrij rondwandelen, op zijn gemak alle schildwachten bezien, doch het duurde niet lang of horloge en zakdoek en hoed en beurs waren hem ontfutseld. Toen hij den zakkenroller, die hem dit laatste ontstal, vervolgde werd hij zelf door een politiedienaar opgevat en tot zijn bedroefde ‘Newöh’ 5) gebracht. Moses had namelijk in het bijblad der ‘Vossischen Zeitung’ Bräsig onder de weggeloopen honden laten zetten en vijf Thaler voor den eerlijken vinder beloofd. De politiedienaar ontving eerst dat geld, maar nam vervolgens Moses en Bräsig gevangen, omdat deze laatste bij de politie onder een anderen naam bekend stond. In de gevangenis werd Bräsig ‘zum Kaffee
balbirt, 6) zum Frühstück potografirt und zum Mittagessen telegrafirt,’ en spoedig daarop met Moses Löwenthal uit Pruisen gezet. Doch deze korte inhoudsopgave is niet in staat om ons het stuk genoeg te doen waardeeren; wij zullen Bräsig eens zelf laten spreken. Men lette eens op de keten van ‘Witzen’, die door het ‘Missingsch’ gevormd wordt, door Bräsig's zondigen tegen spelling en stijl en door de wijze, waarop hij vreemde woorden gebruikt, iets waarop hij als elke half-beschaafde verzot is.

{==212==} {>>pagina-aanduiding<<}

Toen zij te Berlijn aankwamen en Moses vernam, dat Bräsig geen pas bezat, verlangde hij dat deze hem maar zou laten begaan. ‘Wir,’ zoo verhaalt Bräsig, ‘kommen nun in ein gransames Gedränge von Menschheit und mit die lateinischen Oekonomiker auseinander; drängen uns aber durch und kommen zu ein paar Militörpersonen. - ‘Das sind die Schutzmänner,’ sagt Moses mir heimlich zu. - ‘Also, das sünd die,’ sage ich zu mir und seh sie mir forschend an, aber sie sahen mir auch forschend an und der eine sagte: ‘Meine Herrn, Ihren Pass.’ - Beinah hätte ich mich vergessen; aber Moses war ficks bei der Hand: ‘Hier is meiner! Und dies ist en Onkel von mich, Levi Josephi aus Prenzlau, der wegen die dringliche, plötzliche, nächtliche Abreise in Geschäftssachen keinen Pass hat; aber ich....’ - ‘Sie müssen warten’, sagt der Schutzmann, und so warten wir denn, bis sich die Menschheit verlaufen hat. ‘Moses’, sag ich, ‘hol Euch....’ - ‘Herr Entspekter,’ sagt er, ‘wir kommen damit durch! schweigen Sie! er kommt schon.’ - De politiedienaar keek in zijn zakboekje, vergeleek Bräsig's signalement, want, zooals later bleek, hij hield hem voor een ‘beroemden’ Silezischen moordenaar en vroeg of Bräsig iemand in Berlijn kon opnoemen, die voor hem borg zou willen blijven. Reeds was deze op het punt zijne onbekendheid te belijden, toen Moses uitriep: ‘ja, der reicher Bankier Bexbacher.’ - ‘Wir nehmen uns also eine Droschke, was man bei uns einen gewöhnlichen Einspänner nennt, und fahren zu Bexbachern. Als wir nnsern Eintritt bei ihm nehmen, springt dieser hinter einen Tisch vor, der voll lauter doppelte Luggerdohrs 1) liggt und ruft: ‘Straf
mich Gott, Herr Moses Löwenthal!’ und Moses Löwenthal macht en Diener und sagt auf mich zeigend: ‘Mit meinem Onkel Levi Josephi aus Prenzlau.’ - ‘Halt!’ riep der Militör-Beamte, ‘dieses wollte ich fragen. - Herr Bexbacher, kennen Sie diesen Herrn hier?’ - Aber er kam zu spät mit seiner Frage, denn Moses hatte Bexbachern schon einen Augenzwinker apoplexirt, und der feine Takt und das augenblickliche Verständniss von jüdische Glaubensgenossen ist in knüffliche 2) Falle wirklich bewunderungswürdig. Bexbacher fiel mir also um den Hals, fiess mich rund um und küsste mir zweimal in 's Gesicht. ‘Gott,’ rief er, ‘ob

{==213==} {>>pagina-aanduiding<<}
ich ihn kenn! Ist er nicht meine erste Jugendfreundschaft? - Levi Josephi, weisst Du noch, as ich Dich immer das doppelte Vieh naunte? Weisst Du noch, as Du mich dafür die Haare ausrissest?’ - Und dabei zeigt diese verlogene Karnallje auf seinen kahlen Kopp, und Moses, diese Hallunke zieht en Taschentuch vor und wischt sich die Augen und sagt zu der arglosen Polizei: ‘Ach wo rührend! Ich kann mir nicht helfen, aber 's ist rührend!’ - Nun bitte ich Ihnen um Alles in der Welt, was sollte ich zu diese Anstellungen der heuchlerischen Lügenbrut sagen? Ich wollte diesem Schutzmann schon mit einer wahrhaften Erklärung unter den Augen gehen, da sagte er zu mir: ‘Schön,’ sagte er, ‘ich habe mich persönlich von Ihrer Persönlichkeit überzeugt, und das ist Ihr Glück, denn sonst hätten wir Ihnen einspunnen müssen.’ - Na, diese Redensart machte mich denn verstutzt und ich dachte: ‘Also, so ist die Meinung. Na, denn man zu!’ - ‘Aber,’ sagt er, ‘die Herrens müssen jetzt mit auf die Polizei, denn en Pass müssen Sie haben.’ -
Bij de Amazone van Kiss en de marmergroepen op de slotbrug maakt Bräsig de volgende opmerkingen: ‘Was mich nicht gefällt, is, dass das Frauenzimmer wie ein Manszimmer reitet; ich habe Eddelfrölens und Gräwinnen zu Pferde gesehn, sassen aber alle verdwas 1) un hätten Federhüte auf und lange Kleider. Diese hätte aber eine Nachtmütze auf und geht sehr in kurzen Zeuge. Na, lasse ihr, es mag bei ihr zu Lande jo woll so Mode sein. Was ihre persönliche Korperbeschaffenheit anbetrifft, so is genug davon zu sehen, dass man sie nicht zu die Hässlichen zu rechnen braucht; indessen is dies nicht mein Fach, ich bün mehr for Pferde. - Nach der Besichtigung dieser Amazouin gehe ich denn nun über eine Brücke, allwo verschiedene weibliche und männliche Geslechter in weissen Marmor auf das Brückengeländer herumstanden. Die weiblichen Geslechter waren halbwege in Kleidung, die männlichen hingegen waren in vollständiger Unbekleidung. Ich muss sagen, ich bün sonst nicht sehr schimpflich; aber dies schanierte 2) mich doch sehr, und warum soll ein Maun in meine Jahren sich mit das verletzte Gefühl abquälen? Ich gung also weiter.’ Toen hij het standbeeld van Frederik den Groote aanschouwde, meende Bräsig: ‘Das Einzigste, was mich

{==214==} {>>pagina-aanduiding<<}
bei dieser Bildsaühle nicht gefällt is, dass die Sivilisten hinten unter dem Pferdeschwanz sitzen, was mich doch zu sehr gegen den Respekt scheint.’ Den indruk, dien Berlijn over het geheel op hem maakte, vatte hij in deze woorden saam: ‘Wo ich gung un stund, stund mit gold'ne Buchstaben angeschrieben: “Vor Taschendieben wird gewarnt”, was in mich eine sehr unbehagliche Stimmung verursachte.’
Ofschoon nagenoeg elke regel ons doet lachen, krijgen wij toch daardoor niet een gevoel van overlading, want alles heeft zijn grond in de origineele natuur van den held, en het is niet zoozeer een verzameling van ‘Witzen’, als wel het uitvloeisel van humoristische toestanden en beschouwingen.
Om nog eens tot Bräsig terug te keeren. Toen hij met Moses gevangen genomen was en de commissaris van politie verlangde, dat hij iemand zou opnoemen, die voor hem borg kon blijven, sprak Bräsig den naam van Fritz Reuter uit. Doch wat was natuurlijker, dan dat deze, van vroeger bij de berlijnsche politie in kwaden reuk, niet als zoodanig kon worden aangenomen! En toen de commissaris, na Reuter's politieke misdaad met zwarte kleuren geschilderd te hebben, Bräsig met donderende stem vroeg: ‘Und einen solchen Menschen wollen Sie for sich zum Bürgen stellen?’ antwoordde de ‘immeriter Entspekter’: ‘Gott soll mich bewahren! Herr Presendent, nehmen Sie 's nich übel, aber wie kann Einer einem fünfzigjährigen Menschen es an der Nase ansehen, was er in seinem neunzehnten Jahre for Schauderhaftigkeiten begangen hat.’ Bräsig keerde naar Nieuw-Brandenburg terug en toen Reuter hem, als vroeger, vriendelijk te gemoet trad en tot hem sprak: ‘Gun Abend, Unkel Bräsig! Wat maken Sei, oll Fründ?’ nam Bräsig de hem aangeboden hand niet aan, eensdeels om hetgeen hij in Berlijn vernomen had en anderdeels omdat Reuter zoo onbeschaafd was, dat hij Platduitsch sprak. Maar Reuter was niet van plan een zoo onschatbare figuur te laten varen, en aanstonds zullen wij Bräsig wederom ontmoeten, doch dan als den held van Reuter's omvangrijkste werk, als den koning zijner dichterlijke gestalten.
Den draad der Olle Kamellen, dien Renter door de uitgave van Schnurr-Murr liet glippen, heeft hij in Ut mine Festungstid weer opgevat. Den inhoud wijst de titel aan en hebben wij bij het verhaal van Reuter's leven reeds leeren kennen. Ut mine Festungstid bevat de memoiren van een zevental lange jaren. Wie

{==215==} {>>pagina-aanduiding<<}
meent dat er tusschen dit sombere, bijna tragische onderwerp en het naïeve Platduitsch een scherp contrast moet bestaan, bedriegt zich zeer. Reuter heeft hier bewezen dat ook platduitsche klanken in staat zijn om angst en vertwijfeling, smart en ellende, weemoed en onderwerping uit te drukken, mits zij slechts uit het harte voortkomen. Ut mine Festungstid is toch ook geene bittere jeremiade, vol haat en wraakzucht. Slechts één man roept Reuter ter verantwoording, het is de ‘Criminalrath’ Dambach, maar hij doet het voor den rechterstoel van God en enkel omdat hij den vader niet vergunde zijn ongelukkig kind te aanschouwen. Nergens bespeuren wij de begeerte om zich als een politiek martelaar te doen voorkomen. Reuter zelf lacht om de droomerijen en de excentriciteiten van zijn studententijd en alleen zijn vonnis, en de wijze, waarop dit ten uitvoer gebracht werd, brandmerkt hij herhaalde malen als onrechtvaardig en onwettig. Meestal zoekt hij de zonnezijde van zijn verblijf in den kerker op; hij spreekt meer van zijne medegevangenen dan van zich zelven. Reuter heeft zijne lijdensgeschiedenis tot een dichterlijke schepping verheerlijkt en bewezen dat niet alleen het talent den dichter vormt, maar ook het hart en het karakter. In geen van Reuter's werken openbaart zich de goddelijke oorsprong van den humor duidelijker. Ook in den gevangenisnacht laat de dichter de zon van scherts en vroolijkheid opgaan. Ook hier treffen wij vermakelijke zonderlingen, grappige voorvallen aan, die deels aan de werkelijkheid ontleend, deels aan de verdichting hun oorsprong verschuldigd zijn. Maar zelfs de luimigste schildering verleide ons niet tot de meening alsof Reuter zijn leed niet diep heeft gevoeld lichtzinnig de smart van zich heeft weten af te schudden. Ook nu nog heeft het verdriet over die verloren jaren zijner jeugd niet opgehouden als een worm aan zijn hart te knagen, en op zoo menige bladzijde van
Ut mine Festungstid spreekt die smart luide tot ons.
Als derde tot en met vijfde deel der Olle Kamellen zag Reuter's omvangrijkste werk het licht onder den titel van Ut mine Stromtid. Uit den tijd toen ik nog ‘Strom’ was, onder welken naam - men herinnere het zich! - in Mecklenburg de jeugdige landbouwers verstaan worden. Terwijl Reuter in de gedenkschriften zijner gevangenschap als de eigenlijke held optreedt, kunnen wij in deze geschiedenis, evenmin als in Ut de Franzosentid, een eigenlijken held aanwijzen. Wel verschijnt Reuter

{==216==} {>>pagina-aanduiding<<}
soms zelf ten tooneele om ons zijn persoonlijke meening te kennen te geven, maar tot de dramatis personae behoort de dichter niet. Ut de Franzosentid moge naar plan en aanleg volmaakter zijn dan het werk, waarmede wij thans zullen kennis maken, doch het wordt door dit laatste hierin overtroffen, dat de verschillende gebeurtenissen, deels op waarheid, deels op verdichting gegrond, minder subjectief worden verhaald, meer plastische objectiviteit verkregen hebben en dat de maatschappelijke kring, waartoe de verschillende figuren behooren, niet alleen uitgebreider is, maar ook die figuren zelve een meer bewogen leven hebben, veelzijdiger en daardoor belangrijker zijn.
In 1829, toen het pond boter twee Groschen en een vet varken vijf Thaler kostte, in dien voor den landman zoo ongunstigen tijd had Korl Havermann, een Mecklenburger van geboorte, in 't Voorpommersche een landgoed in pacht. De tijd was slecht en de huur hoog, zoodat Havermann ondanks alle vlijt achteruit raakte. En om de maat zijner ellende vol te meten, toen stierf ook zijne vrouw. Terwijl haar lijk nog boven aarde stond, was de woning vervuld met het gedruisch der verkooping. Havermann doorwaakte, met zijn dochtertje aan zijn borst rustend, den langen nacht bij het overschot zijner afgestorvene - Reuter schildert dit op meesterlijke wijze - en hij vertrok den volgenden dag, nadat hij zijne lieve doode begraven had, met zijn kind op den arm, om elders werk en brood te zoeken. In zijn vaderland vond hij, in de woning van een predikant, opname voor zijne Louise, en voor zich zelven een betrekking als opzichter op het landgoed van den ‘Kammerrath’ Von Rambow te Pümpelhagen. Zoo verloopen elf jaren. Na dien tijd bekleedt Havermann nog altijd zijn post, en inmiddels is zijn dochter tot een lief, verstandig meisje opgegroeid. In plaats van Havermann verschijnen nu andere personen, die de heldenrol vervullen: Franz Von Rambow, een neef van den ‘Kammerrath’ en Fritz Triddelfitz. Beiden verlieven op Louise Havermann, de eerste ernstig maar heimelijk, de laatste meer uit een zeker gevoel, dat dit zoo behoort, en officieel, waarbij hij het meisje met allerlei brieven ‘bombardeert,’ die meest allen in verkeerde handen geraken. Hiermede eindigt het eerste deel, terwijl het nog op een paar andere liefdesgeschiedenissen uitzicht geeft, omdat de daarvoor benoodigde personen den behoorlijken leeftijd bereikt hebben.
Behalve de reeds genoemden, treffen wij nog een menigte an-
{==217==} {>>pagina-aanduiding<<}
dere lieden aan, voor het meerendeel vrij origineele, die ons op vermakelijke wijze geteekend worden, met elkander in betrekking staan en meest stil voor zich heen leven. Zóó, Havermann's zuster, een vroolijke, bedrijvige vrouw, die gehuwd is met den pachter Jochen Nüssler, den onschuldigen flegmaticus, die met twee spreekwoorden: ‘'t is All so, as dat Ledder is’ en ‘Wat sall Einer dorbi dauhn!’ zich door de wereld helpt en overigens geen mensch kwaad doet. Verder dominé Behrens en zijn beminnelijke vrouw, die, zelf kinderloos, Louise Havermann als hun eigen kind opvoeden. Vervolgens Moses, een jood te Rahnstädt, een brave kerel, die Havermann geld geleend heeft en later aan den ‘Kammerrath’ deze dienst bewijst, en die zijn zoon David, ofschoon deze reeds vijfendertig jaar oud is, toch te jong acht om zich met geldzaken te bemoeien, en hem alleen in wol en huiden laat handel drijven. Eindelijk, om niet allen te noemen, Pomuchelskopp, het booze beginsel in Ut mine Stromtid, door afpersingen zijner daglooners rijk geworden, die met alle macht het landgoed van den heer Von Rambow zoekt in handen te krijgen en daartoe met David en den notaris Slus'uhr samenspant. Opzettelijk vermelden wij het laatst den man, dien onze lezers reeds kennen - Zaeharias Bräsig, nog niet ‘immeriter Entspekter,’ maar, in den beginne althans, ‘praktiver Oekonomiker’ op een landgoed, dat aan de bezittingen van den ‘Kammerrath,’ van den dominé, van Pomuchelskopp en Jochen Nüssler grenst. Wat in sommige muziekstukken een melodie is, die telkens terugkeert en waarnaar wij telkens met verlangen uitzien, dat is Bräsig in Ut mine Stromtid. Hij is het middelpunt van den roman, niet waarom alle andere personen draaien, maar dat allen in beweging
zet. Vrijgezel om de omstandigheden en niet uit neiging - want zijn meester wilde geen gehuwd opzichter hebben, ofschoon Bräsig, zooals hij ons verzekert, eens zelfs drie bruiden tegelijk gehad heeft en onder die ook Havermann's zuster - komt hij elken dag op Nüssler's hoeve om te zien of alles wel goed gaat. Havermann is de vriend zijner jeugd, met wien hij bij Ds. Behrens geleerd heeft, toen deze nog candidaat was en nog privaatlessen gaf. ‘Korl’, zegt Bräsig vaak tot Havermann, ‘weitst woll noch mit's Rechen 1), als wir in die Regeldetri 2) kamen? - Man suche die vierte unbekannte Grösse - un denn wurd erst

{==218==} {>>pagina-aanduiding<<}
der Ansatz genommen, un denn gung's los! In der Fixigkeit war ich Dir über, aber in der Richtigheit warst Du mir über, auch in der Ottographie 1); aber in dem Stiel, in Briefschreiben un's Hochdeutsche, da war ich Dir wieder über, un in diesen Hinsichten habe ich mir naehher ümmer weiter befleissigt, denn jeder Mensch hat sein Lieblingsthema’. Bräsig weet Havermann een betrekking te bezorgen, Bräsig bewerkt dat Louise bij den dominé een te huis vindt, Bräsig bezorgt een gouvernante voor de kinderen van Nüssler, en als later een van dezen, Mining, zijn petekind, tot lidmaat der gemeente zal worden aangenomen, dan is Bräsig het, die den grootsten angst uitstaat, vreezend, dat zij ‘die grosse Wasserfrag’ zal krijgen - zoo noemt hij het antwoord: ‘Wasser thut's freilich nicht, sondern der Geist Gottes’ op een vraag aangaande de beteekenis van den doop - en dan niet zal weten te antwoorden. In één woord Bräsig is de man, van wien alle leven en beweging uitgaat.
In het tweede deel treedt het jongere geslacht handelend op. Axel Von Rambow, een voormalig luitenant der pruisische lijfwacht, huwt na den dood zijns vaders en beoefent op zijn landgoed Pümpelhagen den landbouw volgens Liebig en met behulp van Fritz Triddelfitz. Omdat hij Havermann meer en meer als een ongemakkelijk raadsman terzijde schuift en door de wissels van Pomuchelskopp, David en Slus'uhr telkens meer in het nauw gebracht wordt, gaat hij met zekere schreden zijn ondergang tegemoet. Lining en Mining Nüssler, de kinderen van Jochen en Havermann's zuster, hooren de liefdesverklaring van twee jeugdige theologen, Gottlieb en Rudolf aan, terwijl Bräsig als beschermengel in den appelboom zit, aan wiens voet dit plaats vindt. Franz Von Rambow is naar de hoogeschool vertrokken om landhuishoudkunde te studeeren, en als hij na twee jaren terugkeert om Louise's hand te vragen, dan treft hij deze en de dominés-vrouw in rouw aan over den dood van haren pleegvader en echtgenoot.
Hier had de roman eigenlijk kunnen eindigen. Gottlieb, dien Bräsig een ‘Petisten’ 2), ‘en Bekehrer’ noemt, had Lining Nüssler kunnen huwen, Franz Von Rambow en Rudolf, die van de godgeleerdheid tot den landbouw overgeloopen is, hadden zijn voorbeeld kunnen volgen, Havermann had van hetgeen hij be-
{==219==} {>>pagina-aanduiding<<}
spaard heeft in rust het overige zijner dagen kunnen doorbrengen en Axel aan zijn lot overlaten - maar dan ware een derde deel overbodig geweest. En nu keerde bij Reuter een oude kwaal terug, nu nam hij zijn toevlucht tot een rechtszaak. Op Havermann ligt de verdenking, dat hij met een daglooner een som van tweeduizend Thaler verduisterd heeft, een verdenking, waaraan niemand geloof slaat, zelfs, Axel niet, ofschoon hij vol toorn van zijnen ouden opzichter scheidt. Maar Havermaun weigert de hand zijner dochter aan Franz Von Rambow te geven, alvorens zijn goede naam hersteld is, wat eerst na vele jaren geschiedt. De held van het derde deel is Axel Von Rambow, of liever zijn landgoed Pümpelhagen, dat meer en meer in handen van Pomuchelskopp c.s. dreigt te vallen. Doch ook hier zien we Bräsig in al zijn bedrijvigheid. Hij troost de predikantsweduwe en bemoedigt Havermann, hij houdt het opzicht over den akker van Gottlieb, den nieuwen dominé, neemt deel aan de vergadering van den ‘Reformverein’ te Rahnstädt en een daarop gevolgd verbroederingsbal, hij danst op de bruiloft van zijn petekind en weet voor Franz de hand van Louise te verwerven, hij eindelijk houdt den wanhopigen Axel van zelfmoord terug en toont hem een weg tot uitkomst.
Het eerste deel is het rijkst van inhoud en het boeiendst, de beide andere, en vooral het laatste, zijn matter. De aanleg is overigens zoo los samenhangend, dat wij eerder meenen met een levensgeschiedenis van allerlei helden, met een album van genrestukjes, dan met een roman in drie deelen te doen te hebben. Wij hebben daarom den hoofdinhoud slechts in algemeene bewoordingen medegedeeld en willen nu liever de verschillende karakters nog eenmaal de revue laten passeeren. Havermann is een goede, eerlijke ziel, een trouw, geschikt dienaar, ijverig in de hoogste mate, hier en daar wel wat sentimenteel, en wanneer hij de krenking zijner eer zoo sterk zich aantrekt, dan weet Reuter zelf daarvoor geen andere reden op te geven, dan dat hij niet meer de Havermann van vroeger, maar iemand was gebogen onder den last des ouderdoms. Louise is een kuische, zedige meisjesfiguur, een vroom kind, een brave dochter, die als alle beschaafden Hoogduitsch spreekt. Den ‘Kammerrath’ Von Rambow noemen wij een man, adellijk ook van harte, maar een zwak echtgenoot en vader, die noch de zucht tot opschik zijner vrouw, noch de lichtzinnigheid zijns zoons wist te beteugelen

{==220==} {>>pagina-aanduiding<<}
Een evenbeeld van hem is zijn neef Franz, een misschien al te voorbeeldig jong mensch, wien de liefde voor Louise in het hart sloop, toen hij - men lette op den fijn poëtischen trek - haar in de kerk voor het altaar geknield zag, om straks als lidmaat in de gemeente te worden opgenomen. Ds. Behrens is een man van heldere, verlichte begrippen en zijn echtgenoot is de protoype van alle dominé's-vrouwen, bewegelijk tot overdrijving toe, een moeder voor Louise, een vriendin der armen en kranken, vol eerbied voor ‘haren dominé’. Toen haar man gestorven was, verhaalt Reuter ons, beviel het haar nog wel hier beneden, maar verlangde zij toch naar boven. Dáár, in den hemel, dien zij zich als een kleine dorpskerk dacht, zou ‘haar dominé’ den kansel beklimmen, daar zouden de engelen zingen en zij met hen, geen liederen op den dood, zooals zij thans deed, maar zangen der opstanding. Gottlieb, die Ds. Behrens opvolgde, is een aanhanger der orthodoxe richting, lang, smal en hoekig, met het haar achter de ooren gekamd, om, zooals Bräsig meende, daardoor op den Heer Jezus zelven te gelijken, die bij wijze van inleiding op zijne liefdesverklaring aan zijn uitverkorene het derde hoofdstuk van Genesis voorleest, maar later onder de regeering zijner vrouw dik en vet wordt. Moses, de jood, is een prachtexemplaar van een mensch, ofschoon hij nog altijd, even als vroeger toen zijne omstandigheden minder gunstig te noemen waren, slechts één bretel gebruikt; hij is door en door eerlijk en waarschuwt zijn zoon voor het gezelschap van Pomuchelskopp en Slus'uhr. En als David in korten tijd veel geld verdienen wil, spreekt Moses: ‘Schwaig, David! Du willst werden raich, raich mit en Mal. Sieh, da steht en Krug mit en engen Hals, halb voll von de Luggerdohrs, Du langst hinein, nimmst de Hand voll un kannst se nich bringen raus; Du langst hinein un nimmst Einen un
bringst en raus, un langst wieder un langst wieder, bis se alle sind, un Du hast se.’ Wel neemt ook Moses elk voordeel waar, dat zijn geweten hem veroorlooft, maar waar hij ellende ontmoet, die buiten eigen schuld is ontstaan, daar trekt hij den koopman uit en den mensch aan, daar helpt hij zijnen naaste, deze moge een jood zijn of tot de ‘Gojim’ behooren. Jochen Nüssler is niet een idioot, als sommigen wellicht zouden meenen, hij behoort met Bräsig tot de beste van Reuter's humoristische figuren. Hij is traag en stil en hongerig, maar bezit toch

{==221==} {>>pagina-aanduiding<<}
ook gevoel voor wat recht, wat waar is, en zijn vrouw behandelt hem altijd met zekeren eerbied, hij moge ook nog zoo onder hare voogdij staan. Nu en dan bespeurt men leven in hem; zóó, wanneer hij naar Rostock gaat en van daar een gouvernante voor zijn kinderen terugbrengt, die spoedig daarop ‘sonnenbühlerisch’ 1) blijkt te zijn. Zijn hart is warm, want hij heeft zijn hond lief. En we moeten het een diepen, psychologischen greep noemen, wanneer Reuter Jochen Nüssler op werken als verzot laat zijn, nadat de pacht der hoeve op zijne kinderen is overgedragen. In Pomuchelskopp, den boozen geest, zijn nog altijd lichtzijden te ontdekken. Trouwens, het behoort tot het wezen van den humor, dat hij ons in elken mensch, hoe bedorven ook, steeds nog iets goeds weet aan te toonen. De waarachtige humorist teekent geen menschen, die enkel slecht zijn. Slechts in Axel Von Rambow heeft Reuter ons een karakter geschilderd, dat wij de vleeschgewordene onbeduidendheid noemen kunnen. IJdel, zelfzuchtig, lichtzinnig, gewetenloos, wordt hij het best gekenschetst door een woord van zijn schoonbroeder: ‘Er ist immer ein Lump gewesen, und jetzt an den Seinen zum Hundsfott geworden!’ Er zullen, zonder eenigen twijfel, dergelijke wezens in de wereld rondloopen, maar zoo naakt, zoo geheel om huns zelfs wil mocht de dichter ze ons niet voorstellen. Fritz Triddelfitz, ‘de entfamte Windhund’, als Bräsig hem noemt, is een geestverwant van Fritz Sahlmann in Ut de Franzosentid, maar hij is niet zoo geslepen als deze. Meestal is hij de dupe der historie, eenmaal slechts deed hij Havermann dit zijn, toen hij de boeken, waarin hij de uitgave der tweeduizend Thaler had opgeteekend, uit vergissing tusschen andere boekwerken in naar de leesbibliotheek terugzond. Later werd hij, ondanks Bräsig's profetie, ‘een heel verstandig mensch’, en
kwam hij in kennis met Fritz Renter, wien hij verzocht hem toch vooral niet in zijne geschriften te teekenen. Maar Reuter moest bekennen, dat dit al geschied was, en ook tot hem sprak hij: ‘Wat schrewen is, is schrewen!’ Het hoofd, van allen is Bräsig. Reeds als hij zijn korte beentjes met den grootst mogelijken ernst buitenwaarts zet, zijn rooden neus in de lucht steekt en zijn wenkbrauwen bedenkelijk omhoog trekt, voelen wij dat de zenuwen in de hoeken van onzen mond beginnen te bewegen. Maar met

{==222==} {>>pagina-aanduiding<<}
den eersten volzin, dien hij uitspreekt, barsten wij in een homerisch gelach uit. En hij zelf, hij lacht mee. Want ook hij heeft de grootste vreugde over zijn ‘beschaafden stijl’, die overvloeit van de zonderlingste vreemde woorden en de dwaasste woordvormingen. Het is de Bräsig uit Schnurr-Murr, maar nu in een hoogere macht. Men achte hem geen hansworst! Hij bezit een even groote menschen- als paardenkennis, zijn oordeel is juist, al kleedt hij het meestal in zulke wonderlijke uitdrukkingen in, dat wij om den vorm vaak de diepere gedachte vergeten, zijn instinet is fijn, zijn verstand scherp. Hij haat wat boos en valsch en laag is, en vervolgt dit op alle wijzen. Hij heeft het hart van een kind en tevens dat van den ridder zonder vrees en zonder blaam. Hij draagt een wereld van geheimen van anderen en geen daarvan ontsnapt zijnen mond. Hoe teer is zijn verhouding tegenover ‘Frau’ Nüssler, zijn oudste, zijn eenigste liefde. Wij leeren den man het best kennen uit het verhaal van zijn dood. Op een reis naar goede bekenden is hij verkouden geraakt. Bij zijn terugkeer sloeg het podagra tot zijn maag over, en legde hij zieh neer om te sterven. Aan zijn legerstede stonden ‘Frau’ Nüssler, ‘Frau Pastorin’ Behrens en Korl Havermann. ‘Frau Pastorin’ Behrens vroeg: ‘Lieber Bräsig! soll ich nicht den jungen Herrn Pastor rüber rufen?’ - ‘Lassen Sie das, Frau Pastorin,’ antwoordde hij, ‘es is mich so bequemer. - Und Korl, 2000 Thaler soll mein Schwestertochter Lotting haben, und das Andere soll die Schule in Rahnstädt haben; denn, Korl, die Frau Pastorin hat zu leben, und Du hast auch zu leben, aber mit die kleine Schulkinder ist es ein Jammer.’ - En toen begon hij te ijlen, altijd luider en wilder en sneller, alles door elkander, en steeds hield hij de handen van ‘Frau’
Nüssler vast in de zijnen gesloten. Eensklaps richtte hij zich overeind en zeide: ‘Frau Nüsslern, legen Sie mich die Hand auf den Kopf; ich habe Ihnen immer geliebt. - Korl Havermann reib mir die Beine, sie sind mir kalt.’ - Toen vloog een vroolijk lachje over zijn gelaat, langzaam sprak hij: ‘In dem Stil war ich Dich doch über.’ - En toen was alles geëindigd.
Tot de beste genrestukjes, die het eigenlijke verhaal voortdurend afbreken, rekenen wij in het eerste deel Bräsig's bericht aangaande de koudwatergeneesinrichting, die hij de ‘Wasserkunst’ noemt en de scènes met de gouvernantes in Nüssler's huis. De eerste

{==223==} {>>pagina-aanduiding<<}
beneemt den kinderen allen levenslust, de tweede spreekt Jochen Nüssler in het Fransch aan, de derde trommelt terstond na haar aankomst drie snaren van het ‘Klawezimbel’ stuk, de vierde is ‘sonnenbühlerisch’ en voorspelt regen, waarop Bräsig den heer des huizes aanraadt haar in plaats van een barometer in het venster te hangen. Tot de perioden in het tweede deel, die ons het meest aantrekken, behoort het ‘Umlernen’ van Gottlieb en Rudolf, de jeugdige theologen. Beiden werken in de woning van Nüssler, hun oom, voor hun proponentsexamen en geraken met elkander in zoo heftigen strijd over het persoonlijk bestaan van den duiwel, dat Mining stil de boeken der beide strijders verruilt, waarop ze na eenige dagen een meening voorstaan, geheel aan hun vroegere tegenovergesteld. En dit alles wordt door ‘Frau’ Nüssler vol ergernis aan Bräsig verhaald, en haar verhaal door dezen met de grappigste opmerkingen, als met kantteekeningen voorzien. Onovertreffelijk in één woord, zijn in het derde deel de debatten van den ‘Reformvertein’ te Rahnstädt, uit de beweging van het jaar 1848 ontstaan, waarin de koopman Kurz steeds over den stadsbul spreekt, de langdradige rector Baldrian met een inleiding op de inleiding begint, voor schoenmakers en daglooners Xenophon, Plato en Aristoteles, Livius, Tacitus en Cicero behandelt, en Bräsig zeer juist opmerkt: ‘Die grosse Armuth in der stad kommt von der grossen Powerteh 1) her!’ De president dier vereeniging is de advokaat Rein, van wien Reuter ook in de Läuschen un Rimels spreekt, en die allerlei geïmproviseerde berichten uit de couranten voorleest, bijv. dat op het eiland Ferro een opstand uitgebarsten is, omdat men den meridiaan naar Greenwich heeft verlegd, dat de Eskimo's aan de noordpool,
wegens gebrek aan traan, weigeren nog langer de as der aarde intesmeeren en deze te draaien. Volgens Ludwig Walesrode heeft. Reuter ons ouder zijn beeld een landsman geteekend, Reinhard genaamd, die, vroeger theoloog in Mecklenburg, thans te Coburg aan de pers werkt en als lid van het parlement te Frankfort bekend geworden is.
Ut mine Stromtid, aan eigenlijke handeling niet overrijk, voor het grootste gedeelte uit genrestukjes saamgesteld, aan het dagelijksche leven ontleend, moet ieder, wiens smaak onbedorven is, in de hoogste mate boeien. Wij spoeden ons niet van de eene

{==224==} {>>pagina-aanduiding<<}
bladzijde naar de andere, wij volgen den dichter ook waar hij langzaam zich voorwaarts begeeft, wij lezen elk hoofdstuk soms twee- ja driemaal en telkens met grooter genot. Reuter heeft bewezen - het is eene opmerking van Julian Schmidt, in Der Grenzboten, 1861, S. 1, 405 ff. - dat het contrast tusschen vrijheid en noodzakelijkheid alleen in het afgetrokkene bestaat, dat het in werkelijkheid niet wordt aangetroffen. De ware dichter toont ons zijn figuren in hare volle vrijheid en noodzakelijkheid tevens. Hij maakt ze niet tot rekenmachines, die iedereen narekenen kan, zoodra hij met het beginsel, waardoor zij handelen, bekend is. Alles verrast, wekt onze deelneming, onze bewondering op en zoodra wij het vernomen hebben, gevoelen wij onmiddellijk dat alles zoo moest komen, dat zoo en niet anders gesproken, gehandeld kon worden.
Terwijl de vijf eerste deelen der Olle Kamellen geschiedenissen behelzen, waaraan Reuter, althans eenigszins, heeft deelgenomen, brengt het zesde deel, in 1866 verschenen, ons een verhaal uit de vorige eeuw, Dörchläuchting - Doorluchtigheidje - getiteld. Zijn doorluchtigheid is niemand anders dan Adolf Frederik IV., hertog van Meeklenburg-Strelitz, die in 1753 zijn oom opvolgde en tot 1794 geregeerd heeft. ‘Wil hei äwerst 1) noch niet vull föfteihn Johr olt was, höllen 2) sei em tau't Regiren noch nich rip, wat'ne grote Dummheit was, denn irstens was hei rip. Worüm? Hei is seindag' nich riper worden’ meldt Reuter ons. Hij komt in het verhaal, dat naar hem genoemd is, als een ongelukkig mensch voor, die in zijn zwak lichaam van drie zaken afkeer en voor drie andere vrees ronddroeg. Vooreerst had hij een grooten afkeer van werken, ten tweede een nog grooteren van spoken en heksen, ten derde den grootsten van vrouwen; vervolgens had hij ten eerste groote vrees voor onweder, ten andere nog grootere voor den dood, ten derde de grootste hiervoor, dat hij eenmaal zijn kroon zou kunnen verliezen. Niettegenstaande dat alles was zijn doorluchtigheid verliefd, smoorlijk verliefd, natuurlijk niet op eene dame, maar op fraaie kleederen. Te Parijs had hij kennis gemaakt met den eersten kleerenmaker van het fransche hof, en dezen in last gegeven hem alle nieuwe modes onmiddellijk toe te zenden. Dat was nu alles goed en wel, doch de kleerenmaker verlangde altijd à contant betaald te worden,

{==225==} {>>pagina-aanduiding<<}
en daardoor geraakte zijn doorluchtigheid soms bitter in de klem. Want de inkomsten des hertogs maakten in dien tijd nog geen derde gedeelte van haar tegenwoordig bedrag uit, het land ging gebukt onder schulden en er was daarenboven oorlog, zoodat zijn doorluchtigheid eindelijk zelfs de kroonjuweelen aan een hamburgschen woekeraar verpanden moest. Hij was hertog van Gods genade, maar dit vatte hij niet zoo op, dat hij door de gratie Gods tot hertog verkozen was, neen, 's winters, als er geen onweder aan de lucht was, of 's zomers bij helderen zonneschijn, dan was hij ongeveer van meening, dat zijn hertogelijke genade evenveel te beteekenen had als die van God zelven, en beschouwd hij zich als een kleinen, goddelijken persoon, die in zijn land almachtig was. Hoewel autoeraat en aristocraat in den volsten zin dier woorden, was z.d. toch geen tiran. Integendeel, hij was de zachtmoedigste potentaat ter wereld, mits alles naar zijn wil ging; hij kon zelfs van vrijen en trouwen hooren spreken, indien slechts daarin geen personen betrokken waren, die tot zijn gevolg behoorden. In het zoo en zooveelste jaar nu zijner regeering speelt onze geschiedenis en wel in een tijdsverloop van ongeveer drie jaren. Fritz Reuter verhaalt ons in Dörchläuchting de vrijage van vier verschillende paren, met al haar licht- en schaduwzijden, en z.d. speelt in die historie mede. Toch, al is het verhaal naar hem genoemd, hij is slechts op den titel de held, want naast, zoo niet boven hem, staat Aepinus, conrector en cantor te Nieuw-Brandenburg. Deze, een Sakser van geboorte, was een man van nagenoeg vijftig jaar en weduwnaar, maar nog krachtig van hoofd en wil. Hij verstond zijn zaken goed, vooral het Latijn en het Grieksch, dat hij in de tweede klasse onderwees, waarom dan ook Johann Voss, van wien in Dörchläuchting eenige malen gesproken wordt, dankbaar voor het genoten onderricht, zijner gedenkt.
Hij had zooveel behagen gevonden in de platduitsche taal, dat hij, haar niet alleen te huis en in gezelschap, maar ook op school bij het onderwijs gebruikte; en zoo goed, dat men maar zelden een fout kon vernemen, iets wat eenmaal evenwel tot een vreemde vergissing aanleiding gaf. Aepinus zond namelijk op een Zondag een der jongens uit de kerk, om van zijn huis de zwarte bus (‘Büss’) te halen, waarin de conrector het kerkegeld ophaalde en de jongen kwam tot groote ergernis der gemeente met Aepinus' zwarte broek (‘Büx’) terug. Fransch verstond de conrector niet, en hij wilde het ook niet, want hij haatte al wat fransch was,

{==226==} {>>pagina-aanduiding<<}
Wel zeider sommigen: Aepinus haat al wat fransch is, omdat hij geen Fransch verstaat! Joch dat was niet waar. Immers Aepinus kende Latijn, en Fransch was volgens hem bedorven Latijn. ‘Segg mi mal, min Sähn’, zoo vroeg hij een scholier, ‘wo heit woll up Latinsch de Mensch?’ - ‘Homo’ was het antwoord - ‘Wo heit hei nu woll up Französch?’ vroeg de conrector verder. Dat wist de leerling niet. ‘Süh!’ sprak toen Aepinus, ‘Nu nimmst Du hin'n von homo dat o weg un settst vörn den Artikel mit den Apostroph, denn heit dat l'homm, un so heit de Minsch up Französch. - Wat heit nu woll de Dag op Latinsch?’ - ‘Dies’ - ‘Wo heit hei denn nu woll up Französch?’ - ‘Ich weiss es nicht.’ - ‘Na, besinn Di, min Sähn, besinn Di! Wat kan nu woll lichter sin. Weitst noch nich? Na, le dit heit hei, le dit?’ - ‘Bonjour’! riep de conrector en hij maakte zich geweldig driftig, toen iemand, die bij dat examen tegenwoordig was, hem wilde doen opmerken, dat de dag in het Fransch le jour heet. Sommigen meenden dat de conrector een beetje al te zeer op zijn eigen voordeel bedacht was; doch geen wonder! zijn inkomen was gering en de oude dag voor de deur. Gierig was hij alleen op papier. Geen stukje, dat onbeschreven was, ging veiloren. Naast Aepinus behoort ouden de mannenfiguren vóór allen de advocaat Kägebein genoemd te worden. Hij is eigenlijk een weinig beteekenend persoon, maar Reuter heeft de kunst verstaan om in hooge mate onze belangstelling voor hem op te wekken. Kägebein was, dat wil zeggen hij gevoelde zich een dichter. En niet alleen had hij een bundel gedichten aan zijn doorluchtigheid opgedragen, en niet alleen zocht hij naar iemand, die de opdracht van zijn heldendicht Die auf den Backofen geschobene Schöne, oder der
Sprung durch den Schlehdorn zou willen aannemen, maar Kägebein nam ook elke gelegenheid te baat om zijn dichterlijk hart in de schoonste improvisatiën lucht te geven en dat wel in verzen - Reuter zegt ze woordelijk afgeschreven te hebben - waarbij de bekende waterpoëzie verheven te noemen is. Dan zien we vervolgens Halsbandt, een looper van z.d., een kerel breed van borst, slank om de heupen en vlug ter been, in een tamelijk nederige betrekking, maar met een flink, trouw en eerlijk hart. Verder ontmoeten wij in Dörchläuchting den ‘Hofrath’ Altmann, die met de plannen rondgaat om zijn vierde vrouw naar het echtaltaar te leiden en door z.d. in geldelijken nood vaak om

{==227==} {>>pagina-aanduiding<<}
krachtdadige hulp wordt aangesproken. We maken eindelijk ook kennis met den ‘Rathskellermeister,’ Kunst, een zwager van den conrector, een man altijd gereed als hij een anderen een poets spelen kan, en met Rand, den kamerdienaar van z.d., die in Dörchläuchting het booze beginsel vertegenwoordigt.
Van de dames noemen we het eerst - en wat is natuurlijker? - prinses Christel, de zuster van z.d., evenals haar broeder voor spoken bevreesd, maar in elk ander opzicht tamelijk geëmancipeerd te achten. Immers, zij leest Cicero's De officiis, zij loopt op haar kamer in een hartslederen pantalon, kaplaarzen en een kort huzarenbuisje, zij rookt en drinkt portwijn daarbij. Naast haar plaatsen wij Dürten 1) Holz, de huishoudster en later de tweede vrouw van den conrector Aepinus. Op eigenlijke schoonheid kan zij wel niet bogen en toch zij was, zoo beschrijft Reuter haar, ‘en grotes, staatsches Mäten 2), mit en wittes un rodes Gesicht, mit uprichtige, blage 3) Ogen, ut de en fasten Willen un en irnsthaften Verstand herut lücht'ten.’ De meisjesjaren had zij al achter den rug, maar ondanks haar eenendertig jaar zag zij er nog zoo ‘frisch un apptitlich’ uit, ‘dat Einer en Kuss von ehren Mund för en grotes Plesir sik anreken kunn.’ In één woord, zij was een eerlijke ‘Haus-Postille’, van blikken hoeken en koperen hengsels voorzien en daardoor kon men tegelijkertijd het haar aanzien, ‘dat Sei nich för jeden niglichen 4) Hanswurst usllagen dor liggen süll’; zij had een vroom gemoed en een deugdzamen zin. Haar zuster Stining, Halsbandt's gelefde, was een meisje van tweeentwintig lentes, slank van vormen, met een wonderschoon kopje, rozeroode wangen, blonde, krullende haren en trouwe, blauwe oogjes. En toen zij eens om haren minnaar in weemoed ternederzat met een gezangboek in de hand, toen zou iemand, die haar zoo had aanschouwd, hebben kunnen zeggen: ‘Sei is süllwst so'n Gesangbauk, denn dat Bauk was mit en Goldschnitt un twei Harten wiren up den Deckel
drückt un dorup stunn schrewen: min Hart un din Hart sünd beid' ein Hart, un dorinne stunnen Freudenlider un Passionslider, un sei sung de beiden ümschichtig ut deipste Seel.’ De zoo langen tijd ondankbare muze van den advocaat Kägebein was Korline Solltmann, de vroegere kamerjuffer van prinses Christel, eene Duitsche van ge-
{==228==} {>>pagina-aanduiding<<}
boorte, doch die zich op een reis door Frankrijk allerlei fransche spreekwijzen had aangewend en daarom door Dürten Holz steeds ‘de gele französche Persohn’ genoemd wordt. Verder treffen wij nog een andere vrouwenfiguur aan, de bakkerin Schult, een dikke, stevige, nijvere tante, voor niemand bang, zelfs niet voor zijn doorluchtigheid, maar zoo praatgraag, zoo ontzettend babbelziek, dat zij de grootste moeielijkheden veroorzaakt.
Doch het wordt tijd dat wij met Dörchläuchting zelf kennis maken. Ziehier in 't kort de geschiedenis: Toen z.d. Adolf Frederik IV, hertog van Mecklenburg-Strelitz eens op een schoonen dag zijn staten rondreisde - het is waar, één der beide koetspaarden had hij van een pachter geleend; maar er zweefden toch twee loopers voor zijn koets uit - toen kwam hij ook te Nieuw-Brandenburg en besloot hij op de markt aldaar een paleis te laten bouwen, natuurlijk op kosten zijner onderdanen. Inmiddels was Stining Holz reeds gedurende vijf jaar met Halsbandt, den looper van z.d., verloofd, maar tot een huwelijk kon het niet komen, want, zooals wij reeds vermeld hebben, z.d. wilde dit aan personen uit zijn gevolg niet toestaan en hij wilde evenmin Halsbandt uit zijne betrekking ontslaan, want deze was een te flink looper. En Stining's zuster Dürten droeg reeds lang den conrector in haar hart, al wist zij zelve het niet. De conrector nu was niet ongeneigd tot een tweede huwelijk, maar welk huwelijk? Hij wist, de oude jurist Cujacius had, zooals hij zelf vertelt, driemaal gevrijd: eerst propter opus 1), toen propter opes 2) en daarna propter opem 3). Doch nu kwam voor den conrector de moeielijkheid. Dürten Holz? ja, die zou hem op zijn onden dag opem verleenen, maar zij had geen opes. En anderen, misschien wel Korline Solltmann, die tegenover hem woonde? Ja, die had opes, doeh hoe stond het daar met opem? 't Was lastig. Zoo overlegde hij op den avond vóór 't Kerstfeest en peinsde en peinsde, totdat de advocaat Kägebein, door het voorlezen zijner gedichten, hem op andere, zij het ook ergerlijke gedachten bracht. Toen Aepinus dien avond met andere notabelen bij zijn zwager Kunst in den ‘Rathskeller’ bijeengekomen was, ontstond daar
een kleine slemppartij, en kwam de conrector laat en opgewonden te huis, opgewonden door de punch en ook

{==229==} {>>pagina-aanduiding<<}
omdat zijn zwager aanspraak gemaakt had op den stok met gouden knop, dien hij toch als een wettig erfdeel van zijn schoonvader had gekregen. Over dien stok ontstaat nu een proces, want Kunst, en met hem de ‘Hofrath’ Altmann, die beiden met anderen zoo gaarne den draak steken, zendt den conrector een rekening van hetgeen hij gedurende acht jaar bij hem verteerd heeft. Doeh Dürten Holz bemerkt dat die rekening valsch is, want ook dagen, toen Aepinus ziek was, staan daarop aangeteekend, en daarom weigert deze haar te betalen. Intusschen speculeert Korline Solltmann op den conrector, tot groot verdriet van het brave Dürten, die zelfs de gedachte aan een huwelijk met haren heer als zonde beschouwt. En de conrector zelf...ja, wat zou hij, opes of opem? Dit gaat zoo door, tot het Aepinus eindelijk blijkt, dat Korline Solltman een onwaardige coquette is, die ook op den advocaat Kägebein een oogje had en dezen eindelijk in het net krijgt. En Stining had Halsbandt zoo lief, en deze haar; maar huwen? Zij konden het niet om den hertog. Eindelijk besloot Halsbandt zich met geweld los te maken. Hij was als koerier naar Berlijn gezonden en men had hem een termijn van vijf dagen toegestaan, doch hij was reeds den vierden dag teruggekeerd en danste met zijn Stining op een tweeden Pinksterdag, zonder vooraf den hertog bericht terug te brengen. Rand, de kamerdienaar, een oud huismeubel, die het daarom z.d. wel eens lastig maakte, vreesde dat Halsbandt zijn plaats innemen zou en wist toen te bewerken, dat deze gevangen genomen werd. En Stining en Dürten konden bedroefd van het bal huiswaarts gaan, de laatste zelfs beschimpt door den hertog, die vernomen had dat zij den conreetor een goed hart toedroeg. Doch nu was ook Aepinus tot het besluit gekomen, dat er geen beter vrouw voor hem te vinden zou zijn en zoo vraagt hij en verkrijgt hij hare toestemming. In die dagen kreeg zijn doorluchtigheid bezoek van zijn neef, den hertog van
Mecklenburg-Schwerin, maar bij den intocht viel zijn koets om en werd hij in het huis van Stining's vader en door deze zelve verpleegd. Nu stond z.d. haar toe een gunstbewijs te vragen, Stining vroeg daarop haren Halsbandt en door bemiddeling van den goeden, vroolijken schweriner hertog kreeg zij hem ook. De conrector weet zijn doorluchtigheid te dwingen, aan zijn Dürten voldoening te geven; de advocaat Kägebein, die inmiddels tot hofpoëet benoemd was, zal Korline Solltman hu-
{==230==} {>>pagina-aanduiding<<}
wen, en de ‘Hofrath’ Altmann zijn vierde vrouw. Zoo was het eind goed, alles goed!
Dit is in korte woorden het verhaal. Maar er is zeker niemand, die in dezen vorm het zou kunnen aanzien, hoe het in Reuter's hand ‘verklärt’ werd. De geschiedenis op zich zelve is klein, van weinig beteekenis. Zij is een variatie te meer op het eeuwige thema der liefde, en wel der liefde met hindernissen. Doch wat aan Dörchläuchting zijn grootste waarde verleent, het is het bijwerk, het zijn de sierlijke arabesken, uit wier bloemen en krullen allerlei humoristische toestanden en karakters als spottende kaboutermannetjes ons toelachen. Soms staan zij in nagenoeg geen verband met het eigenlijke verhaal - ook in andere werken van Reuter hebben wij dit opgemerkt, evenzeer als dat de held ontbreekt - maar altijd treffen zij ons door een teekening, zoo juist van omtrek, zoo warm en waar van toon. Ik zou gansche hoofdstukken moeten afschrijven, zoo ik een begrip wilde geven van al de naïeveteit, al de zinrijkheid, die ons daaruit tegenwaait. Ik noem slechts het onderwerp van eenigen, en wie Reuter ook maar eenigszins heeft leeren kennen, zal terstond inzien welken vorm onder zijne handen een dergelijke stof aannemen moest. Zoo reken ik tot de voortreffelijkste passages de beschrijving van het drinkgelag in den ‘Rathskeller,’ waarbij Kägebein zijn erbarmelijke verzen voorleest of improviseert, de conrector ze met allerlei hatelijke kantteekeningen voorziet en een ander der gasten, onder den invloed van de tweede bowl punch, onophoudelijk met donderende stem: ‘Die Leineweber haben eine zaubere Zunft’ zingt; het examen in het Fransch waarvan wij boven reeds iets hebben medegedeeld; het verhaal hoe een nieuweling in de school ontvangen wordt en hoe het kussen, dat op de katheder lag en waarmede de jongens elkaar werpen, den conrector in het gezicht vliegt; hoe Halsbandt zich in het hardloopen oefent, door domme boeren voor een losgebroken krankzinnige gehouden en gebonden naar
stad teruggebracht wordt. Onovertreffelijk is het gevecht der jongens op school en het vertalen der schoone plaats uit Homerus, ‘wo Hektor tan sine leiwe Fru Andromache Adjüs seggt un sei em vermahnt’ - waarbij het een allerzotsten indruk maakt dat de conrector tusschen Anromache's woorden telkens ‘seggt sei’ invoegt - of van een paar versregels uit Virgilius Bucolica:

{==231==} {>>pagina-aanduiding<<}


‘Pastores edera crescentem ornate poetam 
Arcades, invidia rumpantur ut ilia Codro.’ 1) - 

‘Pastores - die Pastoren; edera - edere, essen, assen,’ dacht de leerling; ‘die Pastoren assen’ sprak hij hardop. ‘Crescentem’, ja, dat wist hij niet, maar hij dacht dat zou straks wel terecht komen. ‘Ornatus - verziert, poëta - der Dichter,’ ‘bei dem verzierten Dichter’ zeide hij luid. Doch nu kon hij niet verder en zijn goede geest, die achter hem zat en hem anders altijd influisterde, was boos op hem, omdat hij zijn deel niet had gekregen van de van huis meegebraehte worst en gans, en die hielp hem nu in het ongeluk en zeide zachtjes: ‘die ründliche Wurst’, wat de ander hardop herhaalde, en toen fluisterde hij: ‘Dazu auch die duftende Spickgans’ en ook dit werd door den ander luid-nagesproken. Een meesterstukje is de vertelling, hoe bij een zwaar onweder de conrector bij zijn doorluchtigheid geroepen wordt, om dezen de wetten der electriciteit te verklaren, en hem in zijn kabinet vindt, in een soort van glazen kooi gezeten, van het hoofd tot de voeten in zijde gewikkeld, met rood-gelakte schoenen aan, want de hertog had gehoord, dat glas, zijde en lak slechte geleiders waren, terwijl hij slechts te fluisteren waagde, want het geluid van zijn stem zou den bliksem kunnen aantrekken. Van geheel anderen aard is de wijze waarop de conrector aan Dürten zijn liefde verklaart, maar ook hierin zien we, dat Reuter met onbegrijpelijk fijnen tact het rechte woord weet te vinden om het diepste gevoel uit te drukken, zonder daarbij in sentimentaliteit te vervallen.
Wij herhalen: Dörchläuchting is als andere werken van Reuter los samenhangend; een eigenlijke held ontbreekt ook in dezen roman; maar we hebben toch het boek lief, want ook hierin openbaart de dichter al de fijnheid van zijn gevoel, al de kracht van zijn humor, al den gloed zijner kleuren en al de juistheid zijner karakterteekening.

III.

Na het verhaal van Reuter's leven en de kennismaking met zijne werken nog slechts enkele opmerkingen!
Wij mogen aan de werken van Fritz Reuter - en ik heb hier

{==232==} {>>pagina-aanduiding<<}
meer bepaald het oog op zijn proza-geschriften - een eerste plaats toekennen onder de hedendaagsche romans. De roman heeft in onze dagen het oude volks-epos vervangen. Deze opmerking van den grooten aestheticus Vischer kunnen wij gereedelijk overnemen, maar wij wagen het van hem te verschillen, waar hij den roman, wegens zijn ongebonden stijl, als een poëtische basterdsoort beschouwt. Een roman in verzen is - althans naar het ons toeschijnt - een onding, want wanneer wij als het ware tooneel van den roman het bizondere leven moeten noemen (straks hierover meer!), dan zal hij, van daar uitgegaan, ook derwaarts terugkeeren en zijn samenhang daarmede ook door den ongebonden stijl moeten aanduiden. Te recht echter heeft Vischer, met het oog op zijne landgenooten, den roman zekere tendenz verweten. We zeggen: met het oog op zijne landgenooten, want dat de gebreken, door hem berispt, vermeden kunnen worden, hij had het van vreemden, van Goldsmith, Scott en Dickens vooral, kunnen leeren. Wat Vischer bedoelde zijn de dwaalwegen, waarop de roman geraakt is en waardoor de benamingen van historische, politieke, sociale, religieuse, philosophische romans in het leven werden geroepen. Dat al deze waarlijk afdwalingen moeten genoemd worden, blijkt ons hieruit, dat zij hun doel niet in zich zelf hebben, maar in dienst staan van zekere richting, zij het om voorstanders te winnen, zij het om tegenstanders te bestrijden, waardoor reeds a priori gebrek aan dichterlijke vinding en afgeronden kunstvorm verraden wordt. Op den laagsten trap dier soorten staan de zoogenoemde historische romans - natuurlijk zonder ik Walter Scott en zijn voortreffelijke navolgers in Duitschland, Willibald Alexis en Scheffel uit - zooals zij jaarlijks door Louise Mühlbach (wed. Mundt), Heribert Rau e.a. in overgrooten getale ter markt gebracht worden en het geld- en boekenmakend streven hunner auteurs openbaren. Zij vinden opgang, veel opgang zelfs, want in onze zoo practische eeuw
kan niets meer welkom zijn dan op deze wijze het nuttige met het aangename te vereenigen, tegelijkertijd ziju historische kennis te verrijken en zich te vermaken. Treffend wijst Reuter in de ‘Vörred'’ van zijn Dörchläuchting aan van hoedanigen geest zij zijn, terwijl hij zich verontschuldigt, dat het met de chronologische volgorde in zijn verhaal slecht gesteld staat. ‘Ik ward dat also maken,’ schrijft hij, ‘as de Schriftstellers, de sik up Stun'ns mit de geschichtlichen Romanen befaten,

{==233==} {>>pagina-aanduiding<<}
wo vel von Roman de Red' is un wenig von Geschicht, ward Allens schön dörchenanner mölen 1) un nah ehre Ort so anfangen: In der letzten Hälfte des achtzehnten Jahrhunderts, als Columbus grade Amerika entdeckt hatte, ritt an einem finstern Novembertage ein eisenbepanzerter Ritter durch die blühende Landschaft und erquickte sich an dem Dufte des Flieders und Jasmins. Sein Macintosh schützte ihn und die Rüstung, und als er in die Herberge zur goldenen Kugel in Neubrandenburg einritt, hatte er das Glück, mehrere Weinreisende aus Lübeck, Hamburg und Rostock zu treffen, auch einen Cigarrenhändler aus Bremen. -...Die fröhlichen Reisenden sangen die Neubrandenburger Nationalhymne aus dem Jahre 1849: ‘Oh, Holzenburg, oh, Holzenburg, Du Segen für Neubrandenburg!’ enz. Een ondersoort van den historischen roman mogen wij de dichtwerken noemen, die allerlei dringende tijdvragen behandelen, zooals dit in Gutzkow's Die Ritter vom Geiste geschied is. Doch nog vervelender zijn die, waarin onderwerpen besproken worden, tot het gebied der opvoeding, der wijsbegeerte, der oudheid of natuurkunde behoorend, en die een ganschen ballast van onverteerbare geleerdheid met zich slepen. Natuurlijk zijn ook hier uitzonderingen, vinden we ook hier meesterstukken; ik herinner slechts aan de, ook bij ons te lande, gunstig bekende Aegyptische Koningsdochter van Ebers. - De ware roman is een gedicht, historisch, sociaal, philosophisch tegelijkertijd. Want hij openbaart de historische omgeving en de maatschappelijke kringen, die de lijst van elk dramatisch diehtstuk vormen, en zijn philosophisch bestanddeel bestaat in de opmerkingen en de gedachten, die de handeling vergezellen. Bij den eenen schrijver staat het historische element meer op den voorgroud - zóó bij Walter Scott; bij den anderen het sociale -
zóó bij Dickens; bij een derden het philosophischc - zóó bij Goethe in zijn Wilhelm Meister; maar de andere zijn bij hen niet in vergetelheid geraakt. Alle drie bestanddeelen, tot een onoplosbare eenheid verbonden, vinden wij in Reuter's Olle Kamellen terug. Zij geven het-beeld van den tijd, waarin de geschiedenis speelt, zoo trouw als een spiegel weder; de kringen, waarin zij zich bewegen, zijn scherp afgebakend, ieder denkt, handelt, spreekt overeenkomstig zijn stand, zijn beschaving, en zoowel de dichter als de

{==234==} {>>pagina-aanduiding<<}
door hem ten tooneele gebrachte personen onthouden ons hunne opmerkingen, beschouwingen en gedachten niet.
Maar niet alleen door tendenz, ook door den kring waarin hij speelt kan het ware karakter van den roman miskend worden. Wij hebben zoo even reeds gezegd: het tooneel van den roman is het bizondere leven. Doch we moeten het wederom als een gebrek aanmerken, wanneer het doel van den roman in de verheerlijking van den een of anderen stand gezocht wordt, hetzij deze de aristocratie uitmaakt - zooals in de werken van de beruchte gravin Hahn-Hahn met de onnatuurlijkste gemaaktheid geschied is - hetzij hij dien der burgers vormt - zooals Gustav Freytag in zijn Soll und Haben deed. Evenals in het werk van dezen laatste behooren ook de helden van Reuter's geschriften tot den lageren of tot den burgerstand, maar, terwijl de opgang, dien Freytag's boek gemaakt heeft, voor een goed deel te verklaren is uit de zijdelingsche aanvallen op adel en joden, die daarin voorkomen, bij Reuter treffen wij nergens - Kein Hüsung gaan wij stilzwijgend voorbij - polemiek aan tegen een bepaalde klasse in de maatschappij. Hij zoekt de gebreken zoowel als de voortreffelijkheden noch bij één stand, noch bij één partij, maar bij het individu, het karakter. En te recht. Immers het is bepaald wangeloof te noemen, wanneer sommigen meenen, dat dichterlijke verheffing alleen bij het behandelen der geschiedenis van iemand uit de hoogere standen denkbaar is, dat de zoogenaamde lagere klassen niet voor poëtische behandeling vatbaar zijn. Het ongerijmde dier meening doet Reuter ons inzien. Wie het openbare leven, de groote maatschappelijke vraagstukken in romantischen vorm behandelen wil, hij moet, als Reuter, boven de partijen staan, hij mag de wereld niet door een gekleurd glas beschouwen, en, vóór alles, evenals Reuter, moet hij zich een veld, een bepaald vak ter bewerking uitkiezen, zoo hij zijn werk niet tot zoo onnatuurlijke breedte wil zien toenemen, als de negen deelen van Die Ritter vom
Geiste beslaan. Men zegge niet dat daardoor den romandichter al te knellende banden worden aangelegd. Reuter schildert bij voorkeur het leven in het huisgezin, den microcosmus van het hart, maar zijn Olle Kamellen leveren tevens het bewijs, dat daardoor de bespreking van vraagstukken van allerlei aard niet uitgesloten wordt.
Een roman is niet romantisch, wanneer hij zijn toevlucht neemt

{==235==} {>>pagina-aanduiding<<}
tot het wonderbaarlijke, het fantastische, ons in ver-verwijderde tijden of onbekende streken verplaatst. Neen, behalve in het verrassende, het avontuurlijke moet zijn kracht vooral gezocht worden in het nauwkeurig aanwijzen der beweegredenen, waardoor alles geschiedt, want geen maanlicht maar vol zonnelicht moet in het rijk der poëzie heerschen. Romantisch is de roman die ons in spanning, in ademlooze verwachting weet te houden, terwijl toch al zijn deelen in organisch verband blijken te zijn, al zijn gebeurtenissen het noodzakelijk gevolg van voorafgegane. Wel is in den roman de held minder handelend dan in het drama, wel geldt voor een deel het woord van Vischer, dat door Prof. Van Vloten in zijn Aesthetica overgenomen werd: ‘Der Romanheld heisst wirklich nur in ironischen Sinne so, da er eigentlich nicht handelt, sondern wesentlich der mehr unselbständige nur verarbeitende Mittelpunkt ist, in welchem die Bedingungen des Weltlebens, die leitendenden Mächte der Cultursumme einer Zeit, die Maximen der Gesellschaft, die Wirkungen der Verhältnisse zusammenlaufen,’ doch deze definitie zal minder bevreemden, wanneer men in aanmerking neemt dat Vischer daarbij op Goethe's Wilhelm Meister het oog had. Een roman is geen verzameling van allerlei gedachten en uitspraken over onderwerpen van welk gebied ook, hij, brengt ons in aanschouwelijken vorm de dragers van zekere ideeën voor oogen; hij vereischt niet enkel definitie, niet enkel oplossingen van vraagstukken, maar bovenal handeling, aanschouwelijke handeling. En geen handeling is mogelijk zonder een held, die, in het middelpunt staande, naar mate zijner ontwikkeling, de omstandigheden verandert of door haar veranderd wordt, en in dat alles niet door een blind toeval geleid, maar met zelfbewustzijn werkzaam. Ten onrechte beweeren ook sommigen dat in den roman datgene, wat ons in spanning houdt niet in de toekomst, maar in
het verledene ligt. Bij Reuter zijn wij met de helden zijner werken zoo nauwkeurig bekend, als maar zijn kan. Wij zien hen geboren worden en opgroeien, doch hoe gespannen de aandacht van het lezende publiek blijft, hoezeer Reuter toch onze belangstelling voor hen weet op te wekken, het blijkt ons uit het verlangen, waarmede het derde deel van Ut mine Stromtid, dat meer dan een jaar op zich liet wachten, door zijne lezers werd tegemoet gezien. Wie zijn onderwerp aan de geschiedenis ontleent, behoeft niet naar groote époquemakende personen te grijpen - Reuter's Ut de Franzosentid

{==236==} {>>pagina-aanduiding<<}
bewijst het ons - en wie het uit het dagelijksche leven neemt, hij behoeft niet, zooals Vischer aanraadt, naar oasen in de prozaische werkelijkheid te zoeken, naar revolutiën of nachtzijden van het zieleleven. ‘Das volle Menschenleben,’ naar Goethe's woord, is ruimschoots onze belangstelling waard. Ook nog in onze tegenwoordige toestanden zijn zaken te ontdekken, die evenveel poëzie bevatten, als die van de dagen toen een dictator den ploeg bestuurde en een koningsdochter het linnen wiesch, maar daartoe behoort een telescopisch zoowel als een microscopisch oog. Dit nu vinden wij in Reuter, die aan de schijnbaar meest alledaagsche zaken, personen en gebeurtenissen een poëtische wijding weet te geven.
Fritz Reuter is een humorist, doch zijn karakter als zoodanig moeten wij eenigszins nader bepalen. Het woord: humor ontstond, zooals bekend is, eerst aan het eind der zestiende eeuw onder de engelsche geneesheeren, die daarmede datgene aanduidden, wat het temperament van den mensch vormt, doch de humor zelf is zoo oud als de wereld. Andromache's lachen met tranen in het oog is spreekwoordelijk geworden. Eerst echter in de werken van Shakespeare en Cervantes, beiden in één jaar op één dag gestorven, heeft zich het wezen van den humor geopenbaard. Vooral in de onsterfelijke gestalten van den edelen dweeper Don Quichote en zijn materialistischen tegenvoeter Sanchio; want in Shakespeare's Falstaff of Hamlet komt slechts één der zijden van den humor sterk te voorschijn. Immers de humor is niet het naast elkander bestaan van het aandoenlijke en het lachverwekkende, maar de oplossing van beide tot eene hoogere eenheid. Zoodra het eerste meer op den voorgrond treedt, ontstaat de humor, die de wonden van het hart openrijt, zooals wij dien in Hamlet aantreffen; behoudt het laatste de overhand, dan verkrijgen wij den barokken humor, dien we in Falstaff zien. De echte humor behandelt het groote en het kleine, weet beide te vereenigen om het een in het ander aan te wijzen. Hij treurt met de vertwijfelenden, maar lacht tevens, omdat hij de diepere oorzaak der smart niet miskent en deze voorbijgaande gelooft. Hij juicht met de vroolijken, maar is tevens bedroefd over zoo velen, die in hun lust den afgrond niet zien, dien zij tegemoet wandelen. Hij verwekt niet enkel vreugde of enkel droefheid, maar het gevoel eener raadselachtige weemoedigheid. De vreugd wil tot uitbundigheid overgaan, maar reeds verduistert het oog

{==237==} {>>pagina-aanduiding<<}
door een traan; of omgekeerd, een traan treedt in het oog te voorschijn, maar alras wordt hij door een lachje weggekust. De wereld is den humorist een mierenhoop en tegelijkertijd een Titanenstrijd. Hij staat hoog boven het gewoel der menschen en tevens midden onder hen. Al moge Goethe vooral aan den stijl van Jean Paul gedacht hebben, toch is het onjuist wanneer hij beweert: ‘Der Humor zerstört zuletzt alle Kunst’. Integendeel, de humor is het toppunt der kunst. Hij vereischt eeu helder oog, een warm hart, een rijke ondervinding, een frisschen, krachtigen, gezonden geest. Slechts bij weinigen viuden wij hem, maar dan ook bij groote dichters, bij Shakespeare, bij Goldsmith, bij Sterne, bij Dickens, bij Le Sage, bij Wieland, bij Hoffman, bij Goethe in de volksscèuen van zijn Egmont en zijn Faust, bij Schiller in zijn Wallenstein's Lager. Zoo treffen wij ook bij Reuter een humor aan, waarvan een weldadige warmte tot ons uitgaat. Ik voor mij, ik zou in de geheele duitsche letterkunde geene zoo humoristische figuur weteu aan te wijzen als Zacharias Bräsig is, die zich daarenboven gerust naast Don Quicbote, naast Sanchio, naast Falstaff, naast Pickwick en Sam Weller kan plaatsen.
In de meeste literarische producten, die in Duitschland sinds 1840 verschenen zijn, is een zekere tendenz te ontdekken. Wij kunnen hier slechts aan enkele herinneren. Zóó, aan Herwegh's Lieder eines Lebendigen. Gervinus had te midden der groote bewegingen op staatkundig gebied het woord uitgesproken, dat het nu eindelijk eens tijd werd om niet langer van vaderland en vrijheid en een eenig Duitschland te zingen, maar te handelen en een der eerste gevolgen van zijn woord was de verschijning van Herwegh's boek, waarin de dichter zong, dat men nu niet langer zingen moest, en declameerde, dat men nu niet langer uitsluitend declameeren mocht. Men denke aan Gutzkow's Uriel Acosta. ‘Veel Joden,’ zoo sprak de ‘Berliner Witz’ over dit stuk, ‘en toch geen handeling.’ Verder noemen we Putzlitz's Was sich der Wald erzählt, waarin bloemen en vogels het volk over het verlies zijner vrijheid trachten te troosten; Freytag's Soll und Haben, de apothéose van den derden stand, dat oneindig meer bijval vond dan zijn Die verlorene Handschrift ooit vinden zal; Brachvogel's Narziss, het krasse effectstuk vol historische en moreele onwaarheden, enz. enz. Terwijl wij bij Reuter alleen in Kein Hüsung een dergelijke tendenz kunnen ontdekken, zooals wij reeds vermeldden, komt hij toch met sommigen der genoemde

{==238==} {>>pagina-aanduiding<<}
auteurs in andere opzichten overeen. Bij de meesten hunner kunnen wij opmerken dat zij allerlei proeven nemen met hun talent zoowel als met den smaak van het lezend publiek. Men lette bijv. eens op het onderscheid tusschen Gutzkow's Wally en zijn Die Ritter vom Geist, tusschen zijn Zopf und Schwert en zijn Uriel Acosta, tusschen Freytag's Valentine en zijn Soll und Haben, tusschen zijn Die Journalisten en Die Fabiër. Ook bij Fritz Reuter aanschouwen wij hetzelfde. Ook hij heeft rondgetast om zich zijnen weg te vinden, ook hij heeft zijn talent nu eens in deze richting, dan weder in gene onderzocht, maar hij heeft eindelijk in zijn Olle Kamellen het rechte pad betreden, het juist voor hem geschikte veld ontgonnen.
Bij het groote publiek nu is het vooral de geschiedenis, de fabel in den roman, als ik het zoo noemen mag, die den meesten bijval aan het werk verzekert. Die fabel nu houdt bij Reuter ons maar zelden in spanning. Wij lezen zijn verhalen langzaam en zonder die gejaagdheid, die haast, die ons vooral bij de lectuur van de werken van Sue en Dumas overvalt, en die wij altijd aan het einde met een gevoel van onvoldaanheid, van landerigheid betalen moeten. Fritz Reuter is arm aan vinding, hij staat daarin bij een Spindler, een Kotzebue ten achter. Maar de vinding is niet het eenige wat iemand tot dichter vormt - Shakespeare heeft meest vreemde stoffen verwerkt - boven haar staat de karakterteekening en het schilderen van toestanden. Hierin is Reuter boven velen gelukkig en ik geloof dat wij dit voor een deel uit zijn landaard verklaren mogen. Ik weet niet of mijne opmerking doorgaat, maar ik wil haar toch niet terughonden. Het schijnt dat de poëtische kracht der meer- noordelijke bewoners van Europa vooral in het beschrijven van natuurtooneclen, karakters en gebeurtenissen ligt. Zelden slechts treffen wij bij hen een zoo diepe gedachte aan, dat wij het boek nederleggen en bij ons zelven zeggen: ja, dichter! dat zegt ge nu wel, doch daar moet ik eerst eens over nadenken! Zoo ligt mijns inziens ook de kracht van Ten Kate's meesterstuk De Schepping vooral in de descriptie. Zoo zijn de karakters, die in Reuter's werken voorkomen, in geenen deele de dragers van diepzinnige ideeën, maar daarentegen volkomen juist geteekend en alle van verschillenden aard. In verscheidenheid van karakterteekening overtreft Reuter zelfs Goethe en Schiller. Immers, het schijnt dat den laatste bij de schildering zijner vrouwenbeelden,

{==239==} {>>pagina-aanduiding<<}
den eersten bij die zijner mannènfiguren altijd één idee voor oogen gezweefd heeft. Ik zeg - men lette hier wel op - bij de karakterteekening, want ik zou meenen heiligschennis te begaan, zoo ik, wat gedachte betreft, het waagde Reuter met Schiller en Goethe te vergelijken. Wanneer ik nu geloof dit uit Reuter's landaard te moeten verklaren, dan weet ik wel dat men mij op onzen Vondel en op onzen Huygens zal wijzen, maar ik weet ook, dat de tijden veranderen en de menschen met hen, en zoo men mij opmerkzaam maakte op de verheven ideeën, die wij bij een Da Costa vinden, dan zou mijn vraag gereed zijn of diens zuidelijker afkomst geheel buiten rekening moest blijven.
Het is niet voor de auteurs van onze eeuw bewaard gebleven ons het leven der landbewoners te schetsen. Weldra zijn er tweehonderd jaren voorbijgegaan, sinds in een duitschen roman van Grimmelshausen, die onder den titel van Abenteuerlicher Simplicissimus in 1669 voor de eerste maal verscheen en sedert verscheidene uitgaven beleefde, ons een krachtig, frisch tafereel werd opgehangen van het leven en de lotgevallen van een landman gedurende den dertigjarigen krijg, en dit met menige naïeve en ironische opmerking werd gecommentarieerd. Wanneer wij echter in onze dagen van een beschrijving van het dorpsleven in Duitschland spreken, dan blijft ons oog behalve op Reuter vooral op Berthold Auerbach en diens Dorfgeschichten gevestigd. Beide Reuter en Aucrbach hebben het landleven geschilderd, maar met hoe groot een verschil! Ongetwijfeld, Auerbach heeft naar de natuur geteekend en toch is zijn teekening niet natuurlijk. Auerbach heeft zijne Schwarzwälder naar de natuur bestudeerd en toch zijn zij onnatuurlijk. Het is een onmiskenbare waarheid, laat mij een voorbeeld geven, dat een boerin even diep gevoelt als een hoogst beschaafde dame, maar zij geeft nooit haar gevoel te kennen en zoo ze het doet, dan is het door een siddering of een lichten blos; nimmer redeneert ze, als Auerbach Barfüssele laat doen, over hetgeen in haar binnenste omgaat. Ook een boer is ontvankelijk voor de schoonheden der natuur, maar hij stort zijn hart nooit in fraaie ontboezemingen uit. Spreek hem over zijn korenakker of zijn veestapel en hij zal u antwoorden, maar niet zoo ge hem op de fijne tinten van den regenboog, op den gloed van een zomerzonne-opgang opmerkzaam maakt. Berthold Auerbach, talmudist, spinozist, philosoof en dichter, heeft zich als zoodanig tegenover zijn Schwarzwälder geplaatst. Geen hunner

{==240==} {>>pagina-aanduiding<<}
woorden, hunner bewegingen is hem ontgaan, hij heeft die op meesterlijke wijze weergegeven, maar al is elke trek in zijn portretten een historische waarheid, het geheele beeld is een groote leugen. Men verhaalt, ik meen van Apelles, dat hij voor het schilderen eener Venus Anadyomene vrouwen uit verschillende volksstammen tot model bezigde, aan de eene het haar, aan een tweede de oogen, aan een derde den mond enz. enz. ontleende, en op die wijze een ideaal van schoonheid op het doek bracht. Zoo nu heeft ook Auerbach aan dezen bewoner van 't Schwartzwald een gezegde, aan genen een blik, weder aan een ander een houding te danken en uit dat alles een figuur saamgesteld, maar ook zoodoende een beeld geleverd, dat op niemand gelijkt, een portret in de wereld gezonden, waarin niemand het zijne herkennen zal. Hoe geheel anders Reuter! Ook hij heeft elken trek naar de natuur teruggegeven, ook hij is realist in den volsten zin van het woord, doch zijn kennis van het volk is een instinctieve en daardoor een gezonde, natuurlijke. Berthold Auerbach behoeft niet te vreezen, wat onlangs een geestig teekenaar in' de Charivari aan Victorien Sardou om zijn Nos bons villageois voorspeld heeft en waarvoor Reuter beducht was, zooals hij in de voorrede zijner Läuschen un Rimels schreef, dat namelijk de boer Jochen Päsel of Krischan Swart eens bij hem binnentreden zou, zich vlak voor hem zou plaatsen, dreigend zijn stok zou zwaaien en vragen: ‘Herr, wat hewwen Sei mit mi un mine Fru tan dauhn?’ Elk Mecklenburger zal in Renter's dichtstukken als in een helderen spiegel zijn beeld herkennen, maar geen der Schwarzwälder zal dit in Auerbach's Dorfsgeschichten kunnen doen. Want Reuter heeft zich onder hen bewogen, is van gelijke bewegingen als zij, en Auerbach heeft zich te veel als kunstenaar tegenover hen geplaatst, kent hun leven slechts zooals zich dat aan zijn
kunstenaarsoog heeft voorgedaan.
Fritz Reuter is geen auteur voor het volk, dat wil zeggen, hij beoogt geen paedagogisch doel als Campe, Pestallozzi, Claudius, Hebel of Zschokke deden, maar hij is een volksdichter in dien zin, dat wij onder den naam van volk niet een deel, en bepaald het mingegoede deel der natie, maar deze zelve verstaan. Hij schrijft niet voor een bepaalden stand, maar voor alle klassen der maatschappij. Hij ontleent zijn figuren aan alle rangen en daarom kan hij door allen begrepen worden. Het waarachtig schoone wordt door allen gekend en doorzien. Lees eenen onop-
{==241==} {>>pagina-aanduiding<<}
gevoede de werken van Homerus voor, hij moge de fijne teekening niet kunnen waardeeren, toch zal hij opgetogen als naar een sprookje luisteren. Toon hem een Madonna van Rafaël, hij moge den aetherischen toon niet naar waarde schatten, toch zal hij verklaren dat dit een schoone vrouw is. Zing hem een paar melodiën van Mozart voor, hij moge het meer veredelde genot van den kunstkenner missen, toch zal zijn voet onwillekeurig zich op de maat bewegen. Laat hem in den schouwburg Lear zien, zooals die in den stormachtigen nacht ronddwaalt, hij zal weenen; Othello aan de legerstede van Desdemona, hij zal sidderen. Zoo weet ook Reuter elken lezer, welken rang in de samenleving deze ook moge innemen, mede te doen gevoelen met de door hem geteekende personen, verstaat hij de kunst allen te ontroeren en te vermaken, zoo bewijst hij ons een waarachtig dichter te zijn, een dichter door de gratie Gods.
Fritz Reuter is een dichter in een volksdialect. De groote opgang, dien dichtwerken geschreven in den een of anderen tongval hebben gemaakt, is voor een deel te danken aan de frischheid, die de volkstaal boven de boekentaal bewaard heeft, voor een ander deel aan de geblaseerdheid van het publiek, dat gretig al wat nieuw is aanvat, en nog voor een ander deel omdat Goethe en Jean Paul openlijk op Hebel's Allemanische Gedichte gewezen hebben. Sinds zijn in bijna alle dialecten der duitsche taal boeken in het licht verschenen. We noemen slechts de Elsassers Arnold en Stöber, de Zwitsers Kuhn en Usteri, de Zwaben Sailer en Weitzmann, den Beier Fr. Von Kobell, de Oostenrijkers Castelli, Von Klesheim en Langer, de Sileziërs Ed. Von Boberthal en Karl Von Holtei. Over de dichters in het zoogenaamde Platduitsch hebben wij boven reeds gesproken. Over één hunner echter, Klaus Groth, Reuter's tijdgenoot en mededinger, nog iets naders. Reuter had in de voorrede zijner Läuschen un Rimels, die in 1853 verschenen, zijn vrees te kennen gegeven dat weldra vreemde lieden zouden komen en trachten zijn arme straatjongens - men herinnere zich dat hij zijn werk daarmede vergeleek - te beschaven, dat zij hun uitgelatenheid zouden bestraffen, hun onschuld en natuurlijkheid grofheid en ruwheid zouden achten. Dit is ook geschied, maar eerst in 1858 en die aanval kwam van een zijde, waarvan men dien in het minst niet verwachtte, van Klaus Groth. Deze sprak in zijn Briefe über Hochdeutsch und Platdeutsch over Reuter, noemde diens

{==242==} {>>pagina-aanduiding<<}
poëzie niet de echte platduitsche volkspoëzie, maar eene die ontstaan was te midden van de dwalm en het gewoel van een bierhuis, verklaarde haar voor ‘Düngerpoesie’ en beweerde dat alle door Reuter geteekende figuren niets dan caricaturen waren, die het mecklenburgsche volk beleedigen moesten. Hoezeer Klaus Groth misgezien heeft, blijkt reeds terstond hieruit, dat wie ook zijn beeld in de Läuschen un Rimels herkend heeft, niemand zich daarover heeft geërgerd, maar allen zich over de oorspronkelijkheid, de naïeveteit hebben verheugd. Fritz Reuter heeft zijn volk veel te lief, dan dat hij het zou kunnen bespotten. En waar hij de gebreken zijner landslieden voor ons oog heeft blootgelegd, daar heeft hij het slechts gedaan om de lachverwekkende of humoristische zijde daarvan op den voorgrond te doen treden. En het is niet anders dan oudvrijsterlijke pruderie te noemen, wanneer men, dit niet vergetend, aanstoot zou willen nemen aan zaken, die in al haar naaktheid geschilderd worden. Maar de ijver, waarmede Klaus Groth voor zijne in zijn oog mishandelde landgenooten optrad, is te verklaren. Tot in 1852 een eenvoudig schoolmeester ten platten lande, zag hij zich sinds de uitgave van zijn Quickborn met eerbewijzingen als overstelpt. De hoogeschool te Bonn verleende hem eershalve den doctoralen titel, Denemarken's koning bezorgde hem een rijks-toelage voor een reis en later een levenslang pensioen, aan de universiteit te Kiel werd hem een professorale leerstoel toegestaan. De bijval, dien men aan Groth's geschrift schonk, riep een menigte van dichterlingen in het Platduitsch te voorschijn, die als paddestoelen uit den grond opkwamen. Klaus Groth heeft in zijn genoemde brieven begonnen dien Augias-stal te reinigen, maar zich tevens aan een tegenstander gewaagd, die volkomen tegen hem opgewassen was, aan Fritz Reuter. Niet lang na den Quickborn hadden
diens Läuschen un Rimels het licht gezien, doch zij hadden zich te midden van het bazuingeschal der vereerders van Groth's muze eerst langzamerhand gehoor kunnen verschaffen. Reeds hadden zij een derde uitgave beleefd, reeds maakte Reuter een vervolg voor de pers gereed en had hij eenige andere dichtwerken in de wereld gezonden, toen de critiek eerst met het bestaan der Läuschen un Rimels bekend werd. Robert Prutz is de eerste geweest, die (in het Museum, 1857, No. 45) op Reuter opmerkzaam gemaakt heeft. Nadat hij met lof van Klans Groth had gesproken, wees hij op Reuter en beweerde hij, dat diens werken

{==243==} {>>pagina-aanduiding<<}
karakteristieker zijn voor de kennis van de taal en de denkwijze der platduitsche bevolking dan die van Groth. ‘Klaus Groth,’ zoo schreef hij, ‘steht in der Mehrzahl seiner Gedichte wesentlich unter dem Einfluss der modernen hochdeutschen Bildung, es sind Momente hochdeutschen Cultur- und Geisteslebens, die er bearbeitet, und gerade der Widerspruch, der darin liegt, diese zum Theil sehr raffinirten Empfindungeu - man erinnere sich beispielsweise nur an die zahlreichen Heine'schen Pointen, die bei Klaus Groth wiederkehren - in dem nachlässig naiven Gewande des plattdeutschen Dialekts wieder anzutreffen, bildet vielleicht einen Hauptreiz dieser ebenso interessanten wie anmuthigen Dichtungen. Fritz Reuter dagegen ist durch und durch Plattdeutscher, seine Muse ist eine derbe Landmagd, etwas vierschrötig, mitunter selbst etwas ungeslacht, aber kerngesund, mit prallen Gliedern, die schalkhaft verschmitzten Augen keck im Kreise umherwerfend und jeden Augenblick zu lustiger Rede und Gegenrede bereit.’ Deze tamelijk karige loftuiting op Reuter schijnt Klaus Groth tot zijn hatelijken uitval bewogen te hebben. In zijn Briefe über Hochdeutsch und Plattdeutsch, waarin hij, het zij in het voorbijgaan gezegd, zijn eigen werk, den Quickborn, zeer bescheiden een plaats naast de geschriften van Klopstock, Goethe en Schiller aanwijst, sprak hij het door ons medegedeelde over Reuter's arbeid uit. Maar hij deed dit niet op eerlijke wijze, hij verdraaide de woorden. Uit de ‘Landmagd’, waarmede Prutz Reuter's muze vergeleken had, maakte hij een ‘Viehmagd’ en daarom noemde hij Reuter's dichtkunst een ‘Düngerpoesie’. Hij ontzag zich niet om te vertellen, dat in de Läuschen un Rimels de politiedienaar te Teterow, om de vergissing bij Blücher's intocht, die wij boven hebben verhaald, een dracht slagen ontving, iets
waarvan in Reuter's geschrift geen spoor te ontdekken is. Klaus Groth is zijn straf niet ontgaan. Reuter zelf heeft in een brochure, Abweisung getiteld, aangetoond, dat Klaus Groth zoowel zijn gedichten als Prutz's recensie verdraaid had, dat de beschuldigingen, door Groth tegen de Läuschen un Rimels ingebracht, in waarheid van diens Quickborn golden, dat daarin bepaald obscoene plaatsen gevonden en de Mecklenburgers bespot werden. Later, in 1861, heeft Klaus Groth in de Altonaer Merkur de Olle Kamellen geprezen, maar tevens een nieuwe dwaasheid begaan door op hoogen toon te verklaren, dat Reuter zijne vermaning had ter harte genomen, op den slechten weg was omgekeerd en nu den

{==244==} {>>pagina-aanduiding<<}
goeden had ingeslagen. Er was bij Reuter geen sprake van omkeering, slechts van vooruitgang, als ons gebleken is. Reuter had zijn eerstelingen den nederigen titel van Läuschen un Rimels gegeven en dit als motto voorop gezet: ‘Wer 't mag, de mag 't; nu wer 't nich mag, de mag 't jo woll nich mägen.’ Tegen zijn verwachting in vond hij telkens grooteren bijval en dit bemoedigde hem tot telkens grootere dichtwerken. Klaus Groth daarentegen noemde zijn dichtbundel Quickborn, wat een frissche, stroomende bron beteekent, hij liet zich zelfs als den Luther der platduitsche poëzie verheerlijken, maar zijn eerste werk was zijn beste. Terwijl alle volgende geschriften van Klaus Groth telkens matter werden, namen die van Reuter telkens in kracht toe. Dat heeft het lezend publiek Groth kwalijk genomen en bitter doen ondervinden. Zeer zeker, vele zijner dichtstukjes kunnen, wat geur en welluidendheid betreft, met die van Goethe en Heine vergeleken worden; maar het publiek heeft ingezien, dat Groth's muze eigenlijk een elegisch-sentimenteele dame genoemd moet worden, dat de polsslag van zijn humor nauwelijks te bespeuren is, dat het Platduitsch in zijn mond slechts een kleed is voor hoogduitsche gewaarwordingen, waardoor dikwijls een scherp contrast ontstond, dat Reuter's talent verreweg frisscher en krachtiger dient te heeten en het heeft daarom, toen de ster van Klaus Groth begon te verbleeken, zijn blikken tot de opkomende zon, tot Fritz Reuter gewend.
De vraag, of Reuter ook in de hoogduitsche taal een dichter geworden zou zijn, is door sommigen bevestigend, door auderen ontkennend beautwoord. Ik meen mij aan de zijde dezer laatsten te moeten scharen. De taal van een schrijver, laat staan van een dichter, moet altijd zijn moedertaal zijn, want in haar heeft hij leeren denken en spreken. Er zijn voorbeelden, dat sommigen ook in een vreemde taal hun talent als auteurs hebben weten te openbaren, doch die voorbeelden zijn zeldzaam. Fritz Reuter nu is van geboorte en opvoeding een Platduitscher. Platduitsch sprak hij in het ouderlijke huis, aan de knieën zijner moeder, als gymnasiast te Friedland en te Parchim, als student te Jena, waar verscheiden zijner landslieden medeleden der vereeniging Germania waren, op de vesting, waar hij bijna altijd Platduitschers als lotgenooten aantrof; Platduitsch spreekt hij nog heden in den huiselijken kring. Daarenboven, de kleinere stukjes, die Reuter in het Hoogduitsch geschreven heeft, zijn allen - uitgezonderd slechts zijn brochure tegen Klaus Groth, doch

{==245==} {>>pagina-aanduiding<<}
ook de verontwaardiging doet verzen maken - gezwollen, overladen en opgeschroefd. Zoo oordeelt ook Reuter zelf. Wanneer hij in de voorrede van zijn Dörchläuchling het boven medegedeelde staaltje van een historischen roman heeft gegeven, gaat hij aldus voort: ‘Mit de hochdütsche Sprak un den erhabenen Styl un den grotorigen Stoff ward ik in minen ollen Dagen woll ebenso wenig farig, as in minen jungen, ik will man wedder so an tau fläuten fangen, as ik vördem fläut't heww.’ - Daarom meen ik dat Reuter's werken kunnen, noch mogen vertaald worden. Niets is betrekkelijk gemakkelijker dan het Platduitsch over te zetten, in het Hoogduitsch bijv., maar alle naïcveteit en alle natuurlijkheid gaan daardoor noodzakelijk te gronde. Het is alsof een schilder de meesterstukken der vlaamsche school op deze wijze zou willen copiëeren, dat hij de compositie der lijnen nauwkeurig nateekende, maar den toon der kleuren in een classiek italiaanschen overbracht. Men denke zich eens een hoop vechtende boeren van Van Ostade of een drinkgelag in een dorpsherberg van Teniers in het kuische koloriet van een Madonna van Rafaël. Toch zou ik, zoo ik niet gevoelde reeds te veel van de aandacht mijner lezers en van de ruimte in dit tijdschrift gevergd te hebben, plaatsen in menigte kunnen aanhalen, waaraan ik iemand wel eens zijn kunst van vertalen zou willen zien beproeven. En geheel onmogelijk is het het ‘Missingsch’ in een vreemde taal over te brengen, dat mengsel van Plat- en Hoogduitsch, zooals vooral Zacharias Bräsig het spreekt, met zijn ontelbare fouten tegen spelling en stijl, zijn bizondere schrijfwijze der vreemde woorden. Om van een fransche overzetting van Ut de Franzosentid niet te spreken, in het Nederlandsch is een vertaling verschenen van een gedeelte der Olle Kamellen, van Ut mine
Stromtid 1). Ik betreur dit en ik verheug mij er over. Ik betreur dit, want men kan Reuter's geschriften niet genieten dan in het oorspronkelijke. Ik vraag voor hen wat onlangs, in ditzelfde tijdschrift, de heer Bruijn voor de Romans nationaux van Erckmann-Chatrian vroeg, namelijk dat men ze onvertaald late. Ik wenschte dat Reuter, in plaats van hetgeen hij op de keerzijde van den titel laat drukken: ‘jedwede Uebersetzung in 's Hochdeutsche wird vorbe-
{==246==} {>>pagina-aanduiding<<}
halten’, daarop geschreven had: ‘jedwede Uebersetzung wird verboten!’ en dat men aan zijn verlangen gehoor gaf. En toch verheug ik mij over die nederlandsche vertaling, ofschoon ook zij de gebreken in zich draagt, waartoe elke overzetting van Reuter's werken noodzakelijk aanleiding geven moet. Menigeen zal wellicht afgeschrikt zijn kennis te maken met een auteur, die in een door zoo weinigen gekende taal geschreven heeft. Welnu, het Platduitsch behoeft geen gesloten heiligdom te blijven. Woordenboeken kan ik niet aanwijzen, de kracht en de ware beteekenis van menig woord zal men eerst door het gebruik moeten leeren kennen. Wanneer men begint met de nederlandsche overzetting van Ut mine Stromtid te lezen, zal men ook op deze wijze Reuter liefkrijgen, maar dan neme men terstond Ut mine Stromtid in het oorspronkelijke ter hand. Men vreeze niet zich te zullen vervelen, het is waard meer dan éénmaal gelezen te worden. Zoo zal men zich kunnen overtuigen hoezeer het oorspronkelijke door de vertaling geleden heeft en tevens op de gemakkelijkste wijze met de platduitsche taal bekend geraken. Trouwens, voor een
Nederlander, die Hoogduitsch verstaat, is dit niet moeielijk te achten. Wie zijne krachten beproeven wil, zal, wanneer hij het Platduitsch luid en letterlijk voorleest, al aanstonds bespeuren dat door het oor begrepen wordt wat het oog niet verstaat en omgekeerd, dat beiden zoo elkander helpen en tot een gewenscht doel leiden.
Hebben wij van Fritz Reuter nog meer te verwachten? Ik voor mij hoop het en vertrouw dat mijne lezers het met mij eens zullen zijn. Waarom zou bijv. Zacharias Bräsig ons niet te eeniger tijd komen vertellen, wat hij, met Reuter en diens vrouw, op een reis naar Konstantinopel gezien en ondervonden heeft? Fritz Reuter eindigt zijn jongst verschenen geschrift: ‘As de olle brave Mann (de conrector) in sin Stuw' kamm, treckte hei sinen Kirchenrock ut, dat hei em schonen wull, un set'te sik in Hemdsmaugen 1) an sine lütte Husördel 2) un sung mit forsche Stimm:

“Unsern Eingang segne Gott, 
Unsern Ausgang gleichermassen.” 

Un Allens sung mit, un as dat Lid ut was, wiren sei All still. - Un ik sing dat Lid ok mit un swig nu ok still.’

Maar dat laatste weiger ik als een omen aan te nemen!

December 1866.






{==247==} {>>pagina-aanduiding<<}

Jeugdige fabriekslaven in Engeland,

door Dr. S. Sr. Coronel.

Reeds lang was de meening verbreid, dat de arbeid van jonge kinderen een schrikbarenden omvang in Engeland had verkregen. Sinds den aanvang dezer eeuw was de aandacht van de regering aldaar op dit misbruik gevestigd, en tal van gruwelen werden gaandeweg aan den dag gebragt, waarbij de folteringen van de negerslaven nog daden van menschlievendheid bleken te zijn. Een nieuwe soort van industrie scheen in zwang te zijn gekomen. Kinderschagcheraars liepen het land af met het doel om kinderen van hunne ouders te schaken en hen over te leveren aan een veel slimmere dan egyptische gevangenschap. Het menschelijk verval, waaraan deze kinderen in die fabrieken waren blootgesteld, was ontzettend. De machinerie stond in sommige fabrieken nimmer stil; de eene ploeg kinderen werkte bij dag, een andere bij nacht. De wetten der natuur werden geheel in den wind geslagen, en honderden van de teederste en hulpeloosste schepsels werden jaarlijks opgeofferd door hunne onmeedoogende werkgevers, om slechts hunne plaatsen door nieuwe slagtoffers te doen vervangen.
Dit euvel was slechts voor een deel onderdrukt; ofschoon de publieke opinie zich streng tegen dat stelsel gekant had, en de katoenspinnerijen onder regeringstoezigt gesteld werden, zoo bleven toch nog tal van bedrijven, waarin zeer jonge kinderen tot een ongezonden en overmatigen arbeid gebezigd werden, aan de

{==248==} {>>pagina-aanduiding<<}
aandacht van het publiek onttrokken. De eerste fabriekswet, genaamd the Factories Health and Morals Act, werd van regeringswege in 1802 uitgevaardigd, en sinds dat tijdvak heeft de wetgeving op dat gebied voortdurende vorderingen gemaakt, zoodat menige aanzienlijke en voor de gezondheid van kinderen gevaarlijke tak van nijverheid onder regeringstoezigt is gesteld. De werkuren zijn verminderd, eene behoorlijke luchtverversching der lokalen en de bescherming tegen ongelukken door de werktuigen is krachtig bevorderd; het bezigen van vrouwen in sommige bedrijven is tegengegaan, en over 't algemeen is de gelegenheid en de lust tot een beteren staat van opvoeding onder de jeugdige werklieden opgewekt. Het onbetamelijk bezigen van kinderen tot fabriekarbeid maakte echter geen bepaald punt van onderzoek uit tot het jaar 1840, toen, tengevolge van een adres van het Lagerhuis tot de Kroon gerigt, eene commissie van onderzoek werd ingesteld. Die commissie getuigde in haar rapport, dat zij gevallen ontdekt had, waar kinderen reeds op hun derde levensjaar aan den arbeid werden gezet; dat vele op hun vijfde aanvingen te werken, doch dat men als regel den leeftijd van zeven of acht jaar moest stellen; dat het voornamelijk de ouders zelven waren, die zulke kinderen gebruikten; dat zij hen dwongen te werken in hun eigen huis en onder hun eigen oogen, maar dat ook massa's jonge kinderen in grootere of kleinere fabrieken van den leeftijd van vijf jaren en daarboven werkzaam waren; dat ze in de meeste gevallen zoo lang als de volwassenen werkten, namelijk gedurende zestien of achttien uren daags met weinig tusschenpoozen; dat in sommige fabrieken en trafieken de meester of fabriekeigenaar van alle zorgen en lasten ten opzigte dezer kinderen zich ontheven achtte, omdat ze gehuurd en betaald werden door de werklieden. Dit rapport was vergezeld van een massa schriftelijke getuigenissen en bewijzen, zoowel door andere bevoegde personen en de belanghebbende
zelven geboekstaafd, als die uit eigen onderzoek opgedaan, waardoor het physieke en zedelijke kwaad in een helder maar ontzettend licht gesteld werd, hetgeen door het gansche land den diepsten indruk te weeg bragt.
Het eenig gevolg van dit zaakrijk, grondig en omvattend onderzoek was evenwel het vaststellen van een wet tot beperking van het bezigen van vrouwen en kinderen, beneden den leeftijd van 10 jaren, in de kolenmijnen en steengroeven. Eerst in 1860 deed de openbare magt langs wettelijken weg een stap voor-
{==249==} {>>pagina-aanduiding<<}
waarts. In dien tusschentijd werd, onder toezigt van den staatssecretaris bij het departement van Binnenlandsche Zaken, door den heer Tremenheere een onderzoek ingesteld naar den toestand der vrouwen en kinderen in de bleekerijen, verwerijen en kantfabrieken werkzaam, tengevolge waarvan de arbeid van vrouwen en kinderen in die takken van bedrijf door een parlements-acte onder de bepalingen der Factory-acts werd gesteld. Na de feiten, die hierin omtrent andere takken van bedrijf aan den dag kwamen, was het onmogelijk dat deze wetgeving het bij die bepalingen kon laten berusten; tengevolge van een adres, nu door het Hoogerhuis aan de Kroon gerigt, in Februarij 1861 door graaf Shaftesbury opgesteld, werd wederom een commissie in het leven geroepen, die den naam draagt van Children's employement Commission, of commissie van onderzoek naar den toestand der kinderen en jongelieden in bedrijven, die nog niet bij de wet geregeld zijn. Deze commissie, bestaande uit de heeren Hugh Seymour Tremenheere, Richard Dugard Grainger en Edward Carleton Tufuell, bijgestaan door drie adjunctcommissarissen, ving in 1862 hare omvattende en moeijelijke taak aan. Ze heeft tot dusverre reeds vijf verslagen uitgebragt, alle door zaakrijkheid en degelijkheid evenzeer uitmuntende. Het eerste verslag handelt over de aardewerk-, lucifers-, percusiedopjesen buskruid-patroon-fabrieken, de behangselpapier-drukkerijen, de bombazijnsnijderijen en de schoorsteenvegers-jongens. In deze takken van bedrijf werd overal een groot aantal jonge kinderen gebezigd en wel onder omstandigheden, die de gezondheid en de opvoeding in gevaar bragten. Tengevolge van dat onderzoek werden die bedrijven
onder wettelijk toezigt gesteld. Dat dit toezigt niet overbodig was bleek maar al te zeer uit de reeks van feiten, die aan den dag waren gekomen en waaruit we slechts enkele hier zullen vermelden.
In de eerste plaats dan zullen we iets omtrent de aardewerkfabrieken van Staffordshire meedeelen, een distrikt, dat, zoo als men weet, de goedkoopste artikelen aan den handel levert. Drie soorten van aardewerk, grofkenkengereedschap, bruin en gekleurd aardewerk worden daar inzonderheid bewerkt, eene indnstrie die reeds van het jaar 1500 dagteekent. In 1750 heeft Wedgwood zijn onsterfelijken naam aan dien tak van nijverheid verbonden. Deze vernuftige en volhardende geest deed het onaanzienlijke en ruwe fabrikaat, door de toepassing van de schei- en

{==250==} {>>pagina-aanduiding<<}
werktuigkunde tot een kunstproduct stijgen en verhief het tot een der aanzienlijkste takken der britsche nijverheid. Nogtans is het een opmerkelijk feit, dat de toepassing der werktuigkunde in de aardewerk- en porcelein-fabrikaadje van Staffordshire slechts een beperkte uitbreiding erlangd heeft.
Behalve een aantal van 27,432 volwassen werklieden, zoowel mannelijke als vrouwelijke, werden in deze industrie omstreeks vier jaren geleden, niet minder dan 593 jonge kinderen, beneden de vijf jaren, gebezigd, van welke 159 meisjes waren; voorts nog 4605 kinderen tusschen de vijf en tien jaren, gezamenlijk een aantal van 5918 kinderen uitmakende, onder welke 2917 meisjes waren. De sterfte onder deze kleinen was aanzienlijk. In één distrikt stierven er, van de 1120 menschen, 270 kinderen of 43 pet. beneden het jaar en nog 149 of 13 pet. vóór hun vijfde jaar, hetgeen te zamen een aantal van 619 sterfgevallen, of 55 pet., van kinderen beneden den leeftijd van vijf jaren bedraagt. De oorzaken van den dood van de meesten moesten in zwakte of gemis van ouderlijke verpleging gezocht worden. Jonge meisjes werden gebezigd tot het beschilderen van goedkoop aardewerk en hare gezondheid werd ernstig bedreigd door het langdurig zitten in overvulde en slecht geluchte lokalen. De kinderen echter die het 't zwaarst te verantwoorden hadden, waren de vormloopers, kleine jongens die de gevormde artikelen naar de droogkamers moeten brengen. Dit zijn kleine kamers van 13 voet in het vierkant en van 8 tot 12 voet hoog, naast de werkplaatsen gelegen. Deze vertrekken worden door middel van gloeijend gestookte gegoten kagchels tot een aanzienlijk hooge temperatuur gebragt; zonder ramen hebben ze naauwelijks eenige luchtwisseling. Bij het binnentreden van een dier vertrekken steeg de thermometer, die de onderzoeker in de hand hield, tot 130 graden Fahrenheit, in een ander zelfs tot 148o. In dit laatste vond hij een vormlooper bezig zijn middagmaal te gebruiken. Ja, de temperatuur was in een derde zoo hoog, dat de thermometer uit elkaâr sprong. Die knapen waren voortdurend in beweging; elke moest omstreeks dertig tot vijftig dozijn gevormde voorwerpen naar de droogkamers brengen en de gedroogde er uit halen. Bij gewonen dagarbeid
moest zulk een kind derhalve een ruimte doorloopen van zeven engelsche mijlen. In het hartje van den winter, als de thermometer beneden 0 staat, moesten die arme wurmen dan half naakt, daar ze gewoonlijk niet meer dan

{==251==} {>>pagina-aanduiding<<}
een weinig lompen over het naakte ligchaam hadden, door en door bezweet die verblijven verlaten om hun sober maal te gaan halen of hun schamel bed te betrekken in de ellendige woning, die soms nog op een paar mijlen afstand was gelegen. Het onvermijdelijk gevolg daarvan was, dat koudevattingen vaak tot hevige borstaandoeningen aanleiding gaven, die maar al te dikwijls den dood na zich sleepten. Uit de officieele telling, in 1861 gedaan, bleek, dat nog 1850 kinderen tot dezen arbeid gebruikt werden. 1) En het slimste van alles was het feit, dat het gewoonlijk de ouders zelven waren die hun kinderen tot dien slavenarbeid dwongen.
Het doopen van het aardewerk in een mengsel van soda, borax en potasch en later in loodwit als glazuur, is tevens een van de bewerkingen welke allerschadelijkste gevolgen voor de gezondheid der werklieden oplevert; de kleuren worden gedrukt met dat vergiftig mengsel, waardoor ten laatste bij de volwassen arbeiders verlammingen en bij kinderen stuipen en vallende ziekten teweeg worden gebragt. Door het gedurig hanteeren van dat aardewerk worden de vingers der kinderen zóó gevoelig en teêr, dat ze bij de minste schaving bloeden en alzoo de opname van het vergif nog meer bevorderen. De vaste geneesheer van het gasthuis te North Staffordshire heeft zijn verontwaardiging luide te kennen gegeven over het schandelijk misbruik, dat van die kinderen alzoo gemaakt werd.
Voegt men bij dien gevaarlijken en vermoeijenden arbeid nog de omstandigheid, dat kinderen even lang en vaak als de volwassene arbeiders moesten overwerken en dat soms tot diep in den nacht, dan moet het niemand verwonderen, dat het ras van pottenbakkers een naar ligchaam en geest ellendig volk is. Reeds in hunne jeugd misvormd en verzwakt, bereiken ze zeldzaam den ouderdom van vijftig jaren.
Ook de lucifers-vervaardiging heeft tal van kinderen opgeeischt, die onder omstandigbeden geplaatst zijn niet minder gevaarlijk voor hunne gezondheid. Ofschoon een tak van nog jeugdige industrie, - hij dagteekent eerst van het jaar 1833, - heeft hij reeds veel onheil onder de arbeiders gesticht. In 1846 vestigde een geneesheer van het gasthuis te Weenen de aandacht op de noodlottige ziekte, waaraan de werklieden in die fabrieken bloot ge-
{==252==} {>>pagina-aanduiding<<}
steld zijn, bestaande in eene afrotting van de kaak. Deze ziekte rigt het meest verwoestingen aan op zwakke, slecht gevoede en jeugdige voorwerpen. En dat zijn kinderen die tot dat werk in Engeland gebezigd worden meestal. Het officieele verslag noemt ze: ‘de armste der armen en de laagste uit de heffe des volks.’
Het aantal kinderen en jongelieden in dien tak van nijverheid in het Vereenigd koningrijk gebezigd, moet op 1800 gesteld worden, en het geheele aantal werklieden op 2650. Het geringe kapitaal, dat benoodigd wordt om zulk een fabriek te drijven, heeft dien tak van nijverheid veelal tot kleine industrielen beperkt, die niet in staat zijn de noodige uitgaven te doen tot maatregelen, in het belang der gezondheid van de werklieden gewenscht. Het mengen van de materialen wordt beschouwd als het gevaarlijkst, zoowel wegens den damp dien ze verspreiden, als wegens het gevaar van ontploffing; nogtans werden jongens beneden de twaalf jaar gebruikt om het mengsel om te roeren, en werden zoodoende gedurig aan het vergif blootgesteld. Ligchaam en kleeren zijn gedrenkt met die stoffen, zoodat ze in het duister als phosphorescerende ligchamen schitteren. Het doopen van de houtjes in het mengsel geeft het gereedst aanleiding tot het ontstaan der kaakziekte, die bij onkunde en ligtvaardigheid van den jeugdigen werkman niet uitblijft zich te vertoonen. Die ziekte gaat van ondragelijke pijnen vergezeld en een langdurig, smartelijk lijden voert eindelijk tot den dood.
Waar kinderen gedwongen worden zich tot zulk een slavenarbeid te leenen kan men ligt beseffen dat de zorg voor verstandelijke en godsdienstige opvoeding veel te wenschen over zal laten; de staaltjes van onkunde en verwaarlozing, die de Commissie onder die kinderen dan ook heeft aangetroffen, gaan alle verwachting te boven. Er waren nog slimmer dan heidens en idioten onder. De invoering van betere werktuigen en de toepassing van goede fabriekswetten heeft gelukkig reeds veel verbetering in dien toestand gebragt. Ook voor de kinderen in de aardewerkfabrieken heeft die wet (in 1864 uitgevaardigd) heilzame gevolgen gehad. Voortaan mag daarin geen kind beneden de 13 jaren toegelaten worden en dan slechts halve dagen, om de andere helft van den dag een school te bezoeken, of den eenen dag in de school, den anderen in de fabriek door te brengen (het zoogenaamd: half-time of alternate-system). Nu wordt er geklaagd over gebrek aan kinderen voor dit werk, waarvan eindelijk het gevolg zal wezen, dat ma-
{==253==} {>>pagina-aanduiding<<}
chinale kracht den arbeid van kinderen grootendeels zal vervangen en zoodoende die tak van nijverheid uitbreiding en verbetering zal ondergaan. De heilzame invloed van de wet doet zich bovendien nog kennen door de omstandigheid, dat nu reeds 1500 kinderen van schoolonderwijs gebruik maken, die vroeger daar nimmer iets van afwisten.
Door deze wet zijn ook een groot aantal kinderen onder bescherming gesteld, die in de andere drie bovengenoemde takken van bedrijf geplaatst waren, en waar veel en harden arbeid van hen gevergd werd.
Een later onderzoek, ingesteld naar den toestand der kinderen in andere takken van nijverheid in Engeland gebezigd, deed zien dat niet minder dan 1.400.000 kinderen, jongelieden en vrouwen in de verschillende takken van bedrijf een bestaan vinden, die eene wettelijke regeling noodzakelijk behoeven.
Daaronder behoort in de eerste plaats de kant-industrie. Nottingham moet als de hoofdzetel daarvan beschouwd worden. Een onderzoek, in 1842 gedaan, bragt aan den dag, dat reeds enkele kinderen van 2 jaren oud tot het uithalen der draden gebruikt werden, ja niet weinige van 3 jaar oud. Gewoonlijk is de leeftijd van 5 jaren de tijd dat de kinderen in huis aan het werk worden gezet, in de fabrieken eerst tegen 9 à 10 jaar. Bij kanten uit de hand vervaardigd, hebben de kinderen wel het meest te lijden. Dit geschiedt veeltijds in Devonshire, Bedford en Northampton en in sommige streken van Oxfordshire en Buckinghamshire. Dat werk wordt in daartoe bestemde scholen geleerd. Gewoonlijk worden de kleinen tegen hun 6de jaar naar die scholen gezonden, sommige gaan er reeds op hun vierde en vijfde jaar. Die kantscholen zijn gewoonlijk bekrompen lokalen, half vervallen, bedompt en togtig. Ofschoon die scholen, wegens de uitbreiding der groote fabrieken, eenigzins verminderd zijn, zoo vindt men echter thans nog vele zoodanige die een aantal kinderen bevatten. Eén meester werd gezegd omstreeks 3000 kinderen te houden. Het werk vordert veel vaardigheid, doch weinig spierkracht, en daarom wordt de zwakke maar vlugge hand der kinderen daartoe door de ouders en meesters maar al te vaak misbruikt. In den aanvang wordt een kleine som voor het onderwijs gegeven, doch de verwerkte kant komt dan ten bate der ouders.
De regeringsverslagen hangen een treffend en treurig beeld op

{==254==} {>>pagina-aanduiding<<}
van het lijden, waaraan die kinderen zijn blootgesteld onder het leeren van een beroep, waarmede ze den kost moeten winnen. De vervelende en vermoeijende dagen, de slapelooze nachten die ze moeten doorbrengen en de pijnlijke overspanning, waarin de vingers dier kinderen gehouden worden, gaan alle beschrijving te boven. En zoo worden dan die teêre gestellen spoedig naar ligchaam en geest gesloopt, door het verblijf in die ellendige lokalen, waar ze genoegzaam van onderwijs verstoken blijven en daar vaak zien en hooren, wat hen voor altijd in den grond bederft. 's Avonds zitten die kinderen gewoonlijk bij een dunne kaars opeengepakt te werken; hun ontstemd en mismoedig voorkomen bewijst dan genoeg hoezeer ze naar rust verlangen. En toch verzekert een der adjunct-commissarissen dat de kinderen met een angstvallige oplettendheid en bijzondere vlugheid arbeiden, die werkelijk verbazing wekt; geen oogenblik gunnen zij hun vingers rust, noch durven een bllk van het werk slaan. ‘Ja,’ zegt hij, ‘wanneer ik hen op straat ontmoet of in de werkplaats bezoek, schijnen mij hun smeekende blikken den wensch en het verlangen uit te drukken, dat ze hoop voeden weldra van die slavernij verlost te mogen worden door wettelijk toezigt, waarbij tevens hun. werktijd verminderd zal worden.’ Een twintigtal kinderen werd in een lang vertrek van 12 voet in het vierkant aangetroffen, werkende van 15 tot 24 uren achtereen! In een andere school werd slechts 25 kubiek voet, nog geen 70 kub. n: palmen lucht per kind aanwezig bevonden. In sommige huizen zitten de kinderen zonder schoeisel aan op den steenen vloer, ten einde het kantwerk niet te bezoedelen. Wanneer de kinderen, door den langen duur van den arbeid afgemat, vertragen in het werk, dan dient veelal een riet om hen tot vlijt aan te sporen.
Een staaltje door een adjunct-commissaris medegedeeld van het lijden van zulk een schepseltje, vinde hier ten slotte nog een plaats.
‘Sara Jannetje Perry, van Brascombe, in Devonshire, is op vier scholen geweest. (De meeste ouders verplaatsen de kinderen, omdat ze meenen, dat de schoolvrouwen de kinderen niet genoeg aansporen, en ze niet spoedig genoeg leeren.) Op sommige dier scholen werkte ze 's winters van 's morgens 6 of 9 ure tot 11 à 12 uur 's avonds; 's zomers van 's morgens 6 tot 's avonds 7 ure. Eens ving ze het werk 's morgens ten 3 ure

{==255==} {>>pagina-aanduiding<<}
aan en eindigde eerst 's avonds ten 10 ure; gedurende dien dag werd maar slechts 10 minuten voor het ontbijt en 20 voor het middagmaal toegestaan; haar thee moest ze al werkende gebruiken. Menigmaal moest ze 's nachts doerwerken en nam dan haar kantkussen mede naar huis. Ze is thans een vlugge werkster, doch kan hoogstens 3 sh. à 3 sh. 6 d. [of 42 stuivers] 's weeks verdienen, hetgeen ze geheel aan haar ouders moet overgeven.’
Het aantal personen, in de kant-industrie van het V. koninkrijk een bestaan vindende, wordt op 150,000 geschat. De commissie voegt daarbij de opmerking, dat de ontzaggelijk ontwikkeling, die de britsche nijverheid in deze eeuw verkregen heeft in de meeste takken van bedrijf, niet hand aan hand is gegaan met de behoorlijke bescherming van de zwakke en jeugdige werklieden, ofschoon ze tienmaal meer zijn blootgesteld aan gevaren die hunne ligchamelijke gezondheid, hun gemoed, hunne zeden bedreigen, dan vroeger het geval was. De overmatige mededinging in sommige takken van nijverheid, waartoe ook de kant-industrie behoort, in verband met de fluctuatiën in vraag en aanbod, hierbij meestal het geval, maakt het voor vele ouders noodzakelijk hunne kinderen zoo spoedig mogelijk als kostwinners te doen optreden. De bewijzen zijn nogtans in deze industrie maar al te overvloedig voorhanden, dat ouders hunne kinderen tot een overdreven arbeid dwingen, ofschoon daartoe geenszins noodzakelijkheid bestaat, want zonder dit misbruik zouden ze ook ordentelijk kunnen leven. De vruchten, die hun kinderen echter aanbrengen, strekken veeltijds om te voldoen aan onbetamelijke lusten.
Het stroovlechten is een van die takken van nijverheid in Engeland, die in sommige distrikten even groote uitbreiding heeft verkregen als het kantwerken, en geeft vaak tot nog slimmere misbruiken, door het bezigen van jonge kinderen tot den arbeid, aanlciding.
Het wordt genoegzaam onder de zelfde omstandigheden en voorwaarden uitgeoefend als de kussen-kantbewerking. Men treft die industrie in een groot deel van Buckinghamshire en Bedfordshire aan, en wel waar de kantscholen het minst in aantal zijn, zich voortzettende tot een aanzienlijke uitgestrektheid over Hertsfordshire en de westelijke en noordelijke deelen van Essex. Volgens de officieele telling van 1861 zouden met het stroovlechten en verwerken tot hoeden en petten, 48,043 personen bezig zijn, onder welke zich tusschen 6 à 7000 kinderen be-
{==256==} {>>pagina-aanduiding<<}
vonden. De leeftijd, waarop die kinderen dat werk begonnen te leeren, is ongeloofelijk vroeg; even als in de kantindustrie trachten de ouders zoo spoedig mogelijk van hunne kinderen partij te trekken. Meisjes van drie jaar heeft men reeds aan 't werk gezien, ofschoon de leeftijd, waarop dat werk gewoonlijk wordt aangevangen, vijf jaren is. In het werk zelf is niets ongezonds gelegen, evenmin kan het eenvoudige en geheel werktuigelijke van den arbeid een reden zijn, waarom men dien veroordeelen zou, indien aan deze kinderen bij eenige uren arbeid daags, ook gelegenheid tot verstandelijke opvoeding gegeven werd maar het ongeduld van sommige ouders, om met hunne kinderen zoo spoedig en zoo veel geld mogelijk te verdienen, is zoo groot, dat alle gevoel van teederheid en bedachtzaamheid bij hen wegvalt. Menschlievende personen hebben zelfs aangeboden om het schoolgeld voor die kinderen te betalen, zoo de ouders slechts toestemming wilden geven hun kinderen naar school te zenden, maar de moeders, vreezende een stuiver van de opbrengst des arbeids harer kinderen te verliezen, weigerden gewoonlijk. De ouders stellen de taaiheid der kinderlijke natuur tot het uiterste op de proef; zoo ziet men hen de kinderen 's winters reeds met het krieken van den dag naar de leerscholen drijven, als ze een groot deel van den vorigen avond en nacht gewerkt hebben. De sterfte aan tering en koortsen onder die soort van
kinderen is dan ook aanzienlijk. De vertrekken waarin de arbeid geleerd wordt, zijn buitenmate klein, en de kinderen zitten daar als haringen opeengepakt. Matressen ‘die wat bij de hand zijn’ kunnen ongeloofelijk veel arbeid van de kinderen vergen en verkrijgen. Ook hier wordt de stok vaak gebruikt. In een ruimte, niet grooter dan 10 voet in het vierkant en 6 à 7 voet hoog, werden 42 kinderen aangetroffen met alles digt te werken; elk kind had alzoo niet meer dan 18½ cubiek voet of ruim ½ c.n. el lucht ter beschikking.
De groote middenpunten van den handel voor stroovlechterijen zijn Luton en Dunstable, in Bedfordshire, St. Alban's en Hetchen, in Herts. Het zedelijk verval, waarin de arbeiders daar verkeeren, is waarlijk betreurenswaardig. Kinderen in ontucht verwekt, zijn dagelijksche verschijnselen en sommige jonge dochters geven zoo vroeg aan de stem der verleiding gehoor, dat het inderdaad onze deernis wekt. Natuurlijk staat de verstandelijke ontwikkeling tevens op het laagste peil, en naauwelijks vindt men onder de volwassen bevolking iemand die schrijven kan.

{==257==} {>>pagina-aanduiding<<}

Niet minder verdient de aandacht een andere tak van nijverheid, de zoogenaamde kousenweverij. Omstreeks 120,000 menschen zijn daarin werkzaam. In de laatste twintig jaren heeft die tak van nijverheid een belangrijke wijziging en uitbreiding 1) ondergaan, wegens de uitgebreide toepassing van werktuigen, ofschoon het handwerk nog steeds de voorkeur schijnt te behouden. Dit bedrijf draagt dus nog wel het kenmerk van huisindustrie. Nogtans is dat een hard werk, waardoor ook kinderen veel te lijden hebben. De hoofdzetels van die industrie zijn de drie midden-graafschappen Nottingham, Derby en Leicester. In de groote werkplaatsen zijn de werkuren vrij goed geregeld, in de kleinere daarentegen en bij het werk aan huis wordt veel en langdurige arbeid zelfs van kinderen gevergd. Het aaneenhechten of mazen van geweven artikelen wordt soms door kinderen van 5 jaar verrigt, waartoe de eigen ouders hen noodzaken. Een ooggetuige verhaalt, gezien te hebben, dat moeders hare telgen van 5 jaar aan hare knieën bonden, om ze voor het vallen, wegens vermoeijenis of slaap, te vrijwaren en ze dan duchtig wakker klopten, als ze in slaap vielen. Zulk een kind moest een zeker aantal handschoenvingers aan een naaijen alvorens het naar bed kon gaan. Het is niet zeldzaam, dat ouders den ganschen nacht doorwerken en hunne kinderen dwingen hetzelfde te doen. De gevolgen van dien vroegtijdigen en overmatigen arbeid openbaart zich weder in de groote sterfte onder jonge kinderen en in de buitengewone zwakte en wanstaltigheid der overblijvende. Het ras der kousenwevers is dan ook een ellendig soort, en zal er niet beter op worden,
zoolang dezelfde misbruiken van den vader op den zoon overgaan.
Het modemaaksters- en kleermaaksters-vak, ofschoon niet zoo tot bezigen van kiuderen aanleiding gevende, heeft echter wegens de talrijke bestaande misbruiken, die de gezondheid der werklieden in gevaar brengen, een punt van onderzoek der regeringscommissie uitgemaakt. Daar de aandacht van de regering en van het publiek in het jaar 1842 daarop gevestigd is geworden, zijn vele grieven opgeheven en hebben vele vereenigingen, onder

{==258==} {>>pagina-aanduiding<<}
de werklieden in het leven geroepen, veel goeds in hun belang gesticht. Veel verkeerds bleef echter nog bestaan, dat dringend verbetering behoeft. Zoo zijn de werkuren overmatig lang. Alleen eene wettelijke regeling, waarnaar alle meesters gedwongen worden zich te schikken, kan tot eene billijke vermindering der werkuren leiden. Behalve de modemaaksters en kleermaaksters kan het aantal der naaisters voor de winkels van gemaakte kleeren in het V. koningrijk werkzaam, op 287,082 gesteld worden, waaronder 44,365 beneden 20 jaar en 10,801 beneden 15 jaar oud. In de landelijke distrikten is het misbruik, dat de ouders van hunne kinderen met dat werk maken, inzonderheid van belang; nachtwerk is daar vrij algemeen. De klimmende en voortdurende vraag voor buitenlandsche en koloniale markten naar engelsch fabrikaat, heeft tot de invoering van de naaimachine geleid. Het werk, dat daarmede thans gelcverd wordt, is aanzienlijk en zal zeker toenemen, als dit werktuig voor den gemeenschappelijken arbeid in fabrieken meer in toepassing zal komen. De toestand van de ellendigste soort van naaisters zal daardoor zeker veel verbeteren; jonge vrouwen die zoogenaamde uitrustingen vervaardigden, verdienden daarmede hoogstens ƒ 2,40 à ƒ 3,60 's weeks: vlugge machine-naaisters verdienen thans gemiddeld ƒ 8,40 à ƒ 9,60 's weeks. Nogtans is het werk met de machine voor vele gestellen op den duur nadeelig. Het is te hopen en te denken, dat de invoering van de stoomkracht ook hierin gewenschte verbetering zal brengen, althans een proef in dien geest genomen in het gouvernementskleeding-depôt van het leger schijnt weldra met een goed gevolg bekroond te zullen worden.
Het vervaardigen van kunstbloemen verschaft in sommige streken van Engeland, vooral in Londen en Manchester, aan een groot aantal menschen een bestaan. Men onderscheidt hierin twee soorten: - de gekleurde en rouwbloemen, waarmede niet minder dan 10,797 personen in Engeland en Wales bezig gehouden worden; van deze zijn 620 mannelijke en 5851 vrouwelijke werklieden beneden de 20 jaren oud. De werktijd van deze menschen wordt vooral in Londen gedurende twee-derde van het jaar vreeselijk lang genoemd. Meisjes van 10 jaar. en daarboven worden gedurende 14, 15, en, zoo noodig, 16 uren daags aan het werk gehouden. Daar dit werk vaardigheid en smaak vordert, zoo ziet men menig vlug en aardig kind zich daartoe leenen. De gezondheid van die

{==259==} {>>pagina-aanduiding<<}
lieve schepseltjes wordt vaak door het veeltijds gevaarlijke stof, dat van die gekleurde voorwerpen onder de bewerking loslaat, hevig ondermijnd. Vooral lijden de oogen er zeer door, als men 's avonds en een deel van den nacht bij scherp gaslicht witte bloemen vervaardigt. Daarbij wordt dit werk gewoonlijk in slecht geluchte en overvulde lokalen verrigt en in eene voorovergebogen houding. Naauwelijks wordt aan die jeugdige werksters den tijd om te eten gelaten. Wanneer de kleine helpsters niet vlug genoeg het werk der oudere bijhouden, dan worden ze gegraauwd en gescholden. De werkplaatsen zijn gewoonlijk keukens of kelders, donker, vuil en bekrompen. Gelukkig dat het schitterende schweinfurter-arseniek-groen tegenwoordig minder gebruikt wordt. De staat van zedelijke en verstandelijke ontwikkeling van de meeste der jeugdige werklieden is allerbedroevendst; de meesten kunnen niet lezen en de ondeugden der ouders planten zich op de kinderen over.
Eindelijk zijn we genaderd tot de belangrijke metaal-industrie en zullen ook hier menig gewigtig feit te vermelden hebben, waaruit blijken zal hoe nadeelig ook hier de arbeid van jonge kinderen voor de gezondheid is. Wij zullen in de eerste plaats onze aandacht vestigen op een van de rijkste bronnen van Engelands welvaart, het zoogenaamde ‘Zwarte land’, de ijzerdistricten van Staffordshire.
In de hoogovens, stampwerken en smederijen van Staffordshire en Worcestershire zijn omstreeks 3800 kinderen, jongelieden en vrouwen werkzaam en 3000 in verschillende andere takken van de metaal-industrie in de districten van Wolverhampton, hetgeen met die in dergelijke bedrijven in Lancashire geplaatst, een totaal van 17,729 personen geeft, wier arbeid noodzakelijk een wettelijk toezigt vordert. In de eerstgenoemde inrigtingen is het de gewoonte, dat een groot aantal kinderen en jonge lieden tot nachtwerk, van 6 uur 's avonds tot 6 uur in den morgen, gebezigd worden; in andere takken van die industrie is het wederom de gewoonte ze even lang als de volwassenen overwerk te laten verrigten, zoodat het dagwerk van 6 uur 's morgens tot 11 uur 's avonds duurt. Jonge meisjes moeten soms 14 uren daags aan den blaasbalg trekken, een hoogst vermoeijende arbeid. Het is aan de gietersjongens geheel overgelaten, om zoo lang en zoo hard ze zelf willen, te werken, onverschillig hoe oud ze te werk komen. Niet zelden treft men er aan van circa 7 jaren. Een vader zag men werken

{==260==} {>>pagina-aanduiding<<}
met drie van zijn jongens van 4 uur 's morgens tot 12 uur in den nacht, en dat weken achtereen, totdat zijn kameraads hem er om uitjouwden. Overwerken is regel; 1200 knapen onder de 15 jaar, en 2400 jongelieden tusscheu 13 en 16 jaar werken om de andere week 's nachts door. Vooral in de distrikten waar kettingen gesmeed worden is dit misbruik groot. Het aaneensmelten der schakels bij een wit-gloeihitte, vordert veel vaardigheid en vlugheid en spant de krachten sterk in. Een knaap moet den volwassen werkman daarin gewoonlijk behulpzaam zijn en het werk van den jongen wordt naar de krachten van den man afgemeten; zoolang deze kan werken, moet gene hem bijstaan, en dat werk is zóó zwaar, dat de volwassenen tegen 6 uur op den avond zoo vermoeid zijn, dat ze rust moeten nemen. Een kettingmaker, te Wednesfield Heath, thans in zijn eigen werkplaats voor een groote fabriek werkende, waar hij die iurigting moest verlaten, omdat hij liever zijn jonge dochtertjes dan gehuurde jongens wilde gebruiken, werd door een adjunct-commissaris bezocht, die daar twee meisjes van 9 tot 10 jaar, als ‘voorslagers’ werkzaam vond, terwijl twee andere, 6 en 8 jaar oud, beurtelings den blaasbalg moesten trekken. En dat alleen om ten hoogste 2 guinjes 's weeks te kunnen verdienen. Ontzettend was het schouwspel die twee teedere schepsels met dit zware en ruwe werk bezig te zien en zwoegende onder den ijzeren wil van een medoogenloozen meester, die nogal haar bloedverwant was.
De streek waarin zulk een verfoeijelijk werk verrigt wordt in Engeland is een van die afzigtelijke streken, welke door de menschelijke belangzucht en bedrijvigheid daartoe gemaakt zijn. Bij het gemis van natuurschoon paart zich eene treffende eentoonigheid in de menschelijke zamenleving. De ijzerwerkers dier streken leven geheel afgezonderd van het overige deel der bevolking. De grootste fabrikanten wonen op een afstand van hunne inrigtingen; de hoogere standen worden in de ‘Black Country’ alleen door de dienaars der kerk vertegenwoordigd; niemand, tenzij pligt hem gebiedt, wil daar een vaste woonplaats kiezen. Ontzaggelijke hoopen onraad, afval uit de groeven en sintels uit de hoogovens, zijn over den ganschen weg verspreid, en liggen tot vóór de huizen. De rook, die dag en nacht uit de honderden ovens opstijgt, verduistert de zon, en verstikt de weinige sporen van plantengroei, of omhult alle gewrochten van menschelijke vlijt met een vuil en graauw kleed van roet. Onder zulke omstandigheden laat het

{==261==} {>>pagina-aanduiding<<}
zich denken, dat van verstandelijke ontwikkeling of verfijnde opvoeding weinig of geen werk wordt gemaakt. En toch is eene zekere mate van opvoeding en ontwikkeling hier meer dan elders gewenscht. Zonder eene betere regeling van den arbeid en van den leeftijd, waarop die wordt aangevangen, valt echter aan geene verbetering te denken.
In de tweede plaats verdient Birmingham ten volle de belangstelling, waar er sprake is, om den toestand der kinderen te verbeteren. De triumph, door de fabriekmatige nijverheid dezer eeuw behaald, wordt hier wel in eene veelzijdige, kostbare en aanzienlijke productie gevierd. Het is zelfs ondoenlijk om een juist cijfer van alle soorten van bedrijven op te geven. Als een gering bewijs daarvan strekke, dat in 1841 alleen in deze stad door 2100 firma's 97 verschillende bedrijven werden uitgeoefend, die in andere groote steden niet bekend waren. Dat cijfer is sinds aanmerkelijk toegenomen en de bevolking, met inbegrip der voorsteden, is van 1841-61 met 127,000 zielen vermeerderd. De artikelen, die uit die ontzaggelijke werkplaats voortkomen, verschillen van de kolossale stoomhamers en monsterkanonnen tot de fijnste horlogewijzers en ragfijne filigrainwerken. Het verbruik van metaal is zoo aanzienlijk, dat het de stoutste berekeningen overtreft. Zoo b.v. wordt er wekelijks 400 à 500 ton koper verwerkt, 10 ton staal tot pennen gehakt, 3000 onsen goud en 6000 onsen zilver tot het vergulden en verzilveren gebruikt. Zoo wordt ook een aanzienlijke hoeveelheid edele gesteenten tot versiering dier werken gebezigd, en de hoeveelheid parelmoer, alleen tot het vervaardigen van knoopen benoodigd, wisselt jaarlijks van 1000 tot 1500 ton.
Een naauwkeurige schatting van het aantal kinderen beneden de 15 jaren, in de veelsoortige bedrijven in Birmingham werkzaam, geeft een cijfer van 2000; voegt men hierbij het aantal vrouwen en jongelieden in de verschillende bedrijven van Birmingham en zijne distrikten werkzaam, dan zal men niet ver af zijn van het cijfer van 40,000. In de stad zelve wordt voor de voornaamste bedrijven hun aantal op 18,480 geschat.
De gewone werkuren zijn niet overmatig, van 8 uur 's morgens tot 7 uur 's avonds; maar het kwaad zit hier wederom in het overwerken. Zoo is het een gewoonte bij de spijkermakers om over te werken en dat genoegzaam zonder tusschenpoozen. De vermoeijenis van den werkman is de eenige maatstaf die tot

{==262==} {>>pagina-aanduiding<<}
rust noodzaakt. Velen vangen het werk aan ten 5 uur in den morgen, om niet voor 10 à 11 uur 's avonds te eindigen. En bij dat werk worden vele kinderen gebezigd, die meestal onder toezigt der ouders zelven werken. Een werkman zeide zeer naïef tot een der commissarissen: ‘ik en mijn dochtertje zijn maar zwakke schepsels, daarom werken we niet langer dan van 's morgens 7 tot 10 of 11 uur 's avonds.’ Vele vaders drijven hun kinderen reeds op zevenjarigen leeftijd naar de werkplaats.
In een optogt van verscheidene duizenden spijkermakers uit de nabijgelegene dorpen van Dudley, om een meeting te houden met de werklieden van Haks Owen, ten einde deze tot werkstaking aan te sporen, zag men een groot aantal kinderen, waaronder die niet ouder dan 6 à 7 jaren waren en met bebloede voeten, van den mijlenlangen weg dien ze afgelegd hadden, door de moeders voortgesleept werden. Deze kinderen maakten reeds een deel van het legerkorps van weerspannigen uit!
Over 't algemeen is die soort van werklieden zeer zorgeloos, waardoor hun kinderen natuurlijk veel te lijden hebben. Men ziet gewoonlijk meisjes in de werkplaatsen. Ofschoon het werk niet zwaar is, wordt het vermoeijend door den langen duur. De ouders die hun kinderen daartoe zoo vroeg opleiden, hebben dit meestal niet uit behoefte te doen; de gewoonte om elk lid van het gezin zoo spoedig mogelijk productief te maken is hun drijfveer. Waar men ellende en gebrek aantreft, wordt zulks meestal door de zorgeloosheid der huisvrouw en de onmatigheid van den werkman teweeg gebragt.
Een groot aantal kinderen, in Birmingham werkzaam, wordt door de werklieden, niet door de fabriekanten, gehuurd, een groot kwaad, omdat hierdoor de verantwoordelijkheid van den patroon geheel buiten gesloten wordt. De vaardigheid en vlugheid, die vele vrouwen en kinderen bij dat soort van werk erlangen, is ongeloofelijk. Een vlugge werkster kan in een dag van 10 uur 36,000 stalen pennen hakken, een bewerking, die 72,000 verschillende bewegingen met den arm vereischt, of twee bewegingen per seconde.
Men beweert, dat hoe meer de machine het werk aan de menschelijke hand ontneemt en hoe vernuftiger ze is ingerigt, des te minder aan den werkman de gelegenheid gelaten wordt zijn verstand bij het werk te ontwikkelen. Van daar dat men de jongens en meisjes, aan de spelden-machines geplaatst, voor zoo

{==263==} {>>pagina-aanduiding<<}
weinig ontwikkeld houdt. Hier is het handwerk bijna geheel overbodig gemaakt, en de machine tot het vervaardigen van spelden, tegenwoordig in gebruik, is een der vernuftigste werktuigen van den laatsten tijd. Men behoeft eenvoudig een eind ijzerdraad onder een rol of trommel te plaatsen, en alleen met een weinig oplettendheid voor den goeden gang, brengt de machine een onophoudelijken stroom van afgewerkte spelden voort. Een jong meisje kan vier van zulke machines besturen, en in een week van 5½ dag, kan ze zoodoende 3,500,000 spelden afleveren.
Over het algemeen laat de behandeling van die kinderen in de groote fabrieken van Birmingham en zelfs in de distrikten weinig of niets te wenschen over; maar wederom zijn het de ouders, die hun kinderen het meest exploiteren. Dit is vooral in het oogloopend bij de knoopenmakers, waar meisjes van drie jaar reeds aan het werk worden gezet, en als regel op den leeftijd van zes jaar het werk aanvangen. Vooral zijn het de moeders, die haar kinderen zoo spoedig mogelijk naar de werkplaats drijven, om 2 à 3 shillings 's weeks van elk te maken.
De groote vraag naar jeugdige werklieden in Birmingham heeft de strekking, om de verhouding tusschen ouders en kinderen om te keeren, zoodat deze den kost voor genen zullen verdienen. Die ongelukkige rigting werkt allerverderfelijkst op de ontwikkeling van het opkomende geslacht. Verstoken van eenigerlei opvoeding worden die jeugdige schepsels dadelijk aan den meest werktuigelijken en eentoonigen arbeid gezet en komen op de fabrieken vaak in gezelschap van meer volwassenen, die het in verstandelijke ontwikkeling niet verder dan zij hebben gebragt, doch wier ondeugden het greintje menschelijkheid, dat dien kinderen van nature nog eigen is, ten eenemale uitdooft. De staaltjes van onkunde omtrent godsdienst en bijbelkennis bij die kinderen door de commissie aangevoerd, gaan alle beschrijving te boven.
Bij een onderzoek van 100 kinderen tusschen 7 en 10 jaren oud, bleek dat 72.5 pet. niet lezen kon; verstaanbaar en vloeijend kon het slechts één van de honderd! Velen kenden den naam der regerende koningin niet, noch dien van Londen. Naar de beteekenis van voorwerpen uit de dagelijksche omgeving gevraagd, bleven de meeste een antwoord schuldig; een koe op een teekening werd voor een leeuw gehouden.
In sommige groote fabrieken worden van wege de direktie van tijd tot tijd feesten gegeven en uitstapjes naar het land met de

{==264==} {>>pagina-aanduiding<<}
kinderen gemaakt. Dan eerst ontwaart men hoe ontvankelijk het kinderlijk gemoed voor de indrukken eener schoone natuur is, want zulke dagen blijven jaren lang in het geheugen en worden als gewigtige tijdstippen beschouwd.
Wat betreft de gelegenheid en de middelen om een behoorlijke opvoeding te erlangen, daarvan heeft Birmingham overvloed. Zoolang men echter de ouders en patroons niet verbieden kan de kinderen gansche dagen achtereen te laten werken, moeten alle pogingen der menschlievendheid vruchteloos blijven. Men schat het aantal kinderen, jongelieden en vrouwen in de metaal-industrie van Engeland en Wales werkzaam, en die behoefte hebben aan eene wettelijke regeling van hunnen arbeid, op 70,000.
Naast de metaal-industrie van Birmingham neemt die van Sheffield een belangrijke plaats in, en ook hier zijn wederom alle nadeelige invloeden vereenigd, welke de gezondheid van kinderen en zelfs volwassenen in gevaar brengen. Een hoofdtak van bestaan zijn de zoogenaamde messenmakerijen, in haren veelzijdigsten en ruimsten omvang opgevat. Het voornaamste werk bestaat in het slijpen en polijsten van alle soorten van messen en scharen, scherp gereedschap en machinetuig en in het algemeen in het polijsten van alle mogelijke artikelen van staal vervaardigd. Van niet minder belang is de vijlen-industrie. Het hakken en slijpen van vijlen is ook hoogst vermoeijend en ongezond. Behalve aan de schadelijke invloeden van het staal- en steenstof, is de werkman hier aan de vergiftige inwerking van het lood, dat tot onderlaag voor de hakkers gebruikt wordt, blootgesteld.
Over het algemeen zijn de slijperijen zulke ellendige lokalen, dat ze door de werklieden zelven, die men waarlijk niet van te vergedrevene kieschheid kan beschuldigen, varkenshokken genoemd worden. In de natslijperijen is de vloer en de geheelc omgeving steeds druipende van het water, dat van de steenen afvliegt en daarbij hoogst onzindelijk. Ter verdrijving van het stof zijn de werkplaatsen meestal open en dus togtig en 's winters koud. Daar dit werk hoogst vermoeijend is, raken de werklieden spoedig bezweet en gaan dan half naakt in de open lucht. De ontzaggelijke hoeveelheid stof die in de werkplaatsen gedurig van de werktuigen en stalen voorwerpen loslaat, wordt door den werkman ingeademd en geeft gewoonlijk tot de schromelijkste ziekten aanleiding, die het leven van de meesten verkorten en groote verwoestingen aanrigten. Het is bewezen, dat een werkman da-
{==265==} {>>pagina-aanduiding<<}
gelijks minstens drie pond fijn staalstof onder zijn neus voortbrengt en een hoeveelheid steenstof, die nog veel aanzienlijker is. Werklieden, naauwelijks twintig jaar oud, zien er dan ook gewoonlijk als uitgeputte grijsaards uit. De ademhalingsorganen zijn gewoonlijk de zetel van hun lijden. De luchtcellen worden van lieverlede met dat stof gevuld en belemmeren de ademhaling (grinder's disease). Het roodgloeijend staal spat hun tevens in de oogen, en verwekt hevige ontsteking, ja, soms geheel verlies van het edele zintuig des gezigts. De gemiddelde leeftijd van de slijpers is dan ook betrekkelijk zeer laag en verschilt naar mate van het werk en de wijze waarop dat geschiedt. Voor de vorkenslijpers is die bevonden 28 jaar te zijn, voor de slijpers van scheermessen 29 jaar, van scharenslijpers 32 jaar, van scherptuigslijpers 33 jaar, en van tafelmessenslijpers 35 jaar. De gemiddelde leeftijd van alle soorten van nog levende slijpers (zoowel nat- als droogslijpers) was niet hooger dan 34 jaar. De gemiddelde leeftijd der droog- en natslijpers, leden van de slijpers
vereeniging in Sheffield, in het tijdvak van 1859-64 overleden, was 46 jaar. Men houde hierbij wel in het oog, dat in die vereeniging de beste soort van werklieden zijn.
Gelukkig heeft de vindingrijke geest in den laatsten tijd middelen weten uit te denken, waardoor veel van het gevaarlijke aan dien arbeid verbonden, wordt afgewend of verminderd, doch helaas! onkunde en zorgeloosheid bij de belanghebbenden, de werklieden zelven, hebben de toepassing dier middelen tot dusverre nog zeer beperkt. De gewoonte van een ellendig bestaan om te slepen heeft bij de meerderheid zulk een ingang gevonden, dat men bij het verschaffen van goeden raad ten antwoord krijgt: ‘Spaar de moeite maar, er is aan ons toch geen goed te doen; onze ellende is al groot genoeg voor dat beetje leven, dat ons gegund is!’ En toch zien ze dagelijks voor oogen welk een onschatbaar voordeel de invoering en het gebruik van den waaijer, ter verwijdering van het stof onder het werk, voor hunne gezondheid oplevert.
Voor dat werk worden ook kinderen gebezigd en zelfs op den leeftijd van 9, soms van 7 en 8 jaren, ja. men vond een kind van 6 jaar op de plaats van den vader, aan een droogslijperswiel zitten werken. Jongens en meisjes zonder onderscheid worden ook hier gewoonlijk door de ouders zelven tot het werk gebruikt. Zie hier eenige staaltjes van het lijden dier ongelukkige

{==266==} {>>pagina-aanduiding<<}
wezens. Een jongen van 9 jaar werkte in een crinolineveerenfabriek, drie dagen tot 's avonds laat zonder verpozing, met zijn vader. ‘Ware het niet, dat er averij aan de machine was gekomen,’ zeide de onmenschelijke vader, ‘dan zouden we zoo wel de heele week hebben kunnen doorwerken.’ Een ander kind, dat van zijn negende jaar, reeds twee jaren met het harden en temperen van crinolinestaal bezig is, werkt van 's morgens 7 tot 's avonds 9 ure, viermaal 's weeks en dat gedurende verscheidene maanden; soms duurde de werkdag tot 12 uur in den nacht, tweemaal zelfs 24 uren achtereen. Een derde in een pletterij werkzaam, werkte van 6 uur 's morgens tot 's avonds 8½, en dat gedurende 6 maanden achter elkaar. Een vierde, 9 jaar oud, maakte dikwijls drie dagen van 12 uur achtereen, en bij 10 uur arbeid, werkte hij twee dagen en nachten door. Andere knapen, van 12 tot 15 jaar, moesten dikwijls van Vrijdag middag 12 uur tot 's Zaturdags namiddags 2 uur doorwerken. Andere weder werkten van Maandag tot Donderdag door. Als bewijs van het zware werk, dat vaak van die knapen gevorderd wordt, voert men aan het geval van een knaap van 14 jaar, die een groot deel van den dag bij een vijlensmeder als voorslager werkzaam, een hamer van 22 pond gewigt moest slingeren. Die jongen was dan ook geheel scheef gegroeid.
Niet minder groot is het misbruik dat van de jeugdige krachten gemaakt wordt in de steenbakkerijen en steenplaatsen van het V. koninkrijk. Ofschoon het werk op zich zelf niet ongezond is, zoo zijn de omstandigheden waaronder het verrigt wordt, veelal de aanleidingen tot ligchamelijk en zedelijk verval. De arbeid die van kinderen en jongelieden daar gevorderd wordt, is veel te zwaar en te langdurig. Steenkruijers moeten, in den loop van een werkdag, een vracht van omstreeks 25 ton gewigt, door een doorweekten kleiweg, soms langs hellende vlakten en langs smalle planken, voortduwen. Dit werk verrigten gewoonlijk knaen meisjes van 13 tot 15 jaar. In een steenbakkerij werd een meisje van 12 jaar bezig gevonden met het vangen en overdragen van steenen, elken gang met een gewigt van 14 pond en dat den ganschen dag door. In gewigt berekend zou door hare handen alzoo een gewigt van 36 ton gegaan zijn en om die te vervoeren langs een smalle, dunne plank, moest ze 11,333 maal haar ligchaam geheel omwenden. Andere meisjes ‘pages’ genoemd, moeten 6 stuks vuurvaste steenen te gelijk

{==267==} {>>pagina-aanduiding<<}
naar den oven brengen. Elke steen weegt nat 9 en gedroogd 7½ pond. Ja, een kind van vijf jaren werd reeds aan dusdanig werk gezien.
De zedelijke en verstandelijke ontwikkeling van deze jeugdige werklieden is dan ook hoogst beklagenswaardig. De regeringscommissie verklaart, dat ze op het laagste peil stonden van al de werklieden, waarover het jongste onderzoek zich heeft uitgestrekt. Een achtenswaardig geestelijke, die jaren onder hen verkeert, getuigt: ‘dat de gedurige omgang van die jeudige werklieden met de meer volwassenen van het slimste karakter, allerverderfclijkst op de zedelijke ontwikkeling van het opkomend geslacht werkt. De taal die ze voortdurend vernemen, de vloeken en scheldwoorden, die hun steeds toegeduwd worden, het gemis van eenige godsdienstige of verstandelijke opvoeding, moeten wel die ontvankelijke gemoederen tot ruwheid leiden en verdierlijken.’ Knapen en meisjes gedragen zich dan ook even liederlijk als de volwassenen, hunne meesters en vooral hunne ouders.
Men ziet ze even goed als deze in de kroeg aan whisky en bier zich te buiten gaan en zich dan aan ongebonden taal en handelingen overgeven. In de vuile, bekrompene hutten leven en slapen de werklieden van elken leeftijd en beider geslacht bij elkaâr; walgelijk zijn de tooneelen van verdierlijking, die men daar kan aanschouwen. De vrouwen en meisjes spelen daarbij een even misselijke rol als de mannen.
De hooge loonen, die deze knapen en jongelieden al dadelijk verdienen, werken nadeelig op hun verstandelijken en zedelijken toestand. De ouders toch maken hen zoo vroeg mogelijk productief en onthouden hun dan elk onderwijs. De kinderen, in het bezit van een ruim weekgeld, gevoelen zich al spoedig onafhankelijk en verkwisten het loon aan zaken, die eer tot verderf dan tot behoud van hun ligchaam strekken. Stevige jongens en meisjes van 15 en 17 jaar kunnen 16-20 sh. of ƒ 12 's weeks verdienen. Dat die kinderen zoo vroeg aan het werk worden gezet, is geenszins toe te schrijven aan de bekrompen omstandigheden der ouders. In tegendeel, het zijn juist degenen die het meeste verdienen die hunne kinderen zoo jong aan het werk zetten om nog meer geld te kunnen krijgen en dan het gewonnene spoedig in ongebondenheid verkwisten. Men heeft voorbeelden van zoodanige werklieden, die met hun gezin in den zomer ƒ 36. - in

{==268==} {>>pagina-aanduiding<<}
de week, en 's winters nog de helft konden verdienen. Een voorbeeld wordt aangehaald van zulk een werkman, die's zomers met zijn gezin zelfs ƒ 50 - ƒ 60 's weeks kan verdienen en 's winters naauwelijks een stuk droog brood om te eten of een hemd aan het lijf had. Dit is maar al te zeer het geval bij diegenen die hunne loonen aan den drank verkwisten en de verdiensten hunner kinderen gebruiken, om in de behoeften van de voeding en kleeding des gezins te voorzien.
Eindelijk blijft ons nog ter beschouwing over de glas-industrie, die in het V. koningrijk een belangrijke plaats onder de takken van nijverheid inneemt. Het opheffen van de belasting en van andere hinderlijke formaliteiten op dit stuk, heeft tot een aanzienlijke uitbreiding van de glas-industrie in Engeland geleid. Sinds 1845 is de productie van glasplaten aan ééne inrigting met het viervoud toegenomen, en wel van 312,000 tot 1,240,000 voet per jaar. In 1863 steeg de productie van gestrekt tafelglas in twee fabrieken tot 8.000.000 voet per jaar. De vervaardiging van kroonglas is verminderd, doch het fabriekaat van gerold flintglas is daarentegen aanmerkelijk vooruitgegaan; een firma, die vroeger slechts 350,000 poad afleverde, maakt thans 3,000,000 pond 's jaars. Evenzoo is het fabriekaat van flesschenglas aanzienlijk vermeerderd; in 1862 bragten 47 huizen in het distrikt van den Tyne meer dan 50 millioen flesschen in den handel.
De industrie wordt in 4 groote onderdeelen onderscheiden: 1. het vervaardigen van plaat- of tafelglas (spiegel-en vensterglas); 2. het kristal of flintglas; 3. het kroonglas en 4. het flesschenglas. Tafelglas wordt gegoten of gerold, terwijl kroon- en flintglas geblazen en uit de hand bewerkt wordt.
De zetel van de glasindustrie in Gr. Brittanje is voornamelijk bepaald door de aanwezigheid van steenkolen, die daartoe in aanzienlijke hoeveeheid gevorderd wordt, en in zekere mate ook door het gemakkelijk verkrijgen van de overige materialen, zooals mergel en zand.
Het aantal kinderen en jongelieden, in de glas-industrie van het V.K. gebezigd, bedraagt 3934, en de vrouwen boven de 18 jaar, alleen in Engeland en Wales werkzaam, 1600; het gezamenlijk aantal vrouwen, kinderen en jonge lieden in de glas-industrie van het geheele britsche Koningrijk kan op omstreeks 5.000 gesteld worden. De kinderen betreden gemeenlijk op den

{==269==} {>>pagina-aanduiding<<}
leeftijd tusschen 9 en 11 jaar die fabrieken. De hitte waaraan die kinderen bij dat werk blootstaan, is ontzettend, vooral in de werkplaatsen waar flint- en kroonglas vervaardigd wordt. Het heetste werk hebben de jonge ‘schoffelaars’, die de werklieden bijstaan om de schop vast te houden en de deuren der ovens moeten openen en sluiten. Een thermometer door een der experts boven het hoofd van zulk een jongen geplaatst, rees terstond tot 130o Fahrenheit, bij een ander zelfs tot 150o; terwijl hij daarmede bezig was kromp zijn hoed zoo geweldig, dat hij hem niet langer op het hoofd kon houden en hij hem naar den hoedenmaker moest zenden, om hem weêr in den vorm te brengen.
De hitte, die in de flesschenblazerijen gemeenlijk heerscht, bedraagt 106o-120o Fahrenheit, en de jongens tot het halen en brengen van flesschen gebezigd, moeten aanhoudend uit deze temperatuur in de open lucht gaan, en dan bij een dag werkens eene ruimte van eenige mijlen doorloopen; men schatte dit in sommige fabrieken te Yorkshire op 15 a 16 mijlen. Bij een andere werd deze weg gemeten en bevonden te bedragen tusschen 13½ en 17 mijlen, naar gelang van het aantal flesschen dat gemaakt werd. Dien weg moet een jongen van 11 jaar afleggen. In nog een andere, waarin 90 dozijn flesschen in een goeden dag gemaakt worden, bedroeg die ruimte 20 mijlen. In een fabriek van gewoon flintglas moest een jongen een ruimte van 16 tot 18 mijlen in den tijd van zes uren doorloopen. Daarbij wordt het dragen van de vervaardigde voorwerpen op den duur vermoeijend. Een werkman verklaarde, dat hij het op den langen weg niet zou kunnen volhouden. Bij dien vermoeijenden arbeid wordt den knaap niet meer dan zes uren rust in de 24 gegund, en die moet hij voor een deel nog met het naar en van huis loopen en eten besteden; hoe weinig tijd blijft hem dan voor den slaap over. Ook hier is het overwerken veelvuldig. Een kind van 10 jaar had onafgebroken gewerkt van Vrijdag 's morgens 7 nur tot Zaturdag 's avonds 7 nur, ter steels nu en dan een weinig rust zoekende. Nachtwerk is dan ook vrij algemeen in de glasfabrieken. Men kan zich bezwaarlijk een denkbeeld maken van den nadeeligen invloed, dien dat werk op de ontwikkeling van die jonge knapen heeft. Ze zien er dan ook uit als geesten; de snelle afwisseling van temperatuur stelt hen aan gevaarlijke borstziekten bloot, hun oogen worden verzwakt door het verhlindende ovenvuur, hun voeten zijn ontveld en verwond door bet

{==270==} {>>pagina-aanduiding<<}
aanhoudend loopen. Men ziet hen menigmaal half slapende werken. Een knaap van 13 jaar zeide, dat hij de gewoonte had om onder het nachtwerk te zingen, ten einde zoodoende den slaap te verdrijven. Onder zoodanige omstandigheden valt natuurlijk aan verstandelijke ontwikkeling niet te denken. In de glasblazerijen werken de jongens nog langer dan de volwassen arbeiders, omdat vele voorbereidende werkzaamheden door de jongens verrigt worden, waarna de werkman aan den arbeid gaat.
Het slijpen van flintglas is bovendien een werk, dat niet van gevaar ontbloot is, omdat daar rattenkruid en loodwit bij gebruikt wordt.
De loonen dier jeugdige werklieden zijn in dezen tak van industrie over het algemeen vrij hoog. Voor de laagste klassen bedragen ze 5 sh., voor de hoogere 7 tot 10, in enkele zelfs tot 15 sh. 's weeks. In Yorkshire maakte een jongen van 10 jaar, met overwerken, 8 sh. 6 d., of ƒ 5.10 's weeks. Buiten hetgeen ze door overwerken verdienen, moeten ze gewoonlijk hun loon geheel aan hun ouders afstaan; van daar dat die jongens zoo verzot zijn op het overwerken, hoe nadeelig dit ook voor hunne gezondheid is. In sommige distrikten is het werken op Zondag voor knapen vrij algemeen en zoo wordt de eenige dag, die hun nog overblijft, om rust te genieten of zich eenig genot te verschaffen, hun ontroofd. De Zondagscholen, zulke gewenschte inrigtingen voor de arbeidende klassen in Engeland, worden in die distrikten door deze soort van jongens dan ook schaars bezocht. Over het algemeen laat het zich goed begrijpen hoe treurig het met de verstandelijke, godsdienstige en zedelijke ontwikkeling van die klasse van werklieden gesteld is. De glaswerkers staan dan ook algemeen als een dom, koppig en liederlijk volk bekend. Het misbruik van sterken drank geldt hier als regel, waartoe de knapen reeds vroeg worden aangespoord, als ze gedurig voor den volwassen werkman naar de kroeg moeten gaan om brandewijn of bier. Ja, er zijn voorbeelden van zulke jongens die een half pint daags gebruiken, behalve het bier.
Vooral werkt de omstandigheid, dat het beroep van glaswerker gewoonlijk van vader op zoon overgaat, hoogst verderfelijk op de ontwikkeling van dien stand. Een goed oog en wat handigheid zijn voldoende om het werk te leeren, en dan bekommert een vader zich verder niet over de toekomst van zijn zoon, dien hij bij zijne geboorte reeds tot ‘het vak’ bestemt en hem daar vroeg genoeg in opleidt.

{==271==} {>>pagina-aanduiding<<}

Behalve de genoemde bedrijven heeft het onderzoek der commissie zich nog over tal van andere uitgestrekt. Wij mogen echter volstaan met het medegedeelde, waaruit de noodlottige invloed van kinderarbeid maar al te duidelijk gebleken is. Wij hebben daarbij de treurige ervaring opgedaan, dat de voorname schuld van dat misbruiken van jeugdige krachten bij de ouders zelven is gelegen. Het vergrijp moet des te grooter geacht worden, waar men ziet, dat louter winstbejag hen daartoe aanspoort. Vele ouders zien in hunne kinderen slechts de middelen om hunne inkomsten te vermeerderen, die niet zelden strekken om aan ongebonden lusten vrijen teugel te vieren. Waar er nog voorbeelden van menschelijk gevoel zijn aangevoerd, werden die zelden van de ouders, meestal van werkgevers, die in geenerlei betrekking van bloedverwantschap tot de kinderen stonden, vermeld.
Welke waarde moet men dan hechten aan de klagten van de zoodanigen tegen wettelijke bepalingen, die de jeugdige slaven in een beschaafd land in bescherming zullen nemen en misbruiken zullen stuiten, die door het eigen bloed dier arme kinderen begaan worden? Heeft men eerst met goed gevolg op de hoofden van groote fabrieken en werkinrigtingen gewerkt, thans is de tijd genaderd, dat de kleinere bazen en de hoofden van gezinnen door de magt eener wet in hunne buitensporige eischen en handelingen beperkt en zoodoen de duizenden bij duizenden onmondige wezens tot goede staatsburgers worden opgeleid. Niet langer moeten ze als bezielde werktuigen gebezigd worden. Opvoeding en onderwijs moeten meer ingang onder hen verkrijgen en zoodoende zal het verstand van lieverlede boven de ruwe kracht der machine weten te zegevieren.






{==272==} {>>pagina-aanduiding<<}

De oudste geschiedenis van Griekenland,

door D. Burger.

Cicero zegt ergens, dat er bij den vader der geschiedenis, Herodotus, tallooze fabelen gevonden worden. Hoezeer deze bewering na hem meermalen herhaald is, heeft men evenwel aan den anderen kant vaak dingen, die door Herodotus verhaald en door anderen sterk betwijfeld waren, door latere ontdekkingen bevestigd gevonden. Het is inderdaad soms verbazend, hoe die oude geschiedschrijver, als door eene soort van instinkt geleid, de waarheid wist te treffen. Een voorbeeld hiervan willen wij in de volgende regels bespreken.
Herodotus behandelt in het begin van zijn eerste boek eenige mythische verhalen uit den ouden tijd, namelijk de schaking van Io, van Europa, van Medea en van Hclena, en beschouwt die allen als voorboden van den grooten strijd van Griekenland met het onder de Persische heerschappij vereenigde Azië. Dit is dikwijls met schouderophalen gelezen, en menigeen vond het ongerijmd, zulke nietige en bovendien fabelachtige verhalen als voorbereidingen van zulk eenen oorlog aan te merken. En toch had Herodotus hier meer gelijk, indien men het zóó mag uitdrukken, dan hij zelf wist. De strijd eerst tegen Phoenicië, later tegen Assyrië vervult den mythischen voortijd van Griekenland, en de tochten van Darius en Xerxes kunnen met recht als eene soort van weerwraak voor den tocht naar Troje beschouwd worden. Dit blijkt uit eene kritische beschouwing van de Grieksche mythen.

{==273==} {>>pagina-aanduiding<<}

Wij kunnen als bekend vooronderstellen, dat de Phoeniciërs eerder dan de Grieken eenen zekeren trap van beschaving bereikt en zich op de zeevaart toegelegd hebben. Ook weten wij, dat zij vooral werk maakten van kustvaart en handelskoloniën, en dat zij Baal, Astarto en Moloch vereerden. Deze eenvoudige, algemeen bekende feiten zijn voldoende, om daarop eene verklaring van vele oude Grieksche mythen te bouwen. Waren de Phoeniciërs eerder beschaafd en eerder op zee dan de Grieken, dan is het immers ten hoogste waarschijnlijk, dat zij op de kusten en eilanden van Griekenland handelplaatsen gesticht en aldaar ook tempels gebouwd hebben. En welke tempels? Zeker niet het minst voor Astarte, wanneer men den aard der aan die godin gewijde eerdienst en den gewonen toestand der zedelijkheid van zeeplaatsen in aanmerking neemt. Astarte nu werd door priesteressen gediend, die met helm en speer versierd waren. Van daar de verhalen van Amazonen en de Amazonengraven, die later nog op vele plaatsen, waar voorheen Phoeniciërs gewoond hadden, werden aangewezen. En wat was dan die ondtijds zoo beroemde, later zoo betwijfelde strijd van de Grieken tegen de Amazonen anders dan eene gelukte poging om die Phoenicische volkplantingen te vernietigen, en aan de dienst van Astarte een einde te maken? Dit wordt te meer bevestigd, wanneer men overweegt, dat Theseus een der grootste helden in den Amazonenstrijd was, Theseus, die zóó door de Atheners geroemd werd, dat zij hem eenen tempel hebben gebouwd, die nog tegenwoordig onder de overblijfsels van het oude Athene uitmunt. Die Theseus was de groote grondvester van Athene's macht, en tevens de groote bestrijder van de Phoeniciërs. Hij grondvestte Athene's macht door het vereenigen van twaalf dorpen tot ééne stad; want waar verdeeldheid zwakheid te weeg bracht, daar was eendracht eene vruchtbare bron van sterkte. En die sterkte hadden de be woners van Attika wel noodig, daar hunne
vijanden, de Phoeniciërs, Creta in hun bezit hadden, en van daar de Aegeïsche zee beheerschten, ja de Atheners gedwongen hadden om jaarlijks offers voor den Moloch naar Creta te zenden. Dit toch is de verklaring van de wonderlijke fabel, dat op Creta een monster, Minotaurus genaamd, woonde, dat menschen at, en waaraan de Atheners jaarlijks zeven knapen en zeven meisjes moesten zenden. Die ooit eene afbeelding van den Moloch gezien heeft, zal dit gereedelijk toestemmen. Het was een afgodsbeeld van metaal, dat de ge-
{==274==} {>>pagina-aanduiding<<}
daante had van eenen mensch met stierenkop, welke gedaante door de overlevering insgelijks aan den Minotaurus gegeven wordt; en dit beeld werd, nadat kinderen op zijne armen gelegd waren, door van binnen gestookt vuur gloeiend gemaakt, zoodat die ongelukkige wichtjes levend verbrand werden. Dit was de gruwelijke eerdienst der Phoeniciërs, waaraan ook de Atheners hunne kinderen moesten afleveren, totdat de nationale held Theseus eenen tocht naar Creta ondernam, het afgodsbeeld verbrijzelde en aan die onmenschelijke eerdienst een einde maakte; evenals later zijn stamgenoot Gelo, vorst van Syracuse, na zijne luisterrijke overwinning op de Carthagers, onder de artikelen van het vredestraktaat deed opnemen, dat de Carthagers geen menschen meer zouden offeren. Die menschenoffers waren den Grieken een gruwel, en daardoor nam de Moloch in hunne verbeelding de gedaante aan van een verscheurend monster, dat kinderen opat; want zulk een wezen eenen god te noemen, was van hun gevoel te veel gevergd, en kwam hun te recht als godlastering voor.
Er zijn nog meer sporen van oorlogen der Grieken tegen de Phoeniciërs. Wij lezen bij Homerus, dat Agamemnon Diomedes en Sthenelus van traagheid beschuldigt, en daarbij Diomedes aan de groote daden van zijnen vader Tydeus herinnert. En wat is hun antwoord? Sthenelus neemt het woord en zegt, dat Tydeus en zijne bondgenooten Thebe te vergeefs belegerd hadden, maar dat hij en Diomedes die stad hadden ingenomen; ‘zoodat wij,’ zeide hij, ‘ons mogen beroemen, veel grooter dingen dan onze vaderen verricht te hebben.’ En dit was waar. Zij hadden Griekenland van de Phoeniciërs bevrijd. De oorlog tegen Thebe was een oorlog van Argiven tegen Cadmeërs, dat is van Grieken tegen Phoeniciërs. De Cadmeërs toch waren, volgens de overlevering, nakomelingen van Cadmus, den Phoeniciër. Die Cadmus moge een mythisch persoon zijn, hij moet toch iets beteekenen; en dan is het niet gewaagd, hem, den mythischen stichter van den burgt te Thebe, op te vatten als de personificatie van de Phoenicische colonisten, die zich van dezen burgt hadden meester gemaakt. Dit wordt bevestigd zoo door den naam Cadmus, die uit het Phoenicisch kan verklaard worden en oosterling beteekent, als door de overlevering, dat juist hij aan de Grieken het letterschrift zou gebracht hebben, daar het toch wel buiten kijf is, dat de Grieksche letters en

{==275==} {>>pagina-aanduiding<<}
cijfers van Phoenicischen oorsprong zijn. Zoo hebben de Grieken dan ook wat goeds aan de Phoeniciërs te danken, en hierop doelende kon een Fransch dichter van Cadmus zeggen:

C'est de lui, que nous vient cet art ingénieux 
De peindre la parole et de parler aux yeux. 
Et par cent traits divers de figures tracées 
Donner de la couleur et du corps aux pensées. 

Hierom behoefden evenwel de Grieken de onderdrukking der Phoeniciërs niet langer te verdragen, toen zij mondig geworden waren, te meer daar het wel geene philanthropie zal geweest zijn, die de Phoeniciërs aandreef om de Grieken met het letteren cijferschrift bekend te maken.
En hierbij bleef het niet. Even als later koning Alfred de groote oorlogschepen naar Denemarken en Noorwegen zond, om aan de Scandinaviërs ontzag in te boezemen, zoo zonden ook de Grieken oorlogschepen naar Azië. Zij hadden van de Aziaten het bouwen van schepen afgezien, en gebruikten nu de van hen ontleende kunst, om hen in hun eigen land op te zoeken. Dit is de beteekenis van den tocht der Argonauten, die later met wonderlijke fabelen is opgesierd, hetgeen een bewijs is van den grooten indruk, dien deze tocht op de levendige verbeelding der Grieken maakte. De bijzonderheden dier fabelen willen wij thans niet nagaan, en alleen opmerken, dat het daarin voorkomende verhaal der symplegadische rotsen al het uiterlijke heeft van een door Phoeniciërs verspreid sprookje, waarmede zij de Grieken van zeetochten poogden af te schrikken. Deze rotsen toch zouden beurtelings van elkander afgeweken en tegen elkander aangeslagen zijn, zoodat, wanneer een schip, terwijl zij uit elkander stonden, er tusschen in voer, het, wanneer zij weer samenkwamen verbrijzeld werd. Het wonderlijkste van de zaak was echter dit, dat zoodra één schip er onbeschadigd was doorgevaren, die beweging zou ophouden; hetgeen natuurlijk was, want zoodra er een schip onbeschadigd was doorgevaren, had men immers proefondervindelijk gezien, dat het gehcele verhaal een verzinsel was, en dat die rotsen niet anders dan gewone rotsen waren ingericht.
Terwijl de Grieken elders met de Phoeniciërs streden, was er in Azië eene mogendheid opgekomen, die Phoenicië had onderworpen en Griekenland bedreigde. Het groote Assyrische rijk

{==276==} {>>pagina-aanduiding<<}
was tot aan de Middellandsche zee, ja tot aan den Griekschen, Archipel genaderd en Troje was eene der belangrijkste westelijke grensvestingen van dit Assyrische rijk. Dit wordt bevestigd door eene te Ninive gevondene lijst van aan Assyrië onderworpene gewesten, waarop Lud (Lydië) voorkomt, door het getuigenis van Plato, die in zijne wetten (III 6) uitdrukkelijk zegt, dat Troje een deel was van de groote Assyrische monarchie, door de menigte bondgenooten uit verschillende streken van Azië, die Troje te hulp kwamen, door de namen der Trojaansche helden, die, zooals Louis Benloen in zijn werk Les Sémites à Ilion heeft aangetoond, van Semitischen oorsprong zijn, door hetgeen Homerus verhaalt, dat de voornaamste beschermgoden der Trojanen Appollo en Aphrodite, dat is Baal en Astarte, waren. Ook in den Trojaanschen naam Ilns heeft men het Semitische El wedergevonden, en de veelwijverij van Priamus herinnert niet minder aan de Aziatische zeden. Priamns had, als een echte sultan, vijftig zonen en vijftig dochters, en Agamemnon, de oppervorst der Grieken, had in 't geheel vijf kinderen. Zulke trekken heeft de overlevering bewaard, en bij een oordeelkundig gebruik kan men daarin hulpmiddelen vinden om de historische waarheid op te sporen, die in de mythische voorstelling verborgen ligt. Hierdoor wordt een onverwacht licht op den Trojaanschen oorlog geworpen. Priamns was een vasal van den koning van Assyrië en zijne stad was een Assyrisch Sebastopol of Cherbourgh, welks bestaan eene bedreiging was voor de westwaarts gelegene landen. En door wien werd hij bestreden? Door Agamemnon, den kleinzoon van Pelops, den vluchteling uit Azië. Dit is een grond, waarop Thucydides (I. 9.) met recht kon zeggen: dat het niet de eeden der minnaars van Helena waren, maar wel de macht van Agamemnon, waardoor de Grieken bewogen werden, om eene voor dien tijd reusachtige expeditie tegen Troje uit te
rusten. Agamemnon wist door zijnen grootvader meer van de politiek van Assyrië dan de meeste andere Grieken, verheugde zich zeer dat hij een voorwendsel had om Troje aan te vallen (Zie Il. III. 51.) en wist, vooral daar hij door zijne macht aan zijne woorden klem kon bijzetten, de Grieksche vorsten te overreden om hem te volgen op eene onderneming, die ten doel had, de Assyriërs in hun eigen land op te zoeken en hunne wapenplaats te verdelgen, voordat Griekenland door hen werd aangetast. De bondgenooten, waardoor

{==277==} {>>pagina-aanduiding<<}
Troje in staat gesteld werd, om zich tien jaren lang te verdedigen, waren andere vasallen van den koning van Assyrië, die uit Ninivé last kregen om Troje te helpen. Dit verklaart ook de verovering van Troje, niet door een houten paard; want dit schenken wij aan de dichters; maar door eene geveinsde vlucht, welke de andere vasallen bewoog, toen zij meenden, dat de oorlog geeindigd was, naar huis terug te keeren, waardoor Troje aan zijne eigene krachten was overgelaten, en nu een gemakkelijke buit werd voor de onverhoeds wederkeerende Grieken. Dit verklaart ook het merkwaardige feit, dat de Grieken Troje verwoestten en toen wegvoeren. Het was hun niet om veroveren te doen, ja zij begrepen zeer goed, dat eene Grieksche volkplanting zich op Assyrisch gebied niet kon staande houden, en stichtten eerst later, toen de groote Assyrische monarchie vervallen was, volkplantingen aan de Aziatische kust; maar hun doel was alleen den vooruitgeschovenen post van de Assyrische veroveraars te vernietigen, en alzoo Griekenland voor het uit dien hoek dreigende gevaar te beveiligen; en dit doel hebben zij volkomen bereikt.
Wij keeren terug tot het punt, waarvan wij zijn uitgegaan. Herodotus vond in de oude Grieksche mythen allerlei voorboden van den strijd van Griekenland tegen Azië, die in zijne dagen gestreden was; en wij hebben gezien, dat eene nauwkeurige beschouwing van de Grieksche mythen ons er toe brengt, om aan te nemen, dat dit niet alleen waar was, maar dat die oude strijd veel grooter geweest is dan Herodotus vermoedde. Zóó komt er verband in de geschiedenis, en zóó raakt men los van het bijgeloof, dat de Grieken als van de overige wereld afgescheiden, als geheel alleen staande, ja schier als uit den grond opgekomen wil aanmerken. Men zegge niet, dat hier te veel aan gissingen is toegegeven, en dat de geschiedenis van het hier beweerde niets leert; want wij hebben hier met een tijdperk te doen, waaruit alleen overleveringen en mythen tot ons zijn gekomen, en wij moeten dus óf die overleveringen en mythen eenvoudig nemen zooals zij luiden, zonder pogingen aan te wenden om ze te verklaren, óf de daarin voorkomende aanduidingen met van elders bekende feiten zoeken in verband te brengen, en alzoo door redenering aan te vullen, wat aan de berichten ontbreekt.
Is Griekenland dus van ouds de antagonist van Azië, wat zullen wij dan zeggen van de tegenwoordige beweging onder de nakomelingen der Hellenen, die klaarblijkelijk ten doel heeft, de

{==278==} {>>pagina-aanduiding<<}
ingedrongen Aziaten te verdrijven, en de Grieken, die nog onder de heerschappij der Turken zuchten, daarvan te bevrijden? Zal het hun gaan als Tydeus en zijne bondgenooten, die bij het bestrijden der Cadmeërs bezweken; of zullen zij als Diomedes en Sthenelus den burgt der vreemde overheerschers veroveren, het groote denkbeeld verwezenlijken en, want dáár willen zij heen, het Grieksche vaandel op den muur van Constantinopel planten? Wij willen de geschiedenis niet vooruitloopen, en bedaard den gang der gebeurtenissen afwachten; maar alleen aanmerken, dat een volk, hetwelk tot zijne oude traditien terugkeert en den arbeid zijner voorvaders weder opvat, als wedergeboren moet beschouwd worden; en dat Europa reden zou hebben, om zich te verheugen, wanneer Griekenland weer werd wat het vroeger was, de voormuur van Europa tegen de naar het Westen voortdringende Aziaten. Tegenwoordig zijn de Aziaten zwak, en het heeft den schijn niet, alsof zij immer weer voor Europa gevaarlijk zouden kunnen worden; maar dit kan veranderen, en de tijden kunnen wederkeeren, waarin het voor de Europeesche maatschappij gelukkig kan wezen, dat een krachtig Griekenland de oostelijke grenzen van ons werelddeel bewaakt, Mocht dit de uitkomst zijn van de tegenwoordige beweging, dan zouden onze nakomelingen zich verheugen, dat de zoogenaamde oostersche kwestie door den opstand der Candioten nader tot hare oplossing gebracht is.






{==279==} {>>pagina-aanduiding<<}

Willem Usselincx,

door Mr. O. van Rees.

Het is in de geschiedenis der beschaving een telkens terugkeerend verschijnsel, dat in het oordeel der tijdgenooten de uitslag de maat der verdiensten bepaalt. Wie er in slaagt betere denkbeelden of beginselen in de publieke opinie te doen doordringen en het reeds wankelende gebouw van dwaling en vooroordeel omver te stooten, is in aller oogen de groote man, die niet slechts den roem zijner eigene daden inoogst, maar op wien ook de verdiensten afstralen van menig voorganger, die onder miskenning en teleurstelling zijn leven aan de verkondiging derzelfde waarheden gewijd en vaak den moeijelijksten en ondankbaarsten arbeid verrigt heeft. Doch wat de kortzigtige en partijdige, door den geest van zijnen tijd medegesleepte mensch met betrekking tot zijne tijdgenooten niet vermag, daartoe stelt de onpartijdige en scherpziende historie hem met betrekking tot het voorgeslacht in staat. De wereldgeschiedenis is het wereldgerigt, ook in dien zin, dat ware verdiensten meer en meer aan het licht komen. De nakomelingschap velt een regtvaardiger oordeel, en terwijl zij menigeen van het voetstuk afstoot, waarop de verblinding van tijdgenooten hem plaatste, legt zij een eikenkrans op het graf van anderen, wier groote geest den waren weg tot vooruitgang aanwees, doch wier stem in den wind geslagen is. En zij doet dat met volle regt: want al droeg hun arbeid schijnbaar geen vruchten, hij was toch nimmer vruchteloos. In

{==280==} {>>pagina-aanduiding<<}
stilte leefden en werkten hunne gedachten bij vrienden en leerlingen, en zelfs bij tegenstanders voort. Gelijk het in den herfst uitgestrooide zaad, dat gedurende den winter onder de sneeuw begraven ligt en verloren schijnt, slechts op de lentezon wacht om te ontkiemen, zoo komt er altijd vroeger of later een tijdperk, waarin de omstandigheden gunstig zijn om aan de aanvankelijk verworpene denkbeelden ingang te verschaffen. Wanneer dan het oude verlaten en het nieuwe met geestdrift omhelsd wordt, is het niet meer dan pligt een woord van dank en hulde te wijden aan hen, die te midden der duisternis voor het licht gewerkt en betere tijden voorbereid hebben.
Onder de Nederlanders, die in 't begin der zeventiende eeuw op het gebied der koloniale politiek werkzaam zijn geweest, verdient niemand, wat juistheid van inzigt en zuiverheid van beginselen betreft, meer belangstelling en bewondering dan Willem Usselincx. Op niemand hunner is tevens het gezegde meer van toepassing. Terwijl de namen van Plancius en François Francken, van Barentz en Houtman, van Jan Pieterszoon Coen en Joan Maurits van Nassau als van vader tot zoon overgegaan en voortdurend met hoogen lof vermeld zijn, is de naam van Usselincx gedurende meer dan twee eeuwen bijna geheel vergeten en als uitgewischt geworden. Bij Wagenaar zoekt gij dien even vruchteloos als in Kok's Vaderlandsch Woordenboek of het Staatkundig Nederland van Scheltema. Eerst toen onze geleerden zich meer en meer begonnen bezig te honden met de pamflettenliteratuur, die over de geschiedenis der vorige eeuwen in menig opzigt een nieuw licht verspreidt, viel de aandacht op belangrijke geschriften, die zijn naam dragen. De heer Berg van Dussen-Muilkerk, die in 1848 en 1849 in het tijdschrift de Gids eene geschiedenis der Nederlandsche volkplantingen in Noord-Amerika begon te geven, deelde daarin verschillende bijzonderheden omtrent Usselincx mede, welke hij hoofdzakelijk aan diens geschriften en aan de Resolutiën der Staten ontleende. In 1845 gaf de Duitsche geleerde G.M. Asher eene bibliographie betrekkelijk Nieuw-Nederland uit, waarin hij eenige belangrijke bladzijden aan Usselincx toewijdde. De in ons land welbekende Laspeyres, wiens verhandeling over de staathuishoudkundige geschriften onzer voorvaderen in 1862 te Leipzig met goud werd bekroond, gaf daarin een uitvoerig verslag van Usselincx' plannen en voorstellen, met betrekking tot de inrigting der West-
{==281==} {>>pagina-aanduiding<<}
indische compagnie en de vestiging van koloniën in Amerika. Niettemin geven die onderscheidene geschriften nog slechts een zeer onvolledig
beeld van zijn leven en werken. Intusschen bevindt zich op ons Rijksarchief eene verzameling ongedrukte bescheiden betrekkelijk de Westindische compagnie, waarin vele memoriën en brieven van de hand van Usselincx voorkomen 1). Laspeyres had daarvan reeds eenig gebruik gemaakt doch den tijd gemist om dien rijken schat geheel te ontginnen. Er gaat daaruit zooveel licht op, zoowel met betrekking tot de oprigting dier compagnie als tot Usselincx zelven, dat zij ons in verband met andere bronnen een vrij volledig overzigt geven van het merkwaardig en veelbewogen leven van den man, die inderdaad de grondlegger genoemd mag worden van de ware beginselen der koloniale politiek.

I.

Onder de zuid-nederlandsche uitgewekenen, die in het laatst der zestiende eeuw in de Vereenigde Gewesten een toevlugtsoord zoowel voor hunne nijverheid als hunne godsdienst waren komen zoeken, nam Willem Usselincx eene voorname plaats in. Hij was in 1567 te Antwerpen geboren, en had volgens de loffelijke gewoonte dier dagen zijne jeugd niet alleen op het kantoor gesleten maar ook in vreemde gewesten den groothandel bestudeerd. Na eenige jaren, waarschijnlijk als agent van voorname handelshuizen, in Spanje en Portugal en op de Azorische eilanden te hebben doorgebragt, was hij op vierentwintigjarigen leeftijd met een vrij aanzienlijk vermogen teruggekeerd en had zich te Middelburg in Zeeland gevestigd. Het blijkt echter niet dat hij daar eene handelszaak heeft opgezet. Veeleer schijnt de zucht om het grootsche denkbeold te verwezenlijken, dat hem reeds als jongeling voor den geest zweefde, hem genoopt te hebben om dikwerf naar Holland te gaan en zoowel te 's Gravenhage als te Amsterdam geruimen tijd te vertoeven, ten einde met vermogende en aanzienlijke mannen betrekkingen aan te knoopen. Althans is het zeker dat hij in het begin der zeventiende eeuw aldaar zoo-
{==282==} {>>pagina-aanduiding<<}
wel in de kringen der geleerden als der voorname kooplieden verkeerde en de vraagbaak was van velen, die er aan dachten om ondernemingen naar Oost of West op touw te zetten. Inderdaad zou het moeijelijk geweest zijn iemand aan te treffen, die op zijn leeftijd aan zooveel ervaring zulk een juist oordeel en zulk een helder inzigt in den aard van den transatlantischen handel paarde. Volgens zijne eigene verklaring, die blijkens zijne geschriften geen grootspraak is, had hij niets verzuimd om van de gunstige omstandigheden, waarin hij verkeerd had, tot vermeerdering zijner kennis partij te trekken. Nimmer had hij een koopman of schipper ontmoet, die uit verre landen kwam, zonder hem uit te hooren en zijne berigten zorgvuldig met de beste kaarten en reisbeschrijvingen te vergelijken. Vooral op de
Azorische eilanden, waar de Spaansche en Portugesche schepen, die van de kusten van Amerika of Azië terugkeerden, geregeld het anker lieten vallen, om zich omtrent de veiligheid der verdere reis naar de vaderlandsche havens te vergewissen, had hij daardoor een schat van kennis omtrent de beide Indiën opgedaan, die hij veel minder met het oog op zijne eigene belangen dan als het middel om Spanje afbreuk te doen op prijs stelde. Reeds vroeg toch was bij hem een plan opgekomen, waarvan hij zich voor de zaak der godsdienst en der vrijheid de schoonste vruchten voorstelde, en aan welks volvoering hij gedurende zijn tachtigjarig leven met onbezweken volharding al zijne krachten heeft gewijd. Dat plan was in de hoofdtrekken zeer eenvoudig en bestond in het stichten van volkplantingen zonder slaven in Amerika, niet om daar goud en zilver te zoeken maar om een voordeeligen ruilhandel tusschen moederland en koloniën tot stand te brengen. Natuurlijk was het te verwachten dat Spanje zulk eene nederzetting in de nabijheid zijner rijke Westindische bezittingen slechts noode dulden en niets verzuimen zou, om haar te vernietigen. Zonder hevigen en langdurigen strijd zou het doel niet te bereiken zijn. Maar die strijd zou vooreerst het oorlogsveld van de Nederlanden naar ver verwijderde gewesten verplaatsen en bovendien, wanneer hij met voorzigtigheid en beleid gevoerd werd, de Spaansche magt in Amerika ondermijnen en daardoor de bron sluiten, waaruit de aartsvijand van het ware geloof en de burgerlijke vrijheid de kracht putte om voortdurend de rust en de welvaart der protestantsche staten van Europa te bedreigen. Wanneer de stroom van goud en zilver

{==283==} {>>pagina-aanduiding<<}
die uit Mexico en Peru naar Spanje vloeide, voor goed werd gestuit, dan zou het streven dier mogendheid naar de wereldheerschappij tevens een einde nemen; want het zijn de Westindische rijkdommen, zeide Usselincx later in eene zijner memoriën, ‘die de Spanjaarden de frenesie der generale monarchie in 't hoofd hebben doen stijgen.’ Wat de kosten van den krijg betrof, die zouden door de meerdere opbrengst der tolregten ten gevolge van het toenemend handelsverkeer met bloeijende volkplantingen en door de aldaar geheven belastingen grootendeels gedekt kunnen worden. Zoo zou derhalve de volvoering van dit plan, gelijk hij zelf het meermalen uitdrukte, leiden ‘tot bevordering van de eere Gods door de voortplanting des heiligen Evangeliums; ten andere tot afbreuk der vijanden; ten derde tot vermeerdering van 's lands inkomen en ontlasting van de gemeente; eindelijk tot gemeen welvaren van al de ingezetenen dezer vereenigde landen.’
Om dit grootsche doel te bereiken, was echter zamenwerking van velen onmisbaar. Afzonderlijke reeders of kooplieden konden noch volkplantingen stichten noch vooral die tegen Spanje's magt beschermen. Er zou dus eene groote Westindische compagnie tot stand moeten komen, die zich met de wel zware doch veelbelovende taak belastte.
Reeds in 1591 begon Usselincx zijne plannen aan verschillende Hollandsche regenten en kooplieden mede te deelen en aan te prijzen. Het kwam hun echter te kostbaar en te moeijelijk voor; de tijd voor zulke omvangrijke ondernemingen was nog niet gekomen. De togten, die weldra met goed gevolg naar de kust van Guinea, West-Indië, Brazilië en Java werden ondernomen, wakkerden evenwel den moed en den lust der Hollanders aan, terwijl de ondervinding tevens meer en meer leerde, dat de handel op de Spaansche bezittingen in Amerika aan zooveel onzekerheid en gevaar was blootgesteld, dat men daarbij zeer veel op het spel zette, als men de geheele kans voor zijne rekening nam. Van daar dat in 1597 en volgende jaren te Amsterdam, te Enkhuizen en te Rotterdam verschillende compagniën ontstonden voor de vaart op West-Indië en de kust van Guinea, terwijl bovendien meer en meer stoutmoedige schippers, door de hoop op groote winst verlokt, den steven naar de noordkust van Zuid-Amerika of Brazilië wendden, om daar in het geheim of met oogluiking der Spaansche gouverneurs handel te drijven of

{==284==} {>>pagina-aanduiding<<}
wel, als de kans schoon was, Spaansche schepen te overvallen en te plunderen. Zoo scheen allengs de tijd te naderen, waarop de plannen van Usselincx konden verwezenlijkt worden, en werkelijk werd hij omstreeks 1600 door eenige patriotten, gelijk hij zich uitdrukt, aangezocht om op schrift te brengen, wat hij hun vroeger mondeling had medegedeeld. Hij stelde nu eene memorie op, waarvan afschriften aan vele steden en zelfs aan de Staten-Generaal werden gezonden en die zooveel bijval vond, dat verscheidene kooplieden, regenten en geleerden met hem zamenkomsten hielden om de zaak nader te overleggen. Het gelukte hem bij velen de overtuiging te vestigen dat eene Westindische compagnie, mits zonder bezwaar voor 's lands kas opgerigt, een uitstekend middel zou zijn, niet slechts om groot voordeel te behalen maar ook om den vijand op de gevoeligste wijze afbreuk te doen en den meer en meer drukkenden oorlog welligt spoedig tot een gewenscht einde te brengen. Men droeg hem op een ontwerp voor zulk eene maatschappij te maken, dat in Zeeland veel bijval vond en waarmede men vooral te Amsterdam zoozeer was ingenomen, dat sommige kooplieden zich bereid verklaarden tot twee tonnen gouds in te leggen. Nog aarzelde 's lands regering om de zaak ter hand te nemen, doch Usselincx vond een krachtigen steun bij twee invloedrijke mannen, wier oordeel in diergelijke aangelegenheden op hoogen prijs werd gesteld: den raadsheer François Francken en den Amsterdamschen predikant Petrus Plancius, die destijds met evenveel vuur voor de vaart op Oost- en West-Indië, als later voor de ware gereformeerde religie ijverde. In Julij 1606 besloten de Staten van Holland de oprigting eener Westindische compagnie in overweging te nemen en benoemden eene commissie om een ontwerp daarvoor op te maken. Het scheen dus dat Usselincx op het punt was zijn doel te bereiken, doch nu reeds stuitte hij op een verschil van inzigt, dat zijne plannen meer en meer op den achtergrond schoof
en de bron werd der grievende teleurstellingen, die zijn leven voortdurend verbitterd hebben. Het stichten van volkplantingen en het aanknoopen van handelsbetrekkingen stond bij hem op den voorgrond. Het vermeerderen van 's lands inkomsten was niet minder zijn doel dan het bezorgen van winst aan particulieren. Om beide redenen moest het oorlog voeren, als zeer kostbaar en wegens de magt der Spanjaarden in Amerika zeer hagchelijk, althans in den aanvang niet als hoofdzaak beschouwd

{==285==} {>>pagina-aanduiding<<}
worden. In Holland daarentegen was het juist het vooruitzigt van den strijd met Spanje op de kusten van Zuid-Amerika, die aan het ontwerp der Westindische compagnie in veler oogen de schoonste kleuren gaf. Rijken buit te behalen en tevens Spanje's aandacht van de Nederlanden af te leiden, waren de gewenschte vruchten, die men zich daarvan voorspiegelde, en voor welke men begreep dat het land wel eenige tonnen gouds en een deel zijner oorlogsvloot veil mogt hebben. Vandaar dat het conceptoctrooi, door de commissie der Staten opgesteld, op menig punt aanmerkelijk van de denkbeelden van Usselincx afweek. Het bleek uit den geheelen inhoud, dat krijgvoeren en buit behalen op den voorgrond stonden. Daar het eerste intusschen zeer kostbaar en het laatste zeer onzeker was, had de commissie gemeend aan de nieuwe compagnie krachtige ondersteuning van staatswege te moeten verzekeren. Niet alleen werd haar vrijdom van in en uitgaande regten gedurende twintig jaren maar ook een jaarlijksch subsidie van twee tonnen gouds toegezegd. Bovendien zou zij bij hare ondernemingen door zestien oorlogschepen worden bijgestaan.
Dit krijgszuchtige ontwerp, waarbij aan de nieuwe compagnie voor zes en dertig jaren het uitsluitende voorregt geschonken werd om op de westkust van Afrika en langs geheel Noord- en Zuid-Amerika handel te drijven, werd nu ter beoordeeling aan de stemhebbende steden en de admiraliteiten verzonden. Hoewel het over het geheel zeer in den smaak viel, werden van verschillende zijden bedenkingen en bezwaren geopperd, waarbij het eigenbelang geen geringe rol speelde. Sommige steden achtten het subsidie te hoog, andere verlangden meer aandeel aan het bestuur der compagnie. Te Amsterdam, waar de meeste kooplieden gevestigd waren, die op de kust van Guinea handel dreven, wilde men het octrooi tot Amerika beperken. De noord-hollandsche steden, die zich sedert 1595 op het halen van zout uit West-Indië toegelegd en daarmede schatten gewonnen hadden, wenschten althans dien handelstak buiten het octrooi geplaatst te zien. Terwijl de raadsheer Francken heen en weder reisde om de verschillende gevoelens tot eenheid te brengen, vingen intusschen de onderhandelingen met Spanje aan. Voorzeker was er weinig scherpzinnigheid noodig om in te zien, dat de oprigting eener Westindische compagnie die onderhandelingen niet slechts belemmeren, maar geheel verijdelen zou; want terwijl ieder begrijpen kon, dat Spanje er

{==286==} {>>pagina-aanduiding<<}
nimmer toe zou overgaan om met zulk een doorn in zijn vleesch een geheel denkbeeldigen vrede te sluiten, was het zeker dat men in Holland evenmin geneigd zou zijn de pas in het leven geroepene compagnie aan den vrede op te offeren. Van daar dat de partij, die de voortduring van den oorlog wenschte en waartoe, behalve prins Maurits en zijne aanhangers, ook de bewindhebbers der Oostindische compagnie behoorden, de oprigting der Westindische compagnie met alle krachten bevorderden, als een der geschiktste middelen om het sluiten van vrede of bestand onmogelijk te maken. De andere partij, die Oldenbarnevelt tot hoofd en in de Staten van Holland de meerderheid had, begreep echter meer en meer dat die oprigting niet slechts haar doel verijdelen, maar bovendien van de berooide schatkist nieuwe offers vergen zou. Met moeite werden de drukkende oorlogslasten bijeengebragt, die reeds tot tien millioen gulden in het jaar waren opgeloopen, terwijl prins Maurits zelf veertien en een half millioen noodig achtte, om den vijand op den duur weerstand te kunnen bieden: en zou men dan eene compagnie laten ontstaan, die reeds dadelijk met geld en oorlogschepen ondersteund moest worden en den staat ligtelijk in kostbare ondernemingen zou meêsleepen, waarvan de uitslag voor het minst onzeker was? Het door hare voorstanders ingeroepene voorbeeld der Oostindische compagnie kon hier niet gelden; want terwijl de staat tegenover deze geen verpligtingen op zich had genomen, droeg zij, door voor eigene rekening de Spanjaarden en Portugezen in Oost-Indië te bestoken en de opbrengst der convoijen en licenten aanmerkelijk te verhoogen, zoowel tot afbreuk des vijands als tot stijving der schatkist bij. Haar hoofddoel was handelswinst, en hare ruime uitdeelingen bewezen hoe goed zij dat doel wist te bereiken. De Westindische compagnie zon bovenal krijg voeren, en de ondervinding had genoeg geleerd hoe wisselvallig daarbij de kansen zijn. Neen voorzeker, het was geen
ongegronde willekeur, het was hooge staatsmanswijsheid, die Oldenbarnevelt noopte om hare oprigting met denzelfden ijver te bestrijden, waarmede hij de Oostindische maatschappij in het leven had geroepen. Door zijn overwegenden invloed was de eenigen tijd hangende kwestie spoedig beslist. Wel namen de Staten nu en dan den schijn aan van die oprigting ter harte te nemen, om daardoor de Spaansche onderhandelaars te eerder tot inschikkelijkheid te nopen; maar zelfs deze begrepen zeer goed dat dit slechts, gelijk de geschiedschrijver van Meteren

{==287==} {>>pagina-aanduiding<<}
het uitdrukt, ‘een bulleman was, om hen te verveeren.’ En inderdaad, na 1607 zien wij de bemoeijingen tot de oprigting der Westindische compagnie allengs afnemen en de belangstelling verminderen. De zaak blijft op de punten van beschrijving der hooge staatscollegiën staan, maar hare behandeling wordt van vergadering tot vergadering uitgesteld en komt eindelijk geheel op den achtergrond. François Francken was daarover zoo teleurgesteld, dat hij er ernstig over dacht om in dienst van Hendrik IV over te gaan, ten einde met diens hulp eene compagnie te stichten en de Spanjaarden in West-Indië aan te tasten.
Usselinex had inmiddels niet stil gezeten. Behalve eene memorie, waarin hij de noodzakelijkheid om de vrijheid der vaart op de beide Indiën te behouden zoo krachtig en op zulke afdoende gronden betoogde, dat de Staten-Generaal hem daarvoor eene gratificatie van duizend gulden toekenden, gaf hij in 1608 verschillende pamfletten uit, zoowel om tegen het sluiten van een bestand met Spanje te waarschuwen, als om de groote voordeelen in het licht te stellen, die het bezit van landbouwkoloniën zou opleveren. ‘Wanneer wij in Amerika eenige koloniën hadden opgerigt’, zegt hij in een dier geschriften, ‘zoo zouden wij den meesten handel van Indië in onze handen krijgen, omdat wij alle manufacturen honderd percent goedkooper kunnen geven dan de Spanjaarden; en de Indische producten zelven zijn ons ook vijftig percent meer waard, wanneer zij onmiddelijk tot ons komen. Bovendien zou onze natie door hare nijverheid en arbeidzaamheid veel meer voordeel behalen dan de Spanjaarden. Al degenen, die in de buurt onzer volkplantingen woonden, zouden wegens de goedkoopte gaarne met ons handel drijven, en zoo zouden onze waren over geheel Indië verspreid worden, en wij zouden het goud en zilver onzer vijanden in handen krijgen, al ware het ook dat wij geen nieuwe mijnen konden ontdekken.’ Intusschen gevoelde Usselincx zeer goed dat tegen die voorspiegeling van groot en ontwijfelbaar voordeel twee gewigtige bedenkingen konden worden ingebragt. Zou het voor de Nederlanders, aan de gematigde luchtstreek gewoon, mogelijk zijn te arbeiden onder de brandende zon van West-Indie? En hadden in elk geval de Spanjaarden en Portugezen niet veel voor door het bezit van slaven, die den zwaarsten arbeid verrigtten en veel minder dan gewone daglooners kostten? Met betrekking tot het eerste punt tracht Usselincx aan te

{==288==} {>>pagina-aanduiding<<}
toonen dat men de bezwaren, aan den arbeid tusschen de keerkringen verbonden, door eene doelmatige levenswijze en eene goede dagverdeeling gemakkelijk kan te boven komen. Ook waren er volgens hem buiten de keerkringen veel streken, uitnemend voor kolonisatie geschikt en waar de warmte in het geheel niet hinderlijk was. Wat voorts het gebruik van slaven aangaat, dat achtte hij zeer af te raden en veel minder voordeelig dan vrije arbeid. ‘Dat men meent,’ zegt hij, ‘dat de Spanjaarden met hunne slaven profijtelijker zouden arbeiden dan wij, berust op misverstand; want het gemeene spreekwoord zegt, dat het met onwillige honden kwaad hazen vangen is, en dat gedwongen arbeid zwaar valt. Dat volk arbeidt zoolang als de stok op den rug is. Al wat zij doen is zonder industrie, alles doende als onvernuftige dieren met veel meer beweging en tijdverlies dan noodig is. Één man van deze landen zal meer werk afdoen dan drie zwarten, die groot geld kosten; en als de meesters onwillige slaven hebben, zoo vergeven deze zich zelven of sterven van honger om hunne meesters leed te doen, want zij weten geen ander middel om zich te wreken, dan dat zij hunne ongenadige meesters op deze wijze hun geld doen verliezen, en alzoo wordt dikwijls iemand die door het bezit van veel slaven rijk is, in korten tijd arm, als daar sterfte onder komt. Als men ook de groote schattingen en onkosten in aanmerking neemt, die de Portugezen en Spanjaarden hebben in het gaan en het komen, zoo zal men moeten bekennen dat wij, hooge dagloonen gevende, nog meer voordeel zullen behalen als zij, al hadden zij de slaven en den mondkost om niet.’
Ziedaar uit het begin der zeventiende eeuw een staathuishoudkundig betoog van de schaduwzijde der slavernij, dat later voorzeker in sierlijkheid van vorm maar geenszins in deugdelijkheid van gronden is overtroffen geworden. Wij vinden daarin niet slechts uiteengezet dat gedwongen arbeid veel minder productief is dan vrije arbeid maar ook dat hij onbruikbaar wordt, zoodra niet meer alleen werktuigelijke handenarbeid noodig is, maar verstand en overleg te pas komen. Dat men den slaaf wel dwingen kan om te werken maar niet om te denken, was Usselincx reeds volkomen helder: Vrije arbeid moest de grondslag zijn, waarop de koloniën, die bij stichten wilde, zich zouden ontwikkelen.
Intusschen was het geenszins zijne bedoeling, dat de nijver-
{==289==} {>>pagina-aanduiding<<}
heid aldaar eene hooge vlugt zou nemen. Dat zou geheel in strijd geweest zijn met den eisch van het merkantiele stelsel dat de koloniën inzonderheid bestemd werden om aan het moederland grondstoffen te leveren en daarvoor manufacturen in ruil te bekomen, en hoewel Usselincx geenszins zoozeer in de dwaalbegrippen van dat stelsel verward was, om op goud en zilver boven alles prijs te stellen, zoo was hij er toch nog verre van verwijderd om eene vrije ontwikkeling der industrie in de koloniën als den ook voor het moederland meest wenschelijken toestand te erkennen. ‘Alzoo in Indië,’ zegt hij ‘geen handwerken worden gemaakt van weverij, kramerij, maalderij of Neurenburgerij, althans zeer weinig: zoo moest ook niet toegelaten worden dat iemand van degeen, die derwaarts zouden gaan uit deze landen, aldaar eenige voorzegde handwerken mogt maken, maar zij zouden zich aldaar moeten bezighouden met landbouw en koophandel of met eenige ambachten, die voor hun eigen onderhoud noodig waren en waardoor de nijverheid dezer landen niet verkort werd; waartoe allen die derwaarts gingen, eenen eed zouden moeten doen, dat zij geen der voorschreven handwerken zouden maken noch laten maken, maar met al hun vermogen verhinderen dat zij daar gemaakt werden. Bovendien zouden zij ook moeten zweeren, dat zij met geen andere volken en ook op geen andere landen zouden handeldrijven dan met de Vereenigde Nederlanden, terwijl uit deze landen derwaarts geene andere manufacturen gezonden zouden mogen worden, dan die hier gemaakt en gewerkt waren.’
Wij zien uit dezen laatsten eisch, dat de certificaten van oorsprong geen nieuwe uitvinding zijn; doch wanneer wij nagaan, welke rol zij nog heden ten dage in onze handelswetgeving spelen, hebben wij voorzeker geen regt om Usselincx hard te vallen, omdat hij twee honderd en vijftig jaren geleden nog niet inzag welk een nadeeligen invloed kunstmatige bescherming altijd vroeger of later op de nijverheid uitoefent. Integendeel verdient zijn geschrift onder de voortreffelijkste verhandelingen gerangschikt te worden, die in de zeventiende eeuw over de verhouding tusschen moederland en kolonie verschenen zijn. Intusschen waren de onderhandelingen met Spanje te ver gevorderd, dan dat zijn geschrift nog eenigen invloed op de regeling van den Westindischen handel zou hebben kunnen uitoefenen. Den 9 April 1609 werd het twaalfjarig bestand gesloten, en daarmede scheen

{==290==} {>>pagina-aanduiding<<}
de oprigting der Compagnie, zoo men er al op terug wilde komen, althans voor onbepaalden tijd uitgesteld te zijn.

II.

In het leven van Usselincx brak hiermede eene nieuwe periode aan. De taak, die hem in de laatste jaren onafgebroken had bezig gehouden, was nu vervallen en zijn rustelooze geest zocht nieuwe bezigheid. Hij vond die weldra in eene onderneming, die aan zijne kolonisatieplannen ten naauwste verwant was. In 1608 had men met de bedijking van de Beemster een aanvang gemaakt, en hoewel in 1610 een zware doorbraak de gemaakte kosten grootendeels verzwolg, besloten de deelhebbers niettemin met Hollandsche volharding het werk voort te zetten. Zij hadden daartoe echter geld noodig en wendden zich ook tot Usselincx, die zich niet alleen bereid verklaarde een aanzienlijk deel van zijn fortuin in die zaak te steken, maar ook zijn best deed om anderen daartoe te bewegen. Wij kunnen ons voorstellen hoeveel sympathie hij gevoelen moest voor een plan, dat op de welvaart der nijvere steden in den omtrek der uitgemalen plas volkomen denzelfden invloed moest uitoefenen als het bezit van landbouwende koloniën op het moederland. Waarschijnlijk was het eene erkenning zijner bij deze gelegenheid bewezene diensten, dat hij in 1612, nadat de drooggemalen gronden der voormalige Beemster bij loting tussschen de aandeelhouders verdeeld waren, tot een der vier polder- en molenmeesters van den middelpolder werd benoemd. Hij vestigde er nu zijne woonplaats, kocht veel vee aan, liet huizen en schuren bouwen en begon de vijfhonderd zes en twintig morgen, die hem waren toebedeeld, op groote schaal te ontginnen. Bij de groote opofferingen, die hij zich daarvoor getroostte, zou het voor zijn fortuin wenschelijk zijn geweest, dat hij zich ongestoord aan die taak was blijven wijden; maar de grootsche plannen, die zijne geheele ziel vervulden, lieten hem geen rust; en zoodra hij de geringste kans ontwaarde om zijne geliefde Westindische compagnie niettegenstaande het bestand weder op touw te zetten, liet hij ploeg en spade rusten en snelde naar 's Gravenhage, om elke vonk aan te blazen en van
elke omstandigheid partij te trekken. En het lag voor de hand dat hij herhaaldelijk eene geschikte aanleiding en bij velen gewillige ooren vond. Want de partij, die stilstand

{==291==} {>>pagina-aanduiding<<}
van den strijd met Spanje als zeer nadeelig en gevaarlijk voor de Vereenigde Gewesten beschouwde, zoolang de magt des vijands niet volkomen gebroken was, zocht voortdurend naar een middel om dien strijd, hetzij in Duitschland hetzij buiten Europa, te hervatten; en vooral prins Maurits, wien de gedwongen werkeloosheid van dag tot dag meer drukte, zag reikhalzend naar eene gelegenheid uit om het zwaard weder aan te gorden. Dat de oprigting eener Westindische compagnie, al nam zij den vorm eener vreedzame handelsvennootschap aan, daartoe noodwendig leiden moest, was door de daaromtrent gehoudene beraadslagingen reeds boven allen twijfel verheven, en het kan ons dus niet verwonderen dat de prins meer dan vroeger zijne aandacht vestigde op den man, wiens krachtige overtuiging en rustelooze ijver zoozeer tot bereiking van het gewenschte doel medewerkten. Hetzij Usselincx reeds vroeger met Maurits in aanraking was geweest, hetzij hij thans voor het eerst bij hem werd toegelaten, hij deelt ons zelf mede, dat hij met den prins in overleg trad en met diens goedkeuring de meeste steden van Holland en Zeeland bereisde, om de regenten op nieuw voor zijne zaak te winnen. In Zeeland vond hij zooveel gehoor, dat de Staten hunne gedeputeerden te 's Hage aanschreven, om hem in zijne pogingen te ondersteunen. Nu meende hij ver genoeg gevorderd te zijn om zich regtstreeks tot Oldenbarnevelt te kunnen wenden, niettegenstaande Maurits hem gewaarschuwd had, dat deze stap hem weinig baten zou. Inderdaad moest het op den grijzen staatsman een zeer onaangenamen indruk maken, dat men weder langs dezen bedekten weg beproeven wilde de Vereenigde Gewesten in den oorlog te slepen, nadat hij met zooveel moeite en met opoffering van een gedeelte zijner populariteit er in geslaagd was om aan zijn vaderland eene hoogst noodige verademing te schenken. Hoewel hij het verschil tusschen de plannen van Usselincx en van François Francken volkomen inzag, was hij overtuigd dat de
oprigting eener Westindische compagnie, in welken vorm ook, de Spanjaarden weldra nopen zou de wapenen weder op te vatten, en hij vreesde bovendien dat zij zich daarover zouden wreken, door onverwachts beslag te leggen op alle Nederlandsche schepen die, vertrouwende op het bestand, zich in de havens van Spanje en Portugal veilig waanden. Intusschen schijnt hij zich niet tegen de behandeling der zaak in de Staten van Holland verzet te hebben. Althans benoemden dezen in 1614 naar

{==292==} {>>pagina-aanduiding<<}
aanleiding van een verzoekschrift, door eenige kooplieden op aansporing van Usselinex ingediend, gecommitteerden om met hem eene bijeenkomst te houden, en werd ook in de Staten Generaal de Westindische compagnie weder ter sprake gebragt en een octrooi voor haar beraamd. Maar weldra rezen er van alle zijden moeijelijkheden en bezwaren op. Ook de Oostindische compagnie, bevreesd dat men het onbekende Zuidland, hetwelk zich, naar velen geloofden, ten zuiden van Amerika, Azië en Afrika bevond, in het octrooi zou begrijpen, verzette zich tegen de volvoering van het plan; en het einde was, dat de Staten van Holland, zoowel ter zake van dien tegenstand als om ‘eenige andere consideratiën,’ besloten de behandeling dezer zaak vooreerst uit te stellen.
Zoo kon Usselinex dus onverrigter zake naar de Beemster terugkeeren. Daar waren inmiddels zijne zaken niet vooruit gegaan. Tijdens zijne afwezigheid in 1613 en 1614 was misgewas op misgewas gevolgd. Muizen en ander ongedierte vernielden het grootste gedeelte van den zeer schralen oogst, en de grond bleef gedurende de eerste jaren nog zoo week, dat men er geen sloten in graven kon. Inkomsten wierpen zijne landerijen dus nog niet af, terwijl zij voortdurend aanzienlijke sommen verslonden. Hetzij hij reeds vroeger geld had opgenomen om in de onkosten van ontginning en bebouwing te voorzien, hetzij hij langs andere wegen in schulden was geraakt, zeker is het dat hij reeds in 1616 in zeer treurige finantiëele omstandigheden verkeerde, en door zijne schuldeischers zeer lastig werd gevallen. Niet tevreden met de hun verleende hypotheek op zijne goederen, dagvaardden zij hem eerst voor het geregt te Purmerende en vervolgens voor het Hof van Holland, dat hem veroordeelde om behalve de hypotheek nog persoonlijke borgen te stellen. Dat hij die niet vinden kon, pleit niet voor zijn crediet en geeft regt tot de veronderstelling, die door zijn ganschen levensloop bevestigd wordt, dat hij beter plannenmaker dan financier was, en bij het najagen van zijn doel niet zelden zijne eigene belangen uit het oog verloor. Hoe dit zij, zijne landerijen in de Beemster werden ten publieken verkoop aangeslagen; maar de treurige toestand, waarin zij zich bevonden, schrikte van elk bod af en de koopers bleven weg. Deze uitslag, die natuurlijk de waarde van alle gronden in de Beemster aanmerkelijk deed dalen, verbitterde de overige grondeigenaars, welligt reeds over Usselinex herhaalde afwezigheid en

{==293==} {>>pagina-aanduiding<<}
enkele zijner maatregelen ontevreden, zoozeer, dat zij in een adres aan de Staten van Holland, waarbij zij voortduring van den hun verleenden vrijdom van imposten verzochten, den achteruitgang hunner zaken ten deele aan zijne ‘kwade orde en beleid en daaruit gevolgd faillissement’ toeschreven. Usselinex zelf bevond zich nu in een zeer benarden toestand en zou gevaar geloopen hebben van in de gijzeling te worden gezet, indien hij niet van de Staten van Holland een vrijgeleide had weten te verkrijgen, dat herhaaldelijk verlengd werd en hem tot 25 Augustus 1617 van de zorg voor zijne persoonlijke vrijheid ontsloeg. Inmiddels had hij, terwijl hij te 's Hage procedeerde, weder gelegenheid gezocht en gevonden om tot bevordering der Westindische compagnie werkzaam te zijn. Nog altijd had hij daar magtige begunstigers, die hem aanmoedigden om bij de Staten een nieuwe poging te wagen, en hij ging daartoe te eerder over, omdat hij er thans een middel in zag om de bezwaren, waarmede hij worstelde, te boven te komen. Zoo hij er in slaagde de Staten voor zijne plannen warm te maken, dan zouden zijne schuldeischers hem wel met rust laten en dan kon hij welligt eene belooning voor zijne diensten bedingen, die hem in staat stelde zijne financiën te herstellen. Van nu af zien wij dan ook bij zijne voorstellen twee zaken op den voorgrond treden, waarvan hij vroeger, zoo zij al in zijn geest lagen, niet gewaagd had. Hij tracht namelijk aan zijne diensten de voorwaarde te verbinden van gebruikt en beloond te worden in evenredigheid van hunne belangrijkheid en van de voordeelen, waartoe zij leiden zouden, en maakt ten deele van die belooning afhankelijk de mededeeling van hetgeen den Staten het grootste belang moest inboezemen: de aanwijzing namelijk der plaatsen waar men met de meeste hoop op goeden uitslag de Spanjaarden aantasten of volkplantingen vestigen kon. Herhaaldelijk komt hij er in zijne geschriften op terug, dat hij slechts ‘de
oppervlakte en de schors, niet het merg’ aanraakte, dat hij slechts ‘dingen van kleine importantie’ openbaarde, en hij erkende later ronduit dat hij zoo handelde ‘om niet van zijne recompense verstoken te worden.’ Om hem juist te beoordeelen, mogen wij echter niet over het hoofd zien dat zijne handelwijze nog eene andere reden had, die hij ook meermalen aanvoerde. Hij achtte het namelijk onraadzaam omtrent zijne plannen in bijzonderheden te treden, voordat de Staten besloten hadden er gevolg aan te geven, daar er anders ligtelijk wat van zou uitlek-
{==294==} {>>pagina-aanduiding<<}
ken en de vijand, bij tijds gewaarschuwd, zich tot krachtigen tegenweer op de bedreigde punten zou kunnen voorbereiden.
In November 1616 diende Usselincx dien ten gevolge bij de Staten van Holland op nieuw een rekwest in tot bevordering van de oprigting der Westindische compagnie. Aanvankelijk scheen de zaak voortgang te zullen hebben. Wel talmde Oldenbarnevelt zoolang mogelijk, eer hij het rekwest in de vergadering bragt, maar ‘door een extraordinair middel,’ gelijk Usselincx ons berigt, welligt vermogende tusschenkomst, werd het in April 1617 door de Staten gelezen en in overweging genomen. Men toonde zich over het geheel met de zaak ingenomen en besloot haar in de Staten Generaal te brengen, die commissarissen benoemden om met Usselincx eene bijeenkomst te houden. Oldenbarnevelt was daarbij tegenwoordig en deed, als wij Usselinex gelooven mogen, al wat hij kon om diens vertoogen te ontzenuwen en te wederleggen, zonder daarin te kunnen slagen. Inmiddels had Usselincx, in de hoop dat hij thans zijn doel bereiken zou, het gewaagd om voor vier jaren vrijgeleide en schorsing van den geregtelijken verkoop zijner goederen te verzoeken. Dit werd hem echter geweigerd, ten gevolge van het verzet zijner Amsterdamsche crediteuren, aan welke hij ƒ 153.000 schuldig was. Ook bleek het spoedig dat zijne zaak minder gunstig stond dan hij zich gevleid had. De Staten van Holland lieten er zich niet verder mede in. Nu wendde hij zich tot de Staten Generaal, bij welke hij meer bijval verwachten kon; want Friesland en Groningen, die van het bestuur en ook bijna geheel van de voordeelen der Oostindische Compagnie waren uitgesloten, drongen zeer aan op de oprigting der Westindische compagnie, waarin zij een evenredig aandeel hoopten te bekomen, terwijl Zeeland voortdurend daarvoor bleef ijveren. Wat vermogten echter de Staten Generaal, wanneer Holland tegenwerkte of zich terugtrok? Zij verwezen Usselincx naar de Staten van dat gewest, en deze lieten zijne memoriën en rekwesten ongelezen liggen. Zoo naderde allengs het einde van zijn vrijgeleide en zag hij zich verpligt voor
zijne schuldeischers naar Zeeland de wijk te nemen.
In latere geschriften heeft Usselincx dezen gang van zaken uitsluitend aan veler tegenstand tegen de Westindische compagnie geweten. De vervolging zijner schuldeischers vloeide volgens hem hoofdzakelijk uit politieke redenen voort. Hij beklaagt zich over verregaande partijdigheid der justitie, die hem weigerde, wat

{==295==} {>>pagina-aanduiding<<}
anderen werd toegestaan. Hij verhaalt, hoe hem door den Amsterdamschen koopman Goovaert van Schoonhoven namens anderen werd aangeboden om hem voor onbepaalden tijd tegen lagen intrest zooveel geld voor te schieten, als noodig was om zijne schuldeischers tevreden te stellen, mits hij weder in de Beemster ging wonen en zich niet meer gelegen liet liggen aan de Westindische compagnie. Inzonderheid velt hij een hard oordeel over Oldenbarnevelt, die volgens hem tegen beter weten in zijne plannen tegenwerkte, juist omdat zij voor Spanje zeer nadeelig en gevaarlijk waren. Het ongegronde en onbillijke der beschuldiging behoeft gelukkig in onze dagen niet meer in het licht te worden gesteld; doch het schijnt dat ook de persoonlijke houding van 's lands advokaat Usselinex' wrevel in hooge mate had opgewekt; want hij beklaagt zich niet alleen over diens willekeur in het terughouden der door hem aan de Staten gezonden stukken, maar ook hierover dat Oldenbarnevelt hem ‘als veel te gering zijnde’ naauwelijks te woord wilde staan. Inderdaad schijnt deze wat uit de hoogte op den lastigen plannenmaker te hebben neergezien, wiens ontwerpen voor handel en kolonisatie hem ‘zeer onzeker’ voorkwamen, terwijl zij bovendien telkens voedsel gaven aan de pogingen der partij, die zijne vredelievende politiek tegenwerkte. Intusschen, welke drijfveeren ook bij de tegenstanders van Usselincx in het spel mogen zijn geweest, zeker is het dat zijne eigen persoonlijkheid en de omstandigheden, waarin hij verkeerde, niet weinig bijdroegen om velen tegen hem in te nemen en zijne begunstigers allengs van hem te vervreemden. Uit de standvastigheid, waarmede hij zijn leven lang, niettegenstaande onafgebroken teleurstelling en tegenspoed, aan het reeds in de jeugd gevormde plan getrouw bleef, mogen wij afleiden dat hij eene diep gewortelde overtuiging en een vasten wil bezat, die hem dikwerf zelfs tegenover zijne meerderen een toon van gezag deed aannemen, die
ligtelijk stuitte of kwetste. In eenen brief aan de Staten-Generaal van 7 April 1640 vraagt hij aan het slot vergiffenis, zoo hij niet ‘beleefdelijk noch eerbiedig genoeg’ geschreven heeft, op grond dat hij zich nooit op ‘schoonspreken, vleijen en pluimstrijken’ had toegelegd, en inderdaad, zijne geschriften bewijzen op elke bladzijde dat hij niet aarzelde zijne meening uit te spreken en de zaken bij den waren naam te noemen. Die eigenschap moest op sommige regenten des te ongunstiger indruk maken, naarmate zij met meer vasthoudendheid gepaard

{==296==} {>>pagina-aanduiding<<}
ging. Met zekere zelfvoldoening telt hij zelf herhaaldelijk het groote aantal memoriën en rekwesten op, achtereenvolgens aan de Staten ingediend, wier lectuur, hoe belangrijk in vele opzigten, niet zelden wegens telkens terugkeerende herhalingen en overbodige uitwijdingen langwijlig is; en dat hij niet alleen vlug van pen maar ook lang van stof was, bewijst de zorgvuldigheid, waarmede hij meermalen vermeldt hoelang de met hem gehoudene conferentiën geduurd hadden. Hij beklaagt zich dat de bijeenkomst met de Hollandsche gedeputeerden in 1614 maar twee uren geduurd had, en wijdt er met zelfbehagen over uit dat Gustaaf Adolf, in wiens dienst hij zich later begaf, hem eens zes uren lang te woord stond. Het kan dus niet bevreemden dat velen zich allengs van hem af zochten te maken, en de ongelukkige afloop zijner speculatie in de Beemster gaf daartoe een gereed voorwendsel. Oldenbarnevelt verklaarde later, toen hij door zijne regters over zijne tegenwerking van de oprigting der Westindische compagnie ondervraagd werd, dat niet alleen de plannen van Usselincx hem te onzeker voorkwamen maar ook diens persoon hem mishaagde ‘overmits hij zeer veel duizenden meer schuldig was dan hij kon betalen.’ Usselincx zelf deelt ons mede dat zijne vijanden, om hem tegen te werken, als er van hem gesproken werd de schouders optrokken en zulk een spotachtig gelaat vertoonden, dat zij reeds daardoor minachting en wantrouwen opwekten, terwijl anderen vroegen of iemand, die zijn eigen zaken niet in orde had kunnen houden, in zooveel gewigtiger aangelegenheid goeden raad zou kunnen geven. Viel het langs dezen weg gemakkelijk zijne talenten in de schaduw te stellen en een blaam op zijn karakter te werpen, zijne godsdienstige rigting en zijne heftigheid jegens andersdenkenden moesten allen terug stooten, die niet, gelijk hij, met hart en ziel het strengste Calvinisme waren toegedaan. Telkens worden zoowel de Joden als de Katholieken door hem gebrandmerkt
als de natuurlijke vijanden van de godsdienstvrijheid en bloei der Vereenigde Gewesten. De Doopsgezinden noemt hij ‘landverdervende gierigaards.’ Het meest was hij echter gebeten op de voorstanders van betrekkelijke godsdienstvrijheid in zijne door godsdiensthaat zoozeer gekenmerkte dagen, op de ‘Libertijnen, Vrijgeesten, Remonstranten, apostaten van de Gereformeerde Religie en andere ketters en dwaalgeesten’, van welke volgens hem ‘het meerendeel geslagen en gezworen vijanden van dezen

{==297==} {>>pagina-aanduiding<<}
staat en allen te zamen van de Gereformeerde Religie waren. ‘Ja dat erger is’, zegt hij, ‘zoo hoort men niet alleen binnensmonds veezelen maar openlijk zeggen, dat de Papisten zoowel als andere secten behoorden openbare exercitie van hunne religie te hebben, dewijl men in alle religiën kan zalig worden, zonder uitsluiting van Joodsche, Turksche of Heidensche.’ Hij deelde in dit opzigt in de gevoelens van de meesten zijner mede-uitgewekenen uit de Waalsche en Brabantsche provinciën, wier invloed zooveel heeft bijgedragen om de contra-Remonstrantsche partij in het over het geheel vrijzinniger gestemde Holland te doen zegevieren. Intusschen was Usselincx's krachtige overtuiging op dit punt natuurlijk weinig geschikt om de Remonstrantsch-gezinde Hollandsche regenten, die in 1617 nog verre de overhand hadden, voor hem te winnen.

III.

Wij kunnen ons voorstellen met welk eene spanning Usselincx in Zeeland den loop der gebeurtenissen gevolgd zal hebben, waartoe de godsdienstige geschillen in de Vereenigde Gewesten aanleiding gaven, totdat prins Maurits, door Oldenbarnevelt op den 29 Augustus 1618 gevangen te laten nemen, den knoop gewelddadig doorhakte en ten koste van het regt de orde in den staat herstelde. Het bleek nu spoedig, hoe naauw de door Usselinex ondervonden tegenwerking met de politiek van 's lands advokaat had zamengehangen; want reeds den 18 September besloten de Staten van Holland, thans ten gevolge van de verandering der stedelijke regeringen, door prins Maurits ten deele uit andere personen zamengesteld, ‘het stuk van de Westindische compagnie’ weder ter hand te nemen, terwijl zij tevens vrijgeleide verleenden aan Usselincx, ‘als zijnde een persoon die gezegd wordt kennis van de gelegenheid te hebben.’ Deze had inmiddels, terwijl hij in Zeeland gunstiger tijden afwachtte, niet alleen voortdurend aan de voornaamste Hollandsche staatslieden en steden memoriën toegezonden, maar ook van de Staten van Zeeland vergunning gekregen om voor de toekomstige compagnie inschrijvingsbiljetten rond te zenden, waarop reeds voor omstreeks acht tonnen gouds geteekend was. Met dit belangrijk bewijs der Zeeuwsche ingenomenheid met zijne plannen snelde Usselincx nu naar Holland terug en toog met nieuwen ijver en schijnbaar met

{==298==} {>>pagina-aanduiding<<}
de beste vooruitzigten aan het werk. Naast een concept-octrooi, door eene commissie uit de Staten van Holland overeenkomstig het vroegere van 1606 beraamd, plaatste hij een ander, dat hij reeds in Zeeland had opgesteld, en verdedigde dat in eene conferentie met gedeputeerden der Staten Generaal, die zes uren duurde, met zooveel talent, dat deze besloten beide concepten ter beoordeeling aan de provinciën en de groote zeesteden te verzenden. Lang liet haar advies zich wachten. Intusschen bleef het niet lang twijfelachtig welk der twee ontwerpen in Holland het meest in den smaak viel. Kort maar veelbeteekenend is daaromtrent de aanteekening in de Resolutiën van Holland op 17 December 1619: ‘Het vertoog en concept van Willem Usselincx, aangaande de Westindische compagnie, is niet geraden gevonden in de vergadering te examineren, maar de leden, die zulks begeeren zullen, in handen te stellen om te examineren, ten einde geen retardement te geven in de besoigne op het overgezonden octrooi.’ Dat laatste was hetgeen de Staten van Holland zelven beraamd en aan de Staten Generaal aanbevolen hadden, en waarvan zij niet gezind waren ter wille van Usselincx af te wijken. Zijn ontwerp werd dus ter griffie gedeponeerd ter inzage van de leden: met andere woorden, achter de bank geschoven. Ten gevolge van dit besluit zou hij zich nu weder verpligt hebben gezien Holland te verlaten, wanneer hij niet reeds in Februarij 1619 ook van de Staten Generaal een vrijgeleide had gekregen, hetwelk van tijd tot tijd werd verlengd. Dat hij in dat hoogste regeringscollegie verscheidene begunstigers telde en zijne inzigten daar meer weerklank vonden dan in de Staten van Holland, blijkt ook hieruit dat hem in het begin van 1620 eene som van duizend gulden werd toegelegd, tot belooning van hetgeen hij reeds ten behoeve van de Westindische compagnie had verrigt. Hij kon dus vooreerst te 's Hage blijven en maakte daarvan gebruik om langs verschillende wegen,
vooral door het inzenden van memoriën en rekwesten, de Staten Generaal ten gunste zijner inzigten te stemmen. Het was echter vruchtelooze moeite. De zeesteden helden veel sterker tot het andere concept over en beraamden in denzelfden geest een nieuw, hetwelk in de Staten van Holland de algemeene goedkeuring verwierf en door dezen in de Staten Generaal gebragt werd, zonder dat zij het zelfs noodig achtten de vertoogen te lezen, waarin Usselincx verscheidene der daarin opgenomene

{==299==} {>>pagina-aanduiding<<}
bepalingen bestreden had, niettegenstaande prins Maurits hun dat had aanbevolen. De beraadslagingen in de Staten Generaal over het concept der zeesteden leidden slechts tot geringe wijzigingen, en zoo ondervond Usselincx de grievende teleurstelling dat op den 3den Junij 1621 een octrooi werd aangenomen, in de hoofdpunten lijnregt strijdende met hetgeen hij voor den bloei en de duurzaamheid der Westindische compagnie onmisbaar achtte.
Bij de vaststelling van dat octrooi was men van het denkbeeld uitgegaan dat de Oostindische en de Westindische compagnie van denzelfden aard waren en dezelfde bedoeling hadden, en dat men dus niet beter doen kon dan het octrooi der eerste, waarvan de ondervinding de deugdelijkheid scheen bewezen te hebben, op den voet te volgen. De compagnie kreeg het uitsluitende regt om te varen en handel te drijven op de westkust van Afrika en langs de kusten van geheel noord- en zuid-Amerika. Haar bestuur was aan vijf Kamers toevertrouwd, die te Amsterdam, te Middelburg, te Rotterdam, te Hoorn en te Groningen gevestigd waren, terwijl het hoogste gezag zou berusten bij een collegie van negentien bewindhebbers uit de verschillende kamers gekozen, en beurtelings te Amsterdam en te Middelburg residerende. De belangrijkste afwijking van het octrooi der Oostindische compagnie bestond in de toekenning van groote voorregten, bestaande in vrijdom van convoijen en licenten gedurende acht jaren, een subsidie van een millioen gulden, in vijf jaarlijksche termijnen te betalen, en de belofte van krachtdadigen bijstand met zestien groote en vier kleine oorlogschepen, wanneer binnen de grenzen van het octrooi een openbare oorlog mogt uitbreken.
Hoewel Usselincx bij zijn ontwerp insgelijks den vorm van het Oostindische octrooi gevolgd en sommige artikelen daarvan zelfs woordelijk overgenomen had, was het echter in een geheel anderen geest opgesteld. Naar zijne meening toch was dat octrooi verre van volmaakt. Toen men in 1562 de verschillende compagniën, die op Oost-Indië voeren, tot één groot handelsligchaam vereenigen wilde, had men zich wel verpligt gezien veel aan het eigenbelang der daarbij betrokken kooplieden toe te geven. De Bewindhebbers hadden te veel, de participanten te weinig magt gekregen. In Indië was de compagnie van alle staatstoezigt ontheven. Voor de belangen harer onderdanen was niet gezorgd. Zelfs was de allereerste pligt eener Cristelijke natie, om de aan haar gezag onderworpen volkstammen te beschaven

{==300==} {>>pagina-aanduiding<<}
en tot de eenige ware religie te brengen, geheel over het hoofd gezien. De gevolgen dezer fouten lagen volgens Usselincx voor de hand. De reeds lang smeulende en toenemende ontevredenheid der participanten was op het punt in lichtelaaije vlam uit te barsten, de financieele toestand der compagnie liet zeer veel te wenschen over en de schandalen en goddeloosheden, die voortdurend in Oost-Indië voorvielen, dreigden Gods vloek in plaats van zijnen zegen over de Vereenigde Gewesten te brengen. Al die punten kon men thans beter regelen, nu men niet met reeds gevestigde en bevoorregte compagniën te doen had, maar geheel vrij was om het octrooi in te rigten zoo als het meest strookte met het algemeen belang. Daarbij moest nu vooral in het oog gehouden worden dat de landen, waarop de Westindische compagnie zou varen, in een geheel anderen toestand verkeerden dan Oost-Indië. Aan den eenen kant digter bij gelegen, zoodat een strijd op de kusten van Amerika ontstaan veel ligter tot Europa kon overslaan, waren zij aan den anderen kant niet door meer of min beschaafde en welvarende volken, waarmede geregelde en voordeelige handelsbestrekkingen konden worden aangeknoopt, maar deels door vijandig gezinde Spanjaarden en Portugezen, deels door wilde stammen bevolkt, waarmede geen handel van eenige beteekenis kon gedreven worden. Om een voordeeligen ruil van uitheemsche producten tegen Nederlandsche manufacturen tot stand te brengen, was het dus noodzakelijk in sommige streken van Amerika volkplantingen te vestigen, welk doel de Staten Generaal echter alleen bereiken konden, wanneer zij aan de kolenisten zekerheid gaven dat zij hunne vrijheden behouden en onder de wetten van het moederland leven zouden, en tevens zorgden dat de Gereformeerde godsdienst door hen onderhouden en aan de onbeschaafde inboorlingen ingeprent werd. Wilde men daarnevens trachten eenige reeds bevolkte en bebouwde streken aan Spanje te ontweldigen, zoo moest men die taak vooral
niet te gering achten. De betrekkelijk zwakke tegenstand, waarmede de Oostindische compagnie van de zijde van Spanje te worstelen had, leverde volstrekt geen maatstaf op voor de bezwaren, waartegen de Westindische compagnie zou stuiten. Ook in dit opzigt verschilden die beide compagniën gelijk dag en nacht. Immers was Amerika de schier onuitputtelijke bron, waaruit de koning van Spanje de magt putte om de vrijheid van Europa te belagen, en liever zou

{==301==} {>>pagina-aanduiding<<}
hij alles op het spel zetten dan te dulden dat die bron hem ontrukt werd, terwijl ook zijne onderdanen daarvoor bereidwillig goed en bloed zouden opofferen. Om al deze redenen was het van overwegend belang dat de staat het heft van oorlog en bestnur in handen hield; want kooplieden, zeide Usselincx, hebben de winst tot noordster en de begeerlijkheid tot compas, en zijn dus ongeschikt om te regeren. Waar het noodig was krijg te voeren, moest het op naam der Staten Generaal geschieden. De Gouverneurs moesten door hen aangesteld, de forten door hen gebouwd en bezet, de justitie en de policie in hun naam gehandhaafd worden. Dat alles zou den staat veel geld kosten, maar in de opbrengst der tollen en de heffing van de tienden der landvruchten en van het vijfde van de opbrengst der mijnen in de bezette landstreken zou hij eene voldoende vergoeding kunnen vinden. Bovendien bestond er volgens Usselincx geen enkele reden om aan de Westindische compagnie een aanzienlijk subsidie te geven, veelmin om haar voor acht jaren, welken termijn hij wel voorzag dat verlengd zou worden, vrijdom van convoijen en licenten te verleenen. De spaansche kooplieden op Amerika wonnen met elke heen- en terugreis van vijftig tot honderd percent; en zouden de Nederlanders, die alle uitvoerwaren zooveel goedkooper konden bekomen, dan hunne betrekkelijk lage tolregten niet kunnen betalen? Noch de Oostindische compagnie noch de particuliere reeders op West-Indië hadden tot dusverre dat voorregt genoten, dat den staat niet slechts op winstderving maar op stellig verlies te staan zou komen, daar vele waren, die thans over Spanje en Portugal naar Amerika of van daar herwaarts kwamen, voortaan door tusschenkomst der Westindische compagnie regtstreeks zouden vervoerd worden. Kon haar handel den last der in- en uitgaande regten niet dragen, dan was hij niet waard bij de hand genomen te worden. Zulke begunstigingen had zij echter volstrekt niet noodig, wanneer zij op goede grondslagen
gevestigd werd en met een voldoend kapitaal begon. Minstens acht of tien millioen moest er bijeen zijn, eer men met de onderneming een aanvang kon maken; doch het zou niet moeijelijk zijn die som te krijgen, wanneer men door eene democratische inrigting der compagnie met verpligting der bewindhebbers tot geregelde en volledige rekening en verantwoording een rigtig en doeltreffend beheer der ingelegde penningen aan de participanten waarborgde, en tevens, door handel en regering van elkander af

{==302==} {>>pagina-aanduiding<<}
te scheiden, te gemoet kwam aan de gewetensbezwaren van naauwgezette kooplieden, die geen deel wilden nemen in eene oorlogvoerende compagnie.
Op dezen leest geschoeid zag het ontwerp van Usselincx er geheel anders uit dan dat, hetwelk den bijval der Staten verworven had. Elke provincie of stad, wier ingezetenen te zamen voor één millioen aandeel namen, zou eene eigene Kamer mogen hebben; elke plaats, waarin minstens twee ton werd bijeengebragt, zou regt hebben op een of meer bewindhebbers, gekozen door de aandeelhouders, die minstens voor twaalfhonderd gulden hadden ingeschreven. Om bewindhebber te worden, zou het echter voldoende zijn, dat men voor driehonderd gulden aandeel had, terwijl het octrooi der Staten, in navolging van het Oostindische, daarvoor veel hoogere sommen eischte. De Bewindhebbers zouden eene vaste bezoldiging hebben van duizend gulden 's jaars, ten einde hen buiten verzoeking te houden om door handelingen in strijd met de belangen der Compagnie de provisie van twee percent op te drijven, waarin volgens het aangenomene octrooi hunne belooning bestaan zou. Behalve de Bewindhebbers zouden de aandeelhouders uit hun midden eenige Hoofdparticipanten kiezen, aan welke bij elken uitvoer of invoer van waren en bij elke uitrusting van schepen rekening en verantwoording moest worden afgelegd; want wat beteekent, vraagt Usselincx met het oog op de artikelen 15 en 16 van het verleende octrooi, het gebod om binnen drie maanden na het vertrek der schepen rekening te doen, wanneer niet eens bepaald wordt aan wie die moet worden afgelegd, en welke waarde heeft eene generale verantwoording om de zes jaren, daar het uit den aard der zaak voortvloeit dat eene rekening over zulk een langdurig tijdsverloop onmogelijk naar behooren gecontroleerd kan worden. Wel was er bepaald dat afschriften der rekeningen aan de Staten-Generaal moesten gezonden worden; maar de participanten hadden volgens Usselincx minstens evenveel regt op inzage, terwijl zij er thans evenveel licht in zouden zien, als eene gans in eene oliekruik. ‘Die in het licht wil wandelen’, zoo aarzelde hij niet tot de
Staten te spreken, ‘die zoekt de duisternis niet, en het is altijd bedenkelijk dat iemand regter wil zijn in zijn eigen zaak.’ Opdat voorts de Compagnie zich te beter zou kunnen bezig houden met de bevordering van hare handelsbelangen en zich zoo weinig mogelijk met staatszaken zou te bemoeijen

{==303==} {>>pagina-aanduiding<<}
hebben, zouden de Staten-Generaal uit eenige van de bekwaamste en aanzienlijkste participanten een Raad van Indië vormen, met den prins van Oranje aan 't hoofd, bevoegd om in naam der Hooge Overheid Gouverneurs en regterlijke ambtenaren aan te stellen, krijgsvolk in dienst te nemen, wetten en ordonnantiën te maken, de noodige maatregelen ter bescherming der Compagnie met de Bewindhebbers te beramen en alle geschillen te vereffenen. Naast dat staatsligchaam zou een kerkelijk collegie zich bezig houden met het beramen en uitvoeren van de beste middelen om de landstreken, waar de Westindische compagnie zich zou vestigen, van een voldoend aantal predikanten en onderwijzers te voorzien. Usselincx beriep zich hierbij op hetgeen de ijverige en vruchtbare werkzaamheid der Katholieke geestelijkheid reeds tot stand had gebragt, niettegenstaande deze naar zijn oordeel veel minder geschiktheid bezat dan protestantsche leeraars om godsdienst en beschaving op te wekken en te verspreiden. Zoozecr ging dit punt hem ter harte, dat hij zelfs bij de destijds zittende Synode van Dordrecht een rekwest in dien geest indiende. Hij ging bij dezen aandrang tot handhaving en bevordering van de Gereformeerde religie van de veronderstelling uit, dat het getal Nederlanders in West-Indië binnen korten tijd aanmerkelijk toenemen en er dus vele steden en dorpen ontstaan zouden, wier inwoners als vrije Nederlanders het regt moesten hebben om met onbeperkte vrijheid zoowel hun regeringsvorm als hunne regenten te kiezen. Daar hij overtuigd was en onbeschroomd uitsprak, dat de volkplanters ‘in de ellendigste slavernij van de wereld zouden komen’, wanneer zij uitsluitend van eene winstzoekende en dus baatzuchtige compagnie afhankelijk waren, moesten zij op de voortdurende bescherming der Staten Generaal kunnen rekenen, doch daarentegen zweeren dat zij, wanneer het octrooi der Compagnie verstreken was, zich nimmer onder het gezag van eenige andere
mogendheid begeven en, wanneer zij zelven tot eenige magt gekomen waren, de Vereenigde Gewesten met al hun vermogen tegen hunne vijanden zouden bijstaan.
Ziedaar in korte trekken dee hoofdinhoud van het door Usselincx opgestelde oktrooi. Bij eene vergelijking met het aangenomene valt de voortreffelijkheid van het zijne terstond in het oog; en inderdaad, wanneer wij zijne voorstellen aan de theorie en de praktijk zijner dagen toetsen, dan voelen wij ons gedrongen den man te bewonderen, die reeds in het begin

{==304==} {>>pagina-aanduiding<<}
der zeventiende eeuw zulke heldere begrippen koesterde omtrent het verband tusschen moederland en koloniën. Geen tijdelijke winst, duurzame voordeelen had hij op het oog. Helder zag hij in, dat handeldrijven en regeeren niet zamen kunnen gaan, en dat koloniën nimmer tot bloei kunnen komen, wanneer zij aan de willekeur van baatzuchtige handelscompagniën zijn prijs gegeven. Ware volkplantingen wilde hij stichten, door vrije lieden bewoond en bebouwd onder bescherming van het staatsgezag, dat voor hunne regten en belangen zorg zou dragen. Niet alleen stond bij hem in de Compagnie zelve het belang der deelhebbers op den voorgrond, maar hij betoogde bovendien dat zulke compagniën slechts regt hebben te bestaan, voor zooverre en tot zoolang zij met het algemeen welzijn strooken. Hoewel hij bevoorregte compagniën onmisbaar achtte om den handel op overzeesche gewesten te grondvesten, gevoelde hij zeer goed dat uit haar octrooi onvermijdelijk een monopolie voortvloeide waarvan zij ligtelijk misbruik konden maken en dat des te gevaarlijker was, omdat men er allengs aan gewend geraakte en er de nadeelen niet meer van besefte. Duurte achtte hij altijd nadeelig, al bragt zij aan enkelen voordeel aan; want handel en nijverheid werden er door ingekrompen, en het was voor den staat veel voordeeliger dat velen kleine winsten behaalden dan dat enkelen rijk werden. Daarom moest de overheid het regt behouden om voor de belangen van het algemeen te zorgen en tegen schadelijke toepassing van het octrooi te waken. De octrooijen, schreef hij later, worden gegeven om den handel te bevorderen, niet om dien te verminderen. Het was geheel in overeenstemming met deze beginselen, dat hij voorstelde om het octrooi der Compagnie slechts kort, hoogstens twaalf jaren, te laten duren ‘zoowel met het oog op de menigvuldige veranderingen, die binnen zulk tijdsverloop kunnen voorvallen, als omdat de meeste lieden ongeneigd zijn hun geld langer te
moeten missen.’
De voortreffelijkheid der plannen van Usselincx was echter juist eene der oorzaken van den tegenstand, dien zij ondervonden. Zij streden te veel, zoowel met de publieke opinie als met het eigenbelang der betrokken personen, om algemeenen bijval te kunnen vinden. De oorlogspartij, die na de inhechtenisneming van Oldenbarnevelt het roer van staat weder in handen had gekregen, haakte naar vernieuwing van den strijd met den koning van Spanje en hoopte hem door tusschenkomst der nieuwe com-
{==305==} {>>pagina-aanduiding<<}
pagnie gevoelige slagen toe te brengen. Zelfs de handelsstand, door de voordeelen der kaapvaart verlokt, was oorlogszuchtig gestemd. Buit te behalen, sterkten te stichten en landen te veroveren, was het doel, dat men zich voorstelde: geenszins langzame en vreedzame kolonisatie van schier onbewoonde gewesten. Van daar dat Usselincx slechts wrevel opwekte door de volharding, waarmede hij voortging in memorie op memorie tegen aanslagen te waarschuwen, die zijns inziens in het gunstigste geval slechts tijdelijke vruchten konden afwerpen. Te vergeefs wees hij op de magt, die Spanje reeds in Amerika had en gemakkelijk vergrooten kon, op het ongegronde der verwachting dat de inwoners van Brazilië ons als bevrijders beschouwen en terstond toevallen zouden, op de uiterst geringe kans om de Spaansche zilvervloot te onderscheppen en buit te maken, op de ongerijmdheid van het door sommigen geopperde denkbeeld om de gansche kust van Spanje in staat van blokkade te stellen, op de zware onkosten, aan het onderhoud eener talrijke oorlogsvloot verbonden: men begreep hem niet of wilde hem niet begrijpen. Had men dan Spanje's legerbenden niet meermalen met goed gevolg onder de oogen gezien? Had de stoutmoedige Jacob van Heemskerck in 1707 de Spaansche vloot niet tot in haar schuilhoeken opgezocht en vernield? Wie zulke feiten vergat of ligt telde, dien moest het, zoo sprak men, niet alleen aan inzigt maar ook aan vaderlandsliefde falen. Voor dat afraden van aanslagen tegen de
Spaansche bezittingen in Amerika moesten andere redenen bestaan. Zou Spanje zelf er ook de hand in hebben en door Usselincx' drijven aan de Westindische compagnie een minder gevaarlijk karakter trachten te geven? Diep moet die beschuldiging, die niet slechts in het geheim gefluisterd, maar openlijk uitgesproken werd, Usselincx gegriefd hebben; want zoo er één gevoel krachtig en onuitroeibaar was in zijne borst, het was de haat tegen Spanje en al wat met zijn staatsvorm en godsdienst in verband stond. Doch het was alsof de Nemesis de ongegronde verdenking, door hem jegens Oldenbarnevelt gekoesterd, op zijn eigen hoofd deed terugvallen. Gretig werd het kwaad vermoeden aangegrepen door allen, die er belang bij hadden zijne plannen te verijdelen. Daartoe behoorden vooreerst de Bewindhebbers der Oostindische Compagnie, wier octrooi ten einde liep, en die natuurlijk vreesden dat zij bij de hernieuwing hun bijkans onbeperkt gezag verliezen zouden, wanneer het Westindisch octrooi niet overeenkomstig

{==306==} {>>pagina-aanduiding<<}
het Oostindische maar in den geest van Usselincx werd vastgesteld. Ten anderen behoorden daartoe al degenen, die de hoop konden voeden tot Bewindhebbers der nieuwe Compagnie verkozen te worden, en dus ongaarne zagen dat aan de participanten meer magt gegeven of aan de hooge regering het opperbestuur der zaken van staat en oorlog toevertrouwd werd. Wanneer wij daarbij in aanmerking nemen dat vele leden der Staten Generaal, vooral uit de landprovinciën, met den aard der Oost- en Westindische aangelegenheden slechts zeer oppervlakkig bekend waren, dat het advies van Holland omtrent alles, wat zeezaken betrof, een overwegenden invloed had en dat vele Hollandsche regenten tevens Bewindhebbers waren der Oostindische Compagnie, dan kan ons het lot niet meer bevreemden, dat aan de plannen van Usselincx te beurt viel.
Wij zouden echter zeer eenzijdig zijn wanneer wij, op zijn voetspoor, uitsluitend en zelfs bovenal bekrompen inzigten en baatzuchtige bedoelingen in rekening bragten. Zoodra het vaststond, dat de Westindische Compagnie bovenal tot oorlog voeren bestemd zou zijn, kreeg zij te veel het karakter van een regeringsligchaam, dan dat bij de inrigting van haar bestuur andere beginselen hadden kunnen gelden dan de zeer aristocratische, die reeds in de Middeleeuwen in de vereenigde Gewesten wortel geschoten en tijdens den opstand tegen Spanje hun beslag gekregen hadden. Bovendien, zou de geheimhouding van belangrijke aanslagen niet onmogelijk geworden en aan de geheime aanhangers van Spanje niet te veel invloed gegeven zijn, wanneer de Bewindhebbers zoo afhankelijk van de participanten geworden waren, als Usselincx dit verlangde? In Holland bestond twee derde der bevolking uit Katholieken, wier nog altijd min of meer weifelende zoo niet vijandige stemming voorzigtigheid op dit punt tot pligt maakte. Evenmin strookte de door Usselincx voorgestelde Raad van Indië met de hoofdmaxime der Hollandsche politiek. Holland, dat het eerst de vaan des opstands had opgestoken, dat door ongehoorde krachtinspanning het eerst er in geslaagd was den vijand van zijn bodem te verdrijven, da onder Leicester door het stoutmoedig opwerpen van het beginsel der provinciale souvereiniteit de Vereenigde Gewesten voor het gevaar van Engelsche overheersching had behoed, dat niet slechts door de digtheid, den ondernemingsgeest en den rijkdom zijner bevolking boven alle andere gewesten uitblonk maar ook

{==307==} {>>pagina-aanduiding<<}
meer dan de helft der algemeene staatsuitgaven betaalde: Holland wilde tot elken prijs zijn overwigt behouden in de regering der Republiek. Daartoe was het noodig dat ook de beide compagniën, wier krijgsbedrijven en veroveringen voor den staat van zooveel gewigt konden worden, hoofdzakelijk onder den invloed der Staten van Holland stonden; en dit doel werd het best bereikt, wanneer haar bestuur bij Kamers berustte, waarvan het meerendeel in de voornaamste Hollandsche steden gevestigd was, terwijl het regt van toezigt aan de Staten Generaal toekwam, waarin Holland den boventoon voerde. Een Raad van Indië met den stadhouder aan het hoofd zou, hoe bevorderlijk ook aan eenheid en kracht, het zwaartepunt verplaatst hebben, en dat kon Holland nimmer toestaan.

IV.

Werpen wij ten slotte nog een vlugtigen blik op de verdere lotgevallen van den man, wiens denkbeelden en plannen wij hebben leeren kennen. Het duurde niet lang of hij kon althans de voldoening smaken dat een zijner voorspellingen op treffende wijze bewaarheid werd. Niettegenstaande al wat van verschillende zijden, zelfs door dwangmiddelen, werd aangewend, om zoowel buiten als binnen de vereenigde Gewesten geld voor de Westindische compagnie bijeen te krijgen, was haar kapitaal in het najaar van 1822, meer dan een jaar na hare oprigting, nog ten eenemale onvoldoende voor de grootsche ondernemingen, die men met haar beoogde. Reeds waren te Amsterdam en te Rotterdam bewindhebbers benoemd, maar de middelen ontbraken om eene vloot uit te rusten en in zee te zenden. Usselincx had inmiddels van deze geringe deelneming gebruik gemaakt om zich weder met onderscheidene rekwesten en memoriën tot de Staten Generaal te wenden, met aanbod om minstens acht millioen voor de compagnie bijeen te brengen en tevens middelen aan te wijzen om 's lands inkomsten door hare tusschenkomst aanmerkelijk te doen toenemen. Tot belooning voor zijne diensten vorderde hij hoofdzakelijk twee percent van de ingeschreven geldsommen en tien percent van het bedrag, waarmede hij 's lands inkomsten zou doen toenemen. Niettegenstaande deze vrij hooge eischen achtte men zijne voorstellen gewigtig genoeg om hem andermaal te hooren. Gedeputeerden der Staten Generaal hielden met hem eene bijeenkomst, waarvan het gevolg was dat hij voorloopig last

{==308==} {>>pagina-aanduiding<<}
kreeg om Holland tot bevordering der inschrijving rond te reizen, terwijl hem weder duizend gulden voor zijne onkosten werden toegelegd. Usselincx vond echter nergens grooten lust en vorderde niet veel. Niet zonder grond weet hij dit aan het verwaarloozen zijner voorstellen en drong er op nieuw op aan dat het octrooi in zijnen geest gewijzigd zou worden. Het is voorzeker een krachtig bewijs voor de juistheid zijner opmerkingen dat de Staten Generaal, na al wat reeds met hem was voorgevallen, er nu toe overgingen om daaraan eenigermate toe te geven. Bij eene ampliatie van het octrooi van 13 Februarij 1623 gaven zij aan de Staten der provinciën vergunning om te bepalen dat de Bewindhebbers verkozen zouden worden uit eene nominatie van drie personen, door de hoofdparticipanten op te maken, en dat de steden, waar geen Kamers gevestigd waren, een Bewindhebber zouden mogen aanstellen voor elke ton gouds, die zij in een der bestaande Kamers hadden ingelegd. Usselincx was hierdoor echter geenszins voldaan, terwijl het ook weinig meer baten kon, daar de meeste Bewindhebbers reeds benoemd waren. Zijn geduld was nu ten einde en hij weigerde langer voor de Westindische compagnie werkzaam te zijn. Wel trachtte men hem in dienst te houden en bood hem zelfs eene bezoldiging van vierduizend gulden aan, wanneer hij zich aan de compagnie verbinden en op den voet van het aangenomen octrooi hare belangen bevorderen wilde; maar met fierheid sloeg bij dat aanbod af, deels omdat hij het niet overeenkomstig achtte met het voordeel, dat hij der compagnie kon aanbrengen, deels omdat hij haar niet onder zulke voorwaarden dienen wilde. Overtuigd dat de Westindische compagnie, gelijk zij thans was ingerigt, noch als krijgvoerende magt Spanje grooten afbreuk doen, noch als handelmaatschappij belangrijke winst behalen zou, weigerde hij in eenige overeenkomst te treden, zoolang de Staten Generaal weigerden op het vastgestelde octrooi terug te komen. Daarmede was nu echter zijne
laatste kans verspeeld. Verstoord over zijne onbuigzaamheid schijnt men zich niet langer met hem bemoeid te hebben. Zelfs een brief van aanbeveling van prins Maurits mogt niet baten, en zoo zag hij zich in het laatst van 1623 verpligt de Vereenigde Gewesten te verlaten, waar hij zijn fortuin verspeeld en slechts teleurstelling en miskenning ondervonden had. Verschillende aanbiedingen om in Spaansche dienst te treden, sloeg hij met verontwaardiging af. Het was aanvankelijk zijn voornemen om zich te Dantzig neer te

{==309==} {>>pagina-aanduiding<<}
zetten als agent van Nederlandsche handelshuizen, die hem daartoe hadden uitgenoodigd. Op zijne reis derwaarts te Gothenbnrg in Zweden vertoevende, werd hij door zijne bekenden aan Gustaaf Adolf, die toevallig de stad bezocht, voorgesteld. Deze groote vorst, wiens ruime blik niet slechts op de belangen van het protestantsche Europa, maar ook op den strijd aan de overzijde van den Atlantischen oceaan gevestigd was, begreep terstond hoeveel partij hij van een man als Usselincx trekken kon. Hij deed hem voordeelige aanbiedingen en stelde hem bepaaldelijk voor om, geheel overeenkomstig zijne inzigten, eene groote compagnie op te rigten, die buiten Europa handel drijven en volkplantingen stichten zou. Usselincx sloeg toe en trad in dienst van Gustaaf Adolf.
Nu had hij de handen vrij en kon ongestoord aan het werk gaan. Maar het arme Zweden bezat zelf te weinig geld om zulk eene compagnie op touw te zetten, en het door den krijg geteisterde Duitschland, welks medewerking hij inriep, kon daartoe evenmin genoeg bijdragen. Bovendien werd Gustaaf Adolf door zijne krijgsondernemingen te veel afgeleid, en na zijn dood gaf de politieke toestand van Zweden en Duitschland nog veel minder hoop, dat Usselincx zijne plannen zou hebben kunnen verwezenlijken. Hij gevoelde dit zelf en wendde voortdurend den blik weder naar de Vereenigde Gewesten, waar alleen genoeg geld en bekwaamheid voor zulke grootsche ondernemingen gevonden werden. In 1629 en 1630 verkreeg hij verlof om eenigen tijd aldaar door te gaan brengen, en maakte daarvan gebruik om de Staten weder zoowel met zijne raadgevingen als met zijne aanzoeken, om voor zijne vorige diensten beloond te worden, lastig te vallen. Ook deed hij te Vlissingen een geschrift het licht zien, waarin hij hevig afried om met Spanje in onderhandeling te treden en de wenschelijkheid van een verbond met Zweden betoogde. Zes jaren later verscheen hij weder te 's Gravenhage als gevolmagtigde der Zweedsche kroon, om over de gemeenschappelijke oprigting eener Zuidzee-compagnie te onderhandelen. De Staten Generaal hadden echter even weinig lust om zich met betrekking tot een belangrijk deel van den wereldhandel aan Zweden te binden, als de Westindische compagnie om eene mededingster binnen de grenzen van haar octrooi toe te laten, en Usselincx moest onverrigter zake naar Zweden terugkeeren. Het schijnt intusschen dat hij er niet meer in het-
{==310==} {>>pagina-aanduiding<<}
zelfde aanzien stond en dat hij er niet lang meer gebleven is. In 1639, 1640 en 1641 vertoefde hij te Hamburg, uit welke plaats hij verschillende brieven schreef aan de Staten Generaal, zoowel om nogmaals op hunne medewerking tot oprigting der Zuidzee-compagnie aan te dringen, als om zich te beklagen over het onregt, dat hem vroeger was aangedaan en
op eene belooning voor zijne vroegere diensten aan te dringen. Uit den bitteren toon van den destijds meer dan zeventigjarigen grijsaard schijnt te blijken, dat ook de steun, dien hij tot dusverre zoowel bij Oxenstiern als bij Gustaaf Adolf gevonden had, hem dreigde te ontvallen. In 1644 vinden wij hem te 's Hage, waar hij zich andermaal tot de Staten-Generaal wendde met het aanbod om belangrijke openingen te doen betrekkelijk de middelen om 's lands inkomen te vermeerderen, indien men gecommitteerden wilde benoemen om hem te hooren. De treurige toestand, waarin de Westindische compagnie destijds verkeerde, en die zoo volkomen strookte met hetgeen hij meer dan twintig jaren vroeger dienaangaande voorspeld had, deed het raadzaam voorkomen althans te vernemen wat hij had voor te stellen. Usselincx overhandigde daarbij aan de gecommitteerden twee uitvoerige memoriën, waarin hij met dezelfde helderheid en zeggingskracht als vroeger een verslag gaf van zijne bemoeijingen tot oprigting der Westindische compagnie en voorts over de middelen uitwijdde om zoowel haar als de Oostindische compagnie meer aan 's lands belangen bevorderlijk te maken. Hij verzocht daarbij dat, zoo men hem geen andere belooning geven konde of wilde, men hem althans vergunnen zou zijne voormalige goederen in de Beemster voor de spotprijzen, waarvoor zij tijdens zijn faillissement verkocht waren, terug te nemen, daar zij thans vier of vijfmaal meer waard waren en hij zijne schulden ongetwijfeld zou hebben kunnen betalen, wanneer men destijds met den verkoop gewacht had. De Staten achtten zijne memoriën, waarin onder anderen eene hevige afkeuring der door de Westindische compagnie bevorderde slavernij voorkomt, gewigtig genoeg om er afschriften van aan de verschillende provinciën te doen toekomen en aan gecommitteerden, die met Usselincx in conferentie waren geweest, op te dragen het advies van bekwame regtsgeleerden in te winnen met betrekking tot de mogelijkheid om zijn verzoek
toe te staan. Het schijnt echter niet dat daarvan iets gekomen is. Den 16den Januarij 1645 wendde Usselincx zich weder met eene, gelijk hij

{==311==} {>>pagina-aanduiding<<}
zelf schrijft, van ouderdom en koude verstijfde hand tot de Staten-Generaal, de hoop uitsprekende dat men hem de verschuldigde belooning voor zijne veelvuldige diensten niet onthouden zou en zich bereid verklarende om mede te deelen, waar de beste plaatsen gevonden werden om den vijand in West-Indië aan te tasten en op de kust van Afrika handelsbetrekkingen aan te knoopen. Hij voegde er echter bij, en het is weder een merkwaardig bewijs van zijne onwrikbare standvastigheid, dat hij het niet de moeite waard zou achten zijn hoofd daarmede te breken, wanneer de Staten de compagnie tegen het algemeen belang met geld en schepen wilden blijven ondersteunen, in plaats van haar tot vermeerdering van 's lands inkomsten te doen strekken. Of hij antwoord kreeg is onzeker maar niet waarschijnlijk. In de resolutiën der Staten-Generaal staat aangeteekend, dat deze den 25sten Februarij 1647 hunne gecommitteerden aanmaanden om zijne zaak tot een einde te brengen. Hij was toen ongeveer tachtig jaren oud. Later komt zijn naam niet meer voor, en het is dus waarschijnlijk dat hij korten tijd daarna overleden is.
Zoo treurig eindigde het leven van een man, die onder de gunstigste omstandigheden en met de schoonste vooruitzigten zijn loopbaan begonnen had. Werd de toestand des grijsaards nog door gebrek verzwaard? Zijn herhaald aandringen op belooning voor zijne vroegere diensten zou het bijkans doen vermoeden. Gehuwd schijnt hij niet geweest te zijn, want in zijne talrijke memoriën en rekwesten is nimmer van vrouw of kinderen, slechts een paar malen van erfgenamen sprake. Een weemoedig gevoel beklemt ons, wanneer wij hem ons voorstellen op zijn ouden dag, eenzaam, armoedig, verwaarloosd en vergeten door het land, aan welks bloei en magt hij zoo gaarne zijne beste krachten gewijd had. Doch al liet hij geen nakomelingen of vrienden achter, om zijn naam in eere en zijne denkbeelden in gedachtenis te houden, hij liet geschriften na, die ongetwijfeld nu en dan invloed uitgeoefend en daardoor medegewerkt hebben om allengs een juister inzigt in de ware betrekking tusschen moederland en koloniën te doen ontstaan, terwijl zij thans, na meer dan tweehonderd jaren, als onwraakbare getuigen optreden om voor de vierschaar der historie eene herziening van het vonnis te eischen, door zijne tijdgenooten over hem geveld.






{==312==} {>>pagina-aanduiding<<}

De metamorphosen van Parijs.

(Eene bijdrage tot de ontwikkelingsgeschiedenis dier stad.)

Door C. Honigh.


‘Die Stad, wier schitterende trofeeën 
Zoo prachtig rijzen tot den trans, 
Die over de uitgestrekte zeeën 
Den weêrschijn afzendt van haar glans; 
Die Stad, de zetel aller kunsten, 
De bakermat van zooveel roem, 
Zoo rijk (in schijn!) aan 's noodlots gunsten, 
Zij, aller wereldsteden bloem - 
Die stad is 't hedendaagsch Gomorrhe, 
't Verbeestlijkt Sodom van Euroop!’ 

Dus is de aanhef van da Costa's ‘Ode aan Parijs’ eene ode, blakend van hartstocht, gloeiend van schildering, profetisch van toon, zoodat iemand, ziende op de overeenkomst van dit gedicht en de godspraken van Jesaja aangaande de vreemde volken, zeide, naar oud-testamentische wijze daarboven te willen schrijven: ‘De Last van Parijs’ 1). Velen zullen zich misschien in der tijd aan die strenge woorden geërgd, en geglimlacht hebben over den toorn, dien de dichter uitstortte over de stad, die nog voortgaat haren invloed te doen gelden op het gebied der beschaving en der weelde beiden. Wie da Costa en den grondtoon van zijn

{==313==} {>>pagina-aanduiding<<}
gemoed - tevens dien zijner gedichten - kent, verwondert zich niet, dat hij dat broeinest van zooveel verderf en zedeloosheid dus hekelde.
Maar wat te zeggen, zoo een Franschman onzer dagen, met andere woorden, in anderen vorm hetzelfde oordeel over haar uitbrengt?
Zoo hij het waagde die stad, waarvan het heet: ‘Paris, c'est la France’ haar blinkend kleed der weelde te ontrukken en de afzichtelijke naaktheid en ellende te ontsluieren, die er zich achter verbergen? Zoo hij het waagde, met de bitterste satyre de meest verborgen misbruiken te hekelen niet alleen - maar der weelde en grootheid het masker af te rukken; de misdaad, ook die, welke door verjaring in veler oogen opgehouden heeft, zulks te zijn, te veroordeelen en een tafereel op te hangen van den tegenwoordigen toestand van Frankrijk's hoofd- en hofstad, dat den Parijzenaar van schaamte moet doen blozen en ons met verbazing, met ontzetting doet uitroepen: ‘Is het zoo erg, waarlijk zoo erg?’
En dit is geschied. Parijs heeft- binnen zijne eigen muren door een zijner zonen het anathema over zich hooren uitspreken. - In Juni van '62 verscheen er in Parijs een boek in 't licht, vervaardigd door iemand, die destijds in de gevangenis St. Pélagie in gijzeling zat. Het was de op staatkundig gebied bekende Eugène Pelletan. Reeds vroeger had hij zich door tal van brochures en dagbladartikels naam verworven en was hij door zijne scherpe en talentvolle polemiek een der voornaamste leiders der oppositie geworden 1). In het dagblad La Gironde had hij achtereenvolgens eene reeks brieven geplaatst, beschouwingen - zoo het heette - van een notaris over den toestand van Frankrijk in 't algemeen en dien van Parijs in 't bijzonder. Het pas vermelde boek ‘La nouvelle Babylone, Lettres d'un provincial en tournée à Paris’ maakte opgang; zelfs beleefde het in minder dan 3 jaar 4 drukken, hetgeen voor zulk een werk in Frankrijk nog al wat zegt. In de inleiding verhaalt de schrijver, dat hij op eene kantonshoofdplaats notaris, later maire werd; hoe na den coup d'état van den derden Napoleon een kersversch uit Parijs gekomen prefekt hem zijne sjerp ontnam en in zijne plaats een eerzaam kleinhandelaar in zout benoemde, die - zegt hij -
{==314==} {>>pagina-aanduiding<<}
zoowat kon lezen en nu het schrijven ook wel zal aangeleerd hebben. Dit ontslag stelde hem in staat een wensch te verwezenlijken, dien hij sedert lang koesterde, nl. nog eens voor eenigen tijd te Parijs te vertoeven, waar hij vroeger gestudeerd had, in den tijd, toen Lamennais en Cousin, Bastiat en Louis Blanc, Thiers en Guizot, Hugo en Beranger, Scheffer en Rossini nieuw leven wekten in kunsten en wetenschappen. Met
grootsche trekken schildert hij de geestdrift en den vooruitgang dier dagen, eene geestdrift, die het stof der akten bij hem niet had vermogen uit te dooven, maar hem aanspoorde om de plaatsen, waar zij geleefd en gedacht hadden, nog eenmaal te aanschouwen.
Hij trekt heen en wat Parijs hem te zien, en te denken gaf, hij legde het neêr in zijn ‘Nouvelle Babylone’, dat ons Frankrijks hoofdstad beter doet kennen dan een halfjarig verblijf aldaar. Het is een welsprekend, maar scherp, maar geestig protest tegen den heerschenden geest in Frankrijk en met Laboulaye's ‘Paris en Amérique’ eene der merkwaardigste verschijningen in de hedendaagsche Fransche letterkunde. In vier gedeelten bespreekt hij achtereenvolgens ‘Paris matériel- domestique- intellectuel en morale.
't Is het eerste gedeelte, dat mij hoofdzakelijk tot bron is geweest bij de beschouwing der toenemende herscheppingen van Parijs, zoo diep ingrijpende in het volksleven, nog onlangs op nieuw aandacht wekkende door de veel gerucht makende zaak van het Luxembourg. Laat ons zien, wat invloed die tallooze veranderingen uitoefenen op den gang van het leven der Parijzenaars.
Ja, wel tallooze veranderingen. Hier verrijst een boulevard, dáár verrijst een andere, een derde kruist den tweeden. Zij gaan om te gaan en beslaan er niettemin eene geheele wijk om, die zij fier onder den voet vertrappen. Overal sloopt men, overal breekt men af, overal baant zich de rechte lijn, als een kanonskogel op vernielende wijs weg. Nieuwe straten komen te voorschijn, als vorschen na een regenbui. En welke! Men heeft de oude vervangen, omdat ze beschuldigd werden van revolutionaire denkbeelden te koesteren. Zij hadden in minder dan 18 jaar twee dynastieën verjaagd en daar men ze beschuldigde nog onder den grond samen te zweren, heeft men in het belang van de openbare rust de keien vervangen door den mac-adam, eene uitmuntende uitvinding om 's winters slijk en 's zomers stof en slijk te hebben. In de zeevaartkunde is er nauwelijks moeielijker vraagstuk op te losssen dan het oversteken van een boulevard

{==315==} {>>pagina-aanduiding<<}
gedurende of na een regenbui. 't Is een droevig schouwspel voor ieder, die nog eenig medelijden heeft met het toilet, eene netgekleede Parijsche dame gewikkeld te zien in de gevaren dier onderneming. Eerst peilt de schoone met de punt van haar laarsje de Roode Zee, maar op datzelfde oogenblik doet een ijverige straatveger haar den modder tot den enkel stijgen. Het lot is geworpen. Op de teenen doet zij den eersten stap, maar eene voorbij rijdende tilbury beslijkt haar zeer edelmoedig. Eindelijk bereikt zij de overzijde van den boulevard, maar hoe? Geheel bemodderd, als eene uit de goot verrezen Najade.
Daarom dragen de Parijsche - en in navolging van deze ook de Hollandsche - dames onder den japon een in kleur en teekening zeer coquetten rok. Arm, beklagenswaardig kleedingstuk, verschoppeling van het toilet, opgeofferd aan den mac-adam, gewijd aan de schande, bestemd om het slijk op te vangen en het geheim te bewaren, als men de japon laat vallen om een bezoek af te leggen!
Een noodwendig gevolg van den mac-adam is het vermenigvuldigen der rijtuigen van alle soort, die onophoudelijk het leven van den voetganger bedreigen.
En wat zegt men om al die veranderingen te rechtvaardigen? Dat de uitvinding van den stoom Parijs tot de herberg van Europa heeft gemaakt. En waarlijk, het heeft er allen aanleg toe, het bezit alle vereischten daartoe, dank zij der gedienstigheid van de natuur.
Van den tijd af, dat Julianus de afvallige in zijn geliefd Lutetia den winter doorbracht, is het van eeuw tot eeuw grooter en schooner geworden. Het bezit al de coquetterie van eene stad, die behagen en boven hare Europeesche mededingsters uitblinken wil. In geene stad ter wereld is zooveel verkwist aan gedenkteekenen van allerlei aard. Men zou bijna zeggen, dat Frankrijk al zijne tegenstrijdige denkbeelden in arduinsteen heeft willen vereeuwigen. Op dit plein b.v. heeft het eene bronzen kolom opgericht, die spiraalsgewijze gevormd is en op welks top een man prijkt, gekleed in een overjas, en op dat andere plein, eene andere kolom, die tot standplaats dient voor de vrijheid, die immer haar vlucht schijnt te willen uitbreiden, maar eeuwig aan den voet gekluisterd blijft.
Bovenal is Frankrijk verzot op paleizen. Men bouwde het Louvre en huisvest er de oudheden in; men bouwde een paleis

{==316==} {>>pagina-aanduiding<<}
in de Rue de Bourgogne en doet er het Wetgevend Lichaam in vergaderen; men bouwde de Beurs en gaf haar aan den woeker tot verblijf; men bouwde de Tuileriën en doet het door het hof betrekken; men bouwde het Stadhuis en geeft het ter woning aan baron Hausmann, men bouwde het Luxembourg en huisvest er den Senaat in.
Behalve deze paleizen verheft Parijs nog zijn ontzettend aantal koepels in de wolken - een van het Pantheon om de aanspraken van het stof op de onsterfelijkheid te bedekken - een van de Sorbonne om woorden te bedekken - een van het Hôtel des Invalides om wonden te bedekken - een van het Instituut om plichtplegingen te bedekken.
Het Parijsche vernuft heeft dus van eeuw tot eeuw het aantal kerken, scholen, gasthuizen, fonteinen, markten, kaaien, pleinen, bruggen, bogen en schouwburgen verdubbeld.
Maar nu de gevolgen van die bouwwoede op het leven der Parijzenaars? Maar mag men dat leven noemen, wanneer men als in een vliegend legerkamp woont, en bij het minste gerucht op zijne hoede moet zijn, terwijl men op zich zelf de woorden kan toepassen, die iemand op zijn graf deed beitelen: ‘Heden ik, morgen gij’?
Iemand heeft in deze woning geleefd, dat wil zeggen: hij heeft er een gedeelte van zijn eigen ik achtergelaten. Hij heeft er bemind, hij heeft er zijne kinderen zien geboren worden en zijn huisgezin opgevoed. De gehechtheid aan den huiselijken haard heeft dit vertrek voor hem tot een heiligdom gemaakt; hij is aan ieder dezer steenen verknocht door eene herinnering of genegenheid, en wanneer hij in 't avonduur in de vlammen op den haard zit te staren, is het hem, alsof iedere steen zachtkens tot hem spreekt en hem de geheime geschiedenis zijns levens verhaalt 1).
Maar ziet, terwijl hij naar deze vertrouwelijke bekentenissen van het verledene luistert, bestudeert op hetzelfde uur in eene der zalen van het stadhuis een ander man met gefronste wenkbrauw eene

{==317==} {>>pagina-aanduiding<<}
kaart van Parijs en beprikt haar van tijd tot tijd met spelden, als een legerhoofd, die eene krijgsoperatie bepeinst. Een nieuwe boulevard verrijst in de vruchtbare verbeelding van het bestuur voor de openbare werken, vertegenwoordigd door den prefekt.
Ongelukkige, uw huis moet vallen. Morgen ochtend bij uw ontwaken zal een gedrukt billet u beleefd verzoeken het huis te ontrnimen. Vaarwel dan alles, wat een deel van uw leven uitmaakte, wat zich om u en in u in deze kleine, door u geschapen, en met uwe gedachten bezielde wereld bevond. Het zal weldra niets meer zijn dan puin, dat men op karren wegvoert om er een of ander gat meê te vullen.
Zoo nu de huurder in tijds geen behoorlijk huurcontract heeft doen opmaken en registreeren, verliest hij nog bovendien de huur en alle uitgaven van jaar tot jaar aan zijn verblijf ten koste gelegd. De stad bekommert er zich evenmin om, als de zoon des hemels zich bekreunt om de rookwolken, die hij uit zijn keizerlijke opiumpijp blaast.
Daar dwaalt dan de ongelukkige rond, beroofd van huisvesting en niet alleen hij, maar de bewoners van eene geheele wijk. Dit heeft natuurlijk eene stijging der huurprijzen veroorzaakt. De statistiek van Parijs bewijst, dat de gezamenlijke huurders jaarlijks 100 millioen meer opbrengen dan sedert 1840 en dat alleen voor de gedaanteverwisselingen der stad.
De ongelukkige zal tot de overtuiging komen, dat hij, die geen zeven of acht duizend franes rente of inkomen bezit, het recht heeft verloren om in Parijs te wonen en verplicht is zijne tent in den omtrek der stad op te slaan.
Wel heeft men in het gebrek aan huizen willen voorzien door op de Boulevards lichte, in den Engelschen stijl opgetrokken woningen te bouwen, maar daar de stad den grond met goud doet betalen, zoeken de huizenspeculanten zich door hooger huur daarvoor schadeloos te stellen. Geen wonder ook, dat men zooveel mogelijk voordeel zoekt te trekken van den duren grond. Men maakt de huizen gaandeweg kleiner. Treedt ze binnen. Het zijn cellulaire gevangenissen. Er zijn geen kamers, maar kamertjes, geen kamertjes, maar hutten als van een schip. De architect meent de kenken groot genoeg gemaakt te hebben, als de keukenmeid er in kan staan. Arme Parijzenaars! Wat wordt er zoo van uw weinigje huiselijkheid?
Op geestige wijze worden de gevolgen van dit alles door een

{==318==} {>>pagina-aanduiding<<}
voorbeeld aangetoond. De schrijver wilde een oud studiemakker, een letterkundige, een bezoek brengen. Maar ziet, de wijk, waar hij gewoond had, was verdwenen - slechts puin en stofwolken waren er over. Waar kon zijn vriend zijn? Een politiebeambte wordt ondervraagd. ‘Vraag dat aan den bakker’ was het barsche antwoord. De bakker verwijst hem naar den slager, deze naar den papierkooper - hetgeen van zijn kant een vernnftige trek was, want, zoo de schrijver al buiten eten kon, buiten papier niet. Maar zelfs de papierkooper wist het adres van den vluchteling niet. Na zoo van Cajaphas naar Pilatus gezonden te zijn, vindt hij eindelijk den lang gezochte op een zolderkamertje in zijn deken gewikkeld te bed liggen. ‘Zijt gij ziek’, vroeg ik hem, gaat Pelletan voort. ‘Ik ben dood’ was 't antwoord. - ‘Maar voor een lijk schijnt ge mij nog levend genoeg.’ - ‘Ja, in physieken zin; dit logge lichaam weet van niets, maar mijn geest sterft. De prefekt heeft mij gedood.’ Ik keek hem met ongerustheid aan, want ik vreesde, dat bij de verhuizing ook de bovenste verdieping ontruimd was.
‘Ja, gedood’ ging hij voort, den vinger naar 't voorhoofd brengende. ‘Hier was iets, en nu, of ik al klop en wrijf en schud - geene enkele gedachte, geen enkel denkbeeld.’
‘Maar hoe heeft de prefekt uw geest kunnen verlammen?’
‘Wel, door mij mijn verblijf te ontnemen. Bourdaloue - schreef madame de Sevigné - preekte slechts goed in zijne eigen kerk, wier wanden hem inspireerden. Kant, de groote philosoof, had voor zijne studeerkamer een populier staan, en toen eene schennige hand haar omhieuw was de draad zijner gedachte dadelijk verbroken. De ziel heeft, even goed als de plant, haar dampkring, waarin zij leeft. De vorm, de ligging en kleur van ous vertrek drukken zich op onzen geest af en werken onwetend op ons.
Overtuigd van deze waarheid, had ik het ideaal van een studeervertrek gezocht en gevonden. Het was op een plein, waar ik eene derde verdieping bewoonde, en het uitzicht op het Luxembourg had. Maar ziet, daar krijgt de prefekt het poëtische denkbeeld dwars door den tuin van het Luxembourg. eene straat aan te leggen. Hiertoe moest men de oranjerie wegruimen, de schoone fontein van Maria de Medicis afbreken en de heerlijke laan van platanen uitroeien - maar wat raakte dit? Plaats voor de huizen!

{==319==} {>>pagina-aanduiding<<}

De senaat deed wel een zacht gemompel hooren over deze overweldiging van zijn grondgebied; door de nieuwe straat werd het paleis wel eenigermate uit den tuin verdrongen, maar het noodlot had gesproken door den mond van den prefekt; de rampzalige lijn, die met rooden inkt op de kaart geteekend was, ging juist over mijn hoofd en op aanzeggen van den bode heb ik mijn huis moeten verlaten, mijn huis, het Eden mijner gedachten, nog ruischende van het klapwieken der Engelen mijner droomen, en met de liefelijkste bloemengeur vervuld......
Daar ginds leefde ik gelukkig en tevreden, te midden mijner geliefkoosde studiën, in de nabijheid der scholen voor mijne kinderen, der bibliotheken en collegiën. 's Avonds, na mijn geëindigd dagwerk zag ik boven de kastanjeboomen de sterren schitteren. 's Morgens wekten de meerlen mij door hun gekweel. Ik leefde daar boven in de hoogte, als een Indisch vorst, te midden van schoone zangen en liefelijke geuren. En nu - het lot heeft mij naar deze voorstad te midden van puinhoopen verbannen. Wanneer ik 't hoofd buiten het venster steek, heb ik het behagelijk uitzicht op een met kool en allerlei moesgroenten beplanten grond; wanneer ik mijne zonen naar het collegie zend, moeten de ongelukkigen 's morgens een uur gaan om er te komen en een uur terug - 's avonds denzelfden tocht - in 't geheel vier uren verloren - vier uren. Als ik maar een boek noodig heb, moet ik ten mijnen behoeve hetzelfde beroep doen op de hulpvaardigheid mijner beenen....’
Maar waarom dat voortdurend afbreken en weêr opbouwen, dat aanleggen van nieuwe straten en boulevards? Onder de verschillende antwoorden, die op deze vraag gegeven zijn, zijn er drie, welke het meest opmerking verdienen. Volgens het eerste zou het geschieden om de regeering te verschansen - dus als veiligheidsmiddel. Ten allen tijde heeft het bestuur Parijs beschouwd als zijn gevaarlijksten vijand.
‘Het is een te groot hoofd voor het lichaam’ zeide Lodewijk XI al, en daar hij dit hoofd niet afhouwen kon, bracht hij zijn eigen in veiligheid achter de valpoorten van het kasteel Du Plessis. Hendrik IV deelde in dien afkeer voor zijne hoofdstad, en toen Lodewijk XIV Frankrijk een goed bestuur wilde geven, vestigde hij zijne residentie dan ook te Versailles, de beste militaire stelling, die de krijgskunde kon kiezen in de nabijheid van Parijs, gedekt als zij is door de Seine en de heuvels van S. Cloud

{==320==} {>>pagina-aanduiding<<}
en Mendon. Hij maakte er dus het verschanste kamp der monarchie van, maar was zoo wijs er het voorkomen van een paleis aan te geven. Na den dood van Lodewijk XIV vreesde de regeering voor de immer toenemende grootte van Parijs. De kunstgrepen van Law hadden in de straat Qnincampoix de bevolking verdubbeld, en den òmtrek vergroot. De hertog van Bourbon, de eerste minister, vaardigde een besluit uit om het bouwen van nieuwe huizen te beletten en des noods de voorsteden te kortwieken.
Een later minister, d'Argenson, gewaarschuwd door een opstand, richtte een zestal kazernen op in de verschillende wijken, om die te betengelen, terwijl Napoleon, na den 18 Brumaire, het noodzakelijke er van inziende, om zich buiten het bereik van iederen aanval te plaatsen, het Caroussel wegruimde, de straat Rivoli uitbouwde en eene wapenplaats aan den ingang deed aanleggen. Behalve dat bouwde hij op de kaai Orsay eene kazerne om den linkeroever te bestrijken en des gevorderd den Pont Royal te verdedigen. Bij het einde der Restauratie vatte graaf Clermont Tonnerre het denkbeeld van Napoleon weêr op en bracht aan Karel X een rapport uit om de noodzakelijkheid te bewijzen van het bezetten van vaste punten. De Juli-revolutie brak zijne woorden af. Lodewijk Filips hoorde het slot er van. Hij beperkte Parijs binnen den immer vergrooten omtrek en legde rondom van afstand tot afstand forten aan; hij plaatste binnen de stad hier en daar met schietgaten voorziene wachthuizen en gaf maarschalk Gerard het onfeilbare krijgskundige plan in, dat elken volksopstand zou verijdelen.
Welnu, de ondervinding heeft het onvoldoende bewezen van d'Argenson's kazernen, van Napoleon's wapenplaatsen, van de versterking van Parijs, zoowel als Gerard's strategetisch plan. De Februari-revolutie toonde op nienw, dat in dit warnet van straten, stegen, sloppen en gangen het eerste het beste gehcime genootschap, naar het systeem van wijlen Maximiliaan Robespierre ingericht, met een paar karren op elkaâr gestapelde keien en een handvol blaauwkielen er achter één, twee, drie dagen zelfs de geheele infanterie, cavalerie, artillerie en gendarmerie kan tegenhouden.
De derde Napoleon heeft zijn voordeel gedaan met de fouten zijner voorgangers. Hij heeft de straat Rivoli uitgebouwd tot de voorstad S. Antoine, de dichtineengebouwde en donkere wijken

{==321==} {>>pagina-aanduiding<<}
van S. Denis en S. Martin uitgesloopt. Zoodoende is de plaats der opstanden in vijf of zes deelen verdeeld, die men voortaan met de cavalerie en de artillerie zal kunnen genaken en doortrekken. Het stadhuis is gedekt door eene kazerne, die tegelijk de kaai en de straat Tivoli bestrijkt. Verder heeft men aan het einde der middenste hallen een steenen blokhuis opgericht, dat S. Eustatius in bedwang houdt, bij den ingang van den faubourg van den Temple 'de kazerne Prins Eugenius gebouwd en eindelijk de wapenplaats van het Louvre en Caroussel aangelegd. Door dit alles is de stelling zoo sterk, dat men haar slechts met het kanou zou kunnen innemen en dit is iets, dat de opstandelingen niet bij den wapenmaker vinden. Men heeft dus van Parijs eene versterkte legerplaats en van het Louvre een vierhoek willen maken; daarmede en met de keizerlijke garde kan de regeering gerust zijn.
Deze uitlegging heeft bestrijders gevonden. Hoe, zou een bestuur, dat de stembus, de drukpers en de keizerlijke garde voor zich heeft, zulke waarborgen voor zijne veiligheid gaan zoeken? Zou de regeering onhandig genoeg zijn te zeggen en als in steenen te schrijven: ‘Ik ben bang voor mijne schaduw?’
Neen, zeggen zij, die zoo spreken, dat is niet te gelooven. Toen men Parijs onderst boven keerde, geschiedde dat niet uit vrees voor eeue hersenschim, maar uit eene edele beweegreden. De regeering heeft begrepen, dat zij voor de arbeidende klasse zorgen en haar brood verschaffen moet. Maar hoe, als aan een bedelaar, of aan een Romein ten tijde van Cesar? Neen, door haar werk te verschaffen, die eerste voorwaarde om te leven. Na de Februari-revolutie had de republikeinsche regeering nationale werkinrichtingen geopend, om den werklieden brood te geven. Zij hield zonder onderscheid goudsmeden, kleêrmakers, drukkers, zadelmakers enz. bezig met het Champ de Mars om te spitten, den modder van het noorden naar het zuiden te krnien en vervolgens naar het punt van uitgang terug te doen brengen, een werk, welks nut de arbeiders zoo goed inzagen, dat zij bij den tweeden kruiwagen hunne pijpen in den brand staken en op den kruiwagen hun dagblad gingen zitten lezen, alles op kosten van den Staat.
Nu bereikt de regeering door het verbouwen van Parijs een tweeledig doel. Zij verschaft werk aan metselaars, steenhouwers, timmerlieden, loodgieters en de hemel weet, wie niet al. De

{==322==} {>>pagina-aanduiding<<}
werkman verkrijgt er zijn bestaan door, de baas een voordeel, de ondernemingszucht een dividend, de bevolking een schoon uitzicht. Voor de regeering eindelijk is het een waarborg voor hare rust, want als de arbeidsman werkt, eet hij, en als hij eet, denkt hij gezond. Eene goede spijsvertering maakt behoudsmannen. Slechts een nuchtere maag verwekt revolutionaire denkbeelden. Zoo wint ieder er bij. Alleen de arme huurder draagt er de lasten van.
En dit niet alleen. Die gedurige verbouwingen hebben duizenden werklieden naar Parijs gelokt, duizenden handen den landbouw ontrukt, en eene menigte vreedzame landbouwers herschapen in Parijsche ouvriers, onder den invoed levende van alle leerstellingen der bandeloosheid. En wanneer nu de bouwkoorts komt te bedaren - men kan Parijs toch niet voortdurend afbreken en opbouwen - waar dan die duizenden werklieden zonder werk heen te zenden? Naar hun geboortegrond? Maar hunne handen hebben het ploegen verleerd. Wat zouden zij in hun dorp doen dan van honger en ellende sterven? Of wel die uitgehongerde menigte, die licht ontvlambare bestanddeelen der demokratie aan de poorten doen post vatten? Maar bij de eerste vonk, die er viel, zou men de uitbarsting te Petersburg kunnen hooren.
Neen, zeggen zij, die deze tegenwerpingen maken, toen de regeering het oude Parijs afbrak, deed zij dit niet om voor voedster te spelen, het was eene ingeving der kunst. In eene eeuw als de onze, waarin het schoonheidsgevoel zich meer en meer in het werkelijke leven openbaart, waarin zelfs de armste in zijn vensterbank eenige bloemen kweekt, en eene gravure heeft hangen aan den wand van zijn armoedig vertrek, kon het grootste gedeelte van Frankrijks hoofdstad niet in zulk een deerniswaarden, vaak afzichtelijken toestand blijven. Wie zich uit de hoofdstraten begaf, aanschouwde bijna niets dan huizen, van buiten wegrottende, van binnen pleistergeel door den lijm of zwartgerookt door den kolendamp - kweekplaatsen van typhusziekte en bezwangerd met de smetstof van tien geslachten - huizen, in één woord, ten eenemale den vooruitgang van onzen tijd onwaardig.
Een groot volk moet eene hoofdstad hebben, sierlijk als een paleis; een kunstlievend volk voegt eene hoofdstad, prachtig als een museum. De regeering begreep, dat, nu sedert de uitvinding der spoorwegen alle reiswegen te Parijs samenloopen, Parijs

{==323==} {>>pagina-aanduiding<<}
op eene waardige wijze de gastvrijheid van Europa moet ophouden. Zij heeft Parijs ter eere van de vreemdelingen een galakleed aangetrokken.
In plaats van vochtige wijken, slijkerige goten, modderige voorsteden vertoont zij overal aan den verbassden blik van den vreemdeling lange vergezichten van nieuwe en versch bepleisterde of net geschilderde gevels. Zoo zou dus de regeering Parijs opschikken om Europa feestelijk te ontvangen. Zoodoende verarmt zij, door het uitlokken der weelde, den staat en bemoedigt de industrie, 't is waar, maar eene industrie, die slechts voor een klein getal verbruikers werkt, terwijl de ware nijverheid integendeel voor allen arbeidt. Ziet Engeland. Het heeft zijn scheppend genie niet gescherpt op het vervaardigen van eene of andere prachtige beuzeling voor de ijdelheid van zijn adel: het kan veel te goed rekenen. Het heeft katoenen stoffen en goedkoop ijzerwerk vervaardigd, omdat ieder een of meer hemden draagt en een mes noodig heeft. Maar Frankrijk heeft onder de monarchie van het goddelijk recht zeker gevreesd zijne nijverheid te verlagen. Het maakte te Sèvres schilderijen in porselein en Gobelin's schilderijen in wol.
Ziet daar de drie uiteenloopende antwoorden, die men geeft ter oplossing van de vraag, waarom Parijs gedurig van gedaante verwisselt. Welke het ware is? -
Toen de schrijver van ‘La nouvelle Babylone’ op eene soirée bij zekere barones Corbineau dezelfde vraag deed, werden hem ook deze drie redenen opgegeven, en toen hij aarzelde, welke meening als de waarschijnlijkste aan te nemen, zeide men hem, ‘welnu, neem ze alle drie te zamen.’
Ik geloof, dat, als ook wij dien raad volgen, we niet ver van de waarheid verwijderd zullen zijn 1).

Koog a/d Zaan.





{==324==} {>>pagina-aanduiding<<}

Hoe Willem van Normandie voor Ely het hoofd stiet.

(Uit Ch. Kingsley's Hereward the Wake.)

Door B.G. de Vries van Heijst.

Willem de Gewetenlooze, dien bewierooking van 't succes den bijnaam van ‘Veroveraar’ heeft gegeven, zat op den even slecht bevestigden als kwalijk verworvenen throon van Engeland. De roofgierige normandieër die, in 't jaar onzes Heeren 1052, - toen hem de schrik om het hart sloeg bij de terugkomst van Godwin, den, om des vreemdelings laster, buiten de wet gestelden graaf, - door een kwade conscientie voortgezweept, in overijlde, lafhartige vlucht, zoo snel het paard hem dragen wilde, het hof van Eduard den Belijder en gansch Engeland had ontruimd, - die normandieër was, door 't geluk der wapenen begunstigd, onder aanvoering van zijn hertog, den grootsten veldheer, den sluwsten staatsman, en misschien den slechtsten mensch zijner eeuw, in 1066, als overwinnaar weêrgekeerd. Maar of Harold Godwinszoon met de bloem van Kents en Wessexs en Sussexs dappere mannen in het ‘bloedmeir’ bij Hastings 1) was omgekomen, en het zuiden van Engeland, en hem van bolwerk beroofd, had moeten bukken voor het vreemd geweld: benoorden den Theems huisde een bevolking onwillig om zich onder 's overweldigers juk te krommen.

{==325==} {>>pagina-aanduiding<<}

Het was een schoone streek welke ze de hunne noemden, die mannen deels van saksische deels van deensche afkomst, door menigvuldige huwelijken tot een anglo-deenschen stam saamgegroeid. Trek een lijn van den mond des Humbers westwaarts op, over de Trent en door het lustige Sherwood, naar Chester en de Dee, dan zuid-oostwaarts langs Leicester, Huntingdon en Cambridge, vervolgens wederom, in noordelijke richting, naar de uitgestrekte broek- en veenstreken, - het gewest der oude Girviërs, - waar het centraal plateau van Engeland afdaalt naar de zee, en ge vindt de streek waar de vrije mannen van Northumberland en het Danelagh het bewijs leverde dat, of onderlinge verdeeldheid des vijands aanslag had in de hand gewerkt, gansch niet alles vermolmd was en versleten op het groote eiland door den normandieër, juist om die reden, een licht te bemachtigen prooi geloofd.
Zelfs thands nog, nu ze bedijkt zijn en drooggemaakt, verkaveld en bebouwd, bezitten deze uitgestrekte voormalige veenen een eigenaartig schoon, het schoon van de zee, dat van't oneindige en der vrijheid. Veel meer echter bezaten ze dat achthonderd jaren geleden, toen ze nog voor 't grooter deel waren zooals God ze geschapen had, of, juister, door de aanhoudende aanslibbing der rivieren en eb en vloed der zee, nog dagelijks schiep.
Het zachtglooijend hoogland prijkte in den dos van eeuwenheugende wouden, eik en esch, olm en beuk, hier en daar misschien afgewisseld door een groep oude pijnboomen door tijd en weder aangetast, die reeds toen van lieverlede in Engeland begonnen uit te sterven, en nu nog slechts bij enkelen zijn overgebleven in de schotsche hooglanden. Tusschen die boschen waren open plekken waar het witte schaap zijn weide vond onder de met gcele bloemen beladen brem, - zilveren en gouden stippen op het donkergroen fluweel; - en heuvelige vlakten, rijk maar ongelijk met gras begroeid, van hout beroofd door 's menschen bijl of de felle boschbranden die menigmalen op die klingen woedden. En tusschen woud en vlakte stond menige deensche huizing, omringd door verstrooide lage gebouwen, vanonder steen of leem, vanboven hout, - door hooge dijkjens om kleine akkers, - door kudden wolvee op de open plekken en kudden zwijnen in het woud, en, op het lagere broekland, een nog veel kostelijker bezitting: de merrieën met haar veulens die, met de runderen en de ganzen, in het rijke gras een over-
{==326==} {>>pagina-aanduiding<<}
vloedig voedsel vonden. Dan helde de bodem naar de plassen en poelen over het lage veen, waaruit zich hier en daar schorren en grienden verhieven met donkergroene elzen bezet, en lange streepen van bleekgroen riet, - smaragd in de lente, goud in den herfst, - terwijl het vee, op 't vlotgras belust, langs den oever waadde, of zich omwentelde in den modder om verkoeling te zoeken op den heeten zomerdag, en het watervlak wemelde van talloos gevogelte. Waterhoenderen plasten er rond, de roerdomp deed er zijn klagelijk geluid hooren, de spotvogel, niet tevreden met het eigen liefelijk gekweel, bootste er 't gezang en 't tjilpen van alle overigen na. Boven de breede plassen zweefde, bewegingloos, valk bij valk, wouw bij wouw, muisarend bij muisarend zoo ver het oog kon zien. Overal werd het wild gefluit der wulpen gehoord, vermengd met de trompettoonen van de groote witte zwaan. Als een
pijl van den boog schoot de zwerfvalk uit lisch en riet, greep een ongelukkige eend uit het toom, doodde haar met een slag van zijn sterken poot, en keerde met zijn prooi naar zijn schuilplaats. Hier en daar stak tegen den verren gezichteinder in scherpe omtrekken de lijn af die een eiland aanduidde met vasten, rijken bodem. Op sommige daarvan, zooals op Ramsey en op Crowland, was de zware esch gevallen onder 's monniks bijl, en verhief zich de kloostertoren uit boomgaard en moeshof en akker, en weilanden waarop, om den wil der schaduw, een enkele woudrens was gespaard. ‘In de lente met bloemen bemaalde, lachende oevers door stille meiren omlijst,’ - zooals het in de chronîk van den monnik uit Ramsey heet, - schenen die eilandjens den kloosterling zoovele aardsche paradijzen.
Als boven de volle zee, welft zich de hemel over die streek aan alle zijden tot de kimmen zichtbaar; en 't onbelemmerd uitzicht geeft daar zonneopgangen en zonneondergangen, en wolkendriften en lichtspelingen te genieten als nergens elders in Engeland kunnen worden aanschouwd. Ware het uitspansel boven hunne hoofden zoo helder en doorzichtig geweest als in het oosten, licht had de godsdienst dier Girviërs in sterrenvereering bestaan. Maar bij de neiging der menschelijke natuur om liever de schadelijke machten te verzoenen dan der weldadigen het offer der dankbaarheid te wijden, is 't waarschijnlijker dat wolken- dan dat sterrendienst onder hen in zwang zal zijn geweest. Daarenboven hadden hunne priesters hun de wereld

{==327==} {>>pagina-aanduiding<<}
leeren beschouwen als verdoemelijk door de zonde, en wemelend van booze geesten. De kerk had de goden en godinnen, de elfen en gansch den bonten stoet hunner oude mythologie eenvoudig in duivelen omgeschapen, schoon en verleidelijk van gestalte of angstwekkend en afzichtelijk, maar allen 't geluk der menschen even vijandig, tegen welke de krijgsknecht Gods, de ongehuwde monnik, nacht en dag, met relîk en agnus Dei en kruisteeken den geestelijken strijd voerde.
Zoo kwam het dat de mannen van het Danelagh, onversaagd tegenover den vijand van vleesch en bloed, diepen angst koesterden voor heksen en geesten, kabouters en weêrwolven, bullebakken, witte wijven, en al die duistere gestalten, die grillige booze wezens waarmede hun eigen verbeelding de sombere wouden waar de wolven huisden, en de woeste, ongezonde moerassen stoffeerde. Want als alle dingen op aarde had dat schoone land zijn schaduwzijde. In den herfst beerschten er de uitputtende moeraskoortsen, geboren uit de kwade dampen en de boosaartige uitwasemingen van den bodem, die ook tot dat woest en overmatig gebruik van prikkelende dranken dreven 'twelk de volkszonde der skandinavieërs was. Kort en somber waren in dat jaargetij de dagen als de nevel een gordijn trok voor het vergezicht, de zeewind den mist over het land zweepte, en de zware regenbuijen nederplasten. En, - of ook de sneeuwstorm hem begeleidde, - met blijdschap werd de scherpe noordoosterbries begroet. Want moest dan vaak in allerijl rund en paard uit het broekland huiswaarts gedreven worden, of het schaap uit de opgeroofde sneeuw gedolven, en keerde ook menigeen, op zulke tochten in mist en slijk en ijs verloren, nooit tot de zijnen weder: - toch wist een ieder dat na de sneeuw de frische koude zou komen met de heldere zon, den wolkeloozen blaauwen hemel, en den jaarlijkschen rusttijd van den veenbewoner, als ieder, bij 't gedwongen staken van den veldarbeid, aan het ijsvermaak zich kon overgeven, op schaatsen of in sledevaart in snelheid zich met anderen meten, of oude vrienden bezoeken, - op veertig mijlen afstands soms, - en zeker was overal aangezichten te zullen ontmoeten zoo glunder en frisch als het eigene, tintelend van den vurigen wijn, van de drooge, heldere vorst.
Dat was de ‘veenstreek’: zelve ruw maar lustig, van een ruw maar lustig geslacht de bakermat en woonsteê, de bodem

{==328==} {>>pagina-aanduiding<<}
voor een volk dat van ouds zich krachtig heeft betoond in den bloedigen kamp der wapenen, en gedurende menige latere eeuw in den meer vreedzamen maar niet min harden strijd tegen de natuur: den noesten arbeid die het land der Girviërs bedijkte en uit het water toog tot het een ware Hof des Heeren geworden is. En wie van Peterborough uit, den ‘gouden burg’ van weleer; - of van Witham ‘op den heuvel,’ eens een hoeve van Hereward, den held der volgende episode; - of van Crowlands toren, aan wiens voet, onder de bouwvallen, de asch diens wakkeren rust vermengd met die der nobele Torfrida; - of van de nollen op dat ‘eiland van Ely’, zoolang het tooneel van beider geestkracht en het toevluchtsoord van Engelands vrijheid: - wie van een dier plaatsen uit den blik laat weiden over dien doolhof van dijken en paden, en akkers waarop de graanzee wiegelt, rijk grasland en fluweelen groen, die zal erkennen dat niet de berg alleen de wieg is der vrijheid en de kweeker des moeds, maar ook het lage land zijn koene helden heeft en zijn stoute harten.
Maar de dapperste onder die allen in zijne dagen, en hun aanvoerder in de tragische worsteling tegen vreemde overheersching was Hereward, om zijn onverschalkbare waakzaamheid the Wake bijgenaamd. Een man van prinselijke afkomst, wieus vader Leofric, graaf van Mercia, de evenknie van Godwin was geweest, en als deze Engeland zijn koningen had gegeven, wiens moeder Godiva, - ‘the Lady Godiva’ van zoo menig volksgezang, - aan het geslacht van Canut, den grooten deen, was verwant, - had hij een schoonen naam op te houden, of, juister, te herstellen. Want achter hem lag een onstuimige, veelzins bezoedelde jeugd, in ongebondenheid en stoute maar vaak woeste en soms misdadige feiten misbruikt. Op aandrang van zijn eigenen vader, om menige buitensporigheid door Eduard, den monnik-koning, buiten de wet gesteld, had hij als balling en ‘wolfskop’ rondgezworven over land en zee, vrijbuiter en zeeschuimer, in Northumberland, in Wales, in Ierland, op den wijden oceaan, waar niet? tot, na menig avontuur, een schipbreuk hem op Vlaanderens kust wierp, maar tot zijn geluk. Want daar zou hij een beter mensch worden door den schoonsten zegen dien God den man kan schenken: een naar verstand en hart rijkbegiftigde vrouw. Torfrida, de erfdochter uit St. Omer, had onder de schors van den woesteling het merg van

{==329==} {>>pagina-aanduiding<<}
den held erkend, en den moed der liefde bezeten wel noodig om haar leven aan het zijne te verbinden. Aan grootc zielen gelukken vaak de bedenkelijkste waagstukken. Der echte vrouwenliefde was hier dc voldoening weggelegd van een man aan zichzelven terug te geven. Van lieverlede had zich Herewards inborst onder haren invloed gelouterd. De omgang der edele had geadeld. Zijn oog was opengegaan voor een schooneren roem dan dien van 't krijgsmansleven alleen om buit of naam. Engelschman in het hart schoon door eigen schuld uit Engeland verdreven, had hij met droefheid de tijding vernomen dat de vreemdeling zich als meester gedroeg op den dierbren geboortegrond. Bevrijding van der vaderen erf was de eenige gedachte zijuer ziel geworden, en zijn uitsluitend levensdoel. Schoon buiten de wet gesteld was hij naar 't Danelagh teruggekeerd om er eenheid te geven aan het ontembaar verzet der vrije, maar tegen 's normandieërs krijgskunst niet opgewassen mannen. De overwinnaar van Harold had een nieuwen vijand zijns veldheerstalent waardig gevonden in den zoon van Leofric en Godiva, wiens onversaagde dapperheid gesteund werd door Torfridaas wijsheid en geestkracht. Verjaagd of door angst verlamd waren de onderbevelhebbers en leenmannen wien 't rijke Veenland als deel van den roof was toegewezen. De aanvoerder zelf alleen was in staat den opstand te dempen. Geen enkele benden schenen dezen tot dat doel genoeg. Geheel een leger moest worden in het veld gebracht tegen het straksgenoemde eiland van Ely, het brandpunt van 't verzet, sterk door zijn ligging, versterkt door Hereward: een leger niet slechts te duchten omdat het uit de overwinnaars van Hastings bestond, de bloem van Normandies ridderschap in zijn gelederen zag, en door Rome was in den waan gebracht dat het door overweldiging de zaak des Allerhoogsten diende. Een andere oorzaak nog prikkelde het tot de uiterste inspanning, de laagste maar de gevaarlijkste aller hartstochten: begeerlijkheid. Toen de paus
den hemel beloofd had aan wie op het slagveld vielen, en de normandieër ‘breede roden’ aan wie den dood ontkwamen, waren van alle zijden strijdlustigen toegestroomd. Uit Maine en Poitou, uit Anjou en Bretagne, uit Frankrijk en Vlaanderen, uit Aquitanie en Bourgondie had zich het schuim des volks, lage zielen maar sterke armen, vereenigd met de roofridders van den Rhijn, de jagers en bandieten der Alpen, om deel te nemen aan den tocht. Buit was des legers droom. En

{==330==} {>>pagina-aanduiding<<}
waar was een buit aan dien van Ely gelijk? Daar waren de kleinooden geborgen van al de kloosters in het rond. Daar waren de schatten van alle uitgewekene engelsche edelen. Daar waren...wat was daar niet? En een gemor ging op toen Willem, in plaats van rechtstreeks op het doel aan te rukken, zijn leger te Cambridge deed stand houden, het daar in kwartier legde, en voorzichtig de plaats verkennen wilde die sterk moest zijn: want hoe zouden anders Hereward en zijn engelschen haar tot hun toevluchtsoord hebben gekozen?
Misschien reed hij naar den molen van Madingley, en zag hij vandaar, vijftien mijlen ver, helder afstekend tegen den hemel, de lange streep die eenvoudig een eenigzins hooger gelegen park scheen aan te duiden waarin een toren zich uit de boomen hief, en, tusschen zich en haar, rijke weilanden, ruim en vlak genoeg om alle legers van Europa een gemakkelijken doortocht te gunnen, en aehtte hij Ely een lichte prooi. Maar wie er thuis was wist hem te zeggen dat tusschen hem en die boomen een breede, zwarte afgrond gaapte van slijk en riet, Haddenham- en Smithyveen met het diepe, donkere Westwater of ‘Ald-reche’, en de kronkelende Ouse. De oude romeinsche heirbaan naar Stretham was sedert lang in den drassigen bodem verdwenen, hetzij omdat de bewoners haar verwaarloosd hadden, hetzij, gelijk sommigen meenen, omdat de grond zelf was gedaald. Het naauwste kanaal was nog een halve mijl breed, en hoè dáárover te komen dàt was 't geen niemand wist.
Maar van de westzij dan? Volkomen ontoegankelijk! Aan gene zijde van Earith ontwaarde Willem slechts een bajert van poelen, grienden, rietgronden en drijvende elzenboschjens, waardoor alleen de veenbewoner met polsstok en smalle praam een weg wist te vinden.
En van den oostkant? Dáár lag de vaste grond dichter bij het eiland. En Willem kan zich langs Burwell naar Fordham en Soham hebben laten roeijen, en er over gedaeht om het eiland van Barraway uit aan te tasten. Maar weder ontwaarde hij een doolhof voor zich van eilandjens en meirtjens en veenen, waardoor de Cam, door de Ouse gevoed, heur bochten wrong, veel dieper en breeder dan thands tusschen Barraway en Thetford. En hij zag dat een neêrlaag te dier plaatse een vernieling zou zijn.
Zoo bleef dan alleen de eerstgenoemde weg te kiezen, het naaste en het kortste pad, door Long Stanton en Willingham,

{==331==} {>>pagina-aanduiding<<}
het veld door tot het water, en dan de vreeselijke halve mijl over, met den moed en 't beleid van den veldheer die menschenlevens telde als die van muggen onder een heg.
Dus sloeg zich 't leger in 't veld bij Willingham neêr, in de nabijheid der oude aardwerken die nu Belsar's Hills heeten: en op het smalle landpad wemelde 't van mannen, beladen met timmerhout en takkebossen op alle naburige heuvelen geveld om een brug te slaan over het water.
Een eng maar een vast pad werd aangelegd door het riet en tot den oever van de Ouse, zoo 't een oever heeten mag waar met elk getij het water een paar voet viel en rees, en bij den vloed de vlottende veenbonken ellen ver overstroomde eer ze neêrzonken in de donkere diepten van 't bodemloos slijk. De mensch zelf moest hier, op ingeheide palen, zich den grond scheppen waarop hij staan kon.
Maar de palen hielden niet, en zij begonnen een drijvende brug te bouwen van lange balken door met lucht gevulde runderhuiden gedragen.
Spoedig daarop sloegen ze de hand aan het vervaardigen van een drijvenden schanskorf 1), dien ze, naarmate de brug vorderde, voor zich uit stuwden. Want van lieverlede kwamen ze onder het bereik van de pijlen der engelschen.
Doch ook dezen hadden niet ledig gezeten. Een aarden wal was opgeworpen op den oever van 't eiland, en daarop waren overhangende steigers getimmerd met schietgaten in den vloer. En zoo wachtten ze den aanval af, maar teisterden intusschen de brugbouwers met pijl en werptnig, uit hun vlugge schouwen die plotseling uit het riet schoten om er even snel in te verdwijnen.
Eindelijk.....de brug was voltooid en de schanskorf veilig dwars door 't Westwater voortgestuwd, zoo ver als hij bij hoog water in het riet had kunnen worden gebracht, tot op een polsstokslengte van het eiland.
De engelschen hadden willen pogen dien te vernielen. Maar Hereward had bevolen daarvan af te zien. Hij had gansch het werk naauwkeurig gadeslagen, en wist wat hij wilde.

{==332==} {>>pagina-aanduiding<<}

- ‘De ratten hebben zich zelven een val gesteld’, sprak hij tot de zijnen: ‘en we zouden dwaas zijn als we die vernielden eer ze er veilig gevangen inzitten.’
Zoo lag daar het gevaarte, somber, zwijgend, en toonde den vijand slechts een wand van stevige planken, overtrokken met huiden om het hout tegen brand te beveiligen. Drie uren lag het daar en Hereward liet het liggen.
Nooit was hij zoo opgeruimd geweest, nooit zoo vol vertrouwen.
- ‘Ieder uwer gedrage zich heden als een man; en eer de avond valt zult gij den franschman nogmaals de les van York 1) geleerd hebben. Hem schijnt ze vergeten. 't Is tijd hem haar te herinneren.’
En hij onderzocht zijn boog en zijn pijlen, bereid om zelf zich ‘als een man te gedragen,’ naar de wijze dier dagen van ouds toen een veldheer bewees voor zijn taak opgewassen te zijn door geweldiger en zekerder dan de beste zijner soldaten op den vijand in te houwen.
Het leger zette zich in beweging. 't Veld van Willingham geleek een mierennest. Bende bij bende rukte naar de rietgronden. De storm begon. Over den weg, over de brug naderden de gesloten gelederen, een donkere streep van menschen omlaag, omhoog glinsterend van staal; ridders in volle rusting; voetknechten in lederen kolders; aanvankelijk in goede orde, elk onder zijns aanvoerders banier; van lieverlede echter in verwarring gerakend, daar ieder voorwaarts wilde, tuk op zijn deel aan de onuitputtelijke schatten van Ely. Zij drongen over de brug. Dichter werd de massa. Dichter. Daar waren die over anderen struikelden, en uitgleden, en in het slijkig water vielen. Maar vergeefs was de noodkreet om hulp. De buitdorst dreef meedoogenloos hun makkers voorwaarts. Voorwaarts bij duizenden. En nieuwe duizenden bedekten het veld als moest geheel het leger gelijktijdig het eiland overstroomen.
- ‘Ze zijn talloos!’ sprak Torfrida, met een ernstige, verbaasde stem, terwijl ze aan Herewards zijde stond.
- ‘Of ze 't waren!’ andwoordde Hereward. ‘Laat hen komen, driemalen zooveel. Hoe grooter hun aantal hoe vetter de visch zal zijn eer de morgen aanbreekt. Zie maar! 't Gebeurt reeds!’
Want reeds begon de brug door te buigen en te zinken onder

{==333==} {>>pagina-aanduiding<<}
den overmatigen last. Op sommige plaatsen stonden de strijders reeds tot over de enkels in 't water. Te sneller rukten ze voort. Den schanskorf in. Naar boven.
En.....deels door zijn eigen zwaarte, deels door die van de overladen brug waaraan het een steun moest geven, begon het gevaarte naar achter over te hellen en langs den glibberigen oever af te glijden.
Vruchteloos poogde de bezetting zich op de been te houden. Vruchteloos de enterhaken in den wal te slaan. Vruchteloos zich van pijl en slinger te bedienen.
- ‘Zoo ge hier aan boord wilt komen moet ge vlugger zijn, franschen!’ 1) spotte Hereward.
Dat wisten de franschen ook: en terwijl Hereward nog sprak knarsten twee groote luiken van den korf op hunne hengsels, en vielen naar de zijde van het eiland, zoodat ze als twee klapbruggen dienen konden waarover een opeengepakte drom van ridders en met stormladders beladene soldaten voorwaarts stoof.
En...deinsde. Tusschen het eind der kleppen en den teen van den wal grijnsde hen in de diepte een paar vadembreedten zwarte modder aan. Wat Hereward voorzien had was gebeurd, en de onzichtbare verdedigers boven hun hoofd hieven een schallenden spotkreet aan.
- ‘Op! Springt er over als mannen! Zendt om uw paarden, ridders! Er over gejaagd als kloeke jagers!’
De voorste gelederen moesten wel vooruit want steeds drongen de achterste hen op. In een oogenblik wentelden ze in het water, onder den voet getreden door den volgman, verdwijnend onder hun worstelende makkers, die op hun beurt zelven verdwenen.
- ‘Zie, Torfrida! Geen anderen bodem voor hun stormladders als de lijken hunner makkers!’
Torfrida wierp een enkelen blik door de spiegaten van den steiger op de stuiptrekkenden in de diepte, en keerde zich met afgrijzen om. Maar de mannen waren meedoogenloos. Een hagel van steenen, werpschichten en pijlen, door de schietgaten naar beneden geworpen, vergrootte de slachting, verzwaarde den doodstrijd. De stormladders hielden geen stand in den modder. Had die 't vergund, de worsteling der stervenden zou ze heb-
{==334==} {>>pagina-aanduiding<<}
ben omgeworpen. En altijd drongen nieuwe slachtoffers van achteren op onder den kreet ‘Dex aie! 1) Op naar het goud van Ely!’ En verder en verder gleed onder den last de schanskorf achteruit de rivier in, en steeds wijder gaapte het modderig water tusschen aanvallers en belegerden.
Eindelijk...daar stond één ladder, stevig op de lijken der dooden geplant, veilig aan de borstwering van een steiger gehaakt. Eer de engelschen haar konden losrukken was ze zoo beladen met menschen dat zelfs Herewards kracht te kort schoot. Maar aan het boveneind stond hij slagvaardig om den eerste die 't bereikte neêr te houwen; en hij hieuw hem neêr.
Doch de franschen wisten niet van wijken. Man voor man viel onder Herewards zwaard: - maar man na man nam des gesneuvelden plaats in, soms over elkanders schouders naar boven klauterend.
Dien moed bewonderden de engelschen, zelfs in de dronkenschap der zegepraal. ‘Gij zijt mannen waard dat ge bestreden wordt, franschen!’
- ‘Dat zijn we!’ riep een ridder, de eerste en de laatste die de borstwering overschreed. Een stoot met het gevest van zijn zwaard had Hereward achteruitgeworpen, maar in zijn vaart schoot hij zelf hem voorbij en viel op zijn knfe.
Een dozijn engelschen over hem. Maar hij was reeds weder op en riep: ‘Deda! Deda! Voorwaarts mannen!’ Doch niemand andwoordde.
- ‘Geef u over!’ sprak Hereward.
Deda andwoordde met een houw op Herewards helm gericht, die hem op de knieën wierp, maar het zwaard in twintig stukken deed splinteren.
- ‘Wel geraakt!’ zei Hereward terwijl hij opstond. ‘Handen af, mannen! 't Is mijn partij. Geef u over ridder! Gij hebt genoeg gedaan voor uw eer. Uw leven weg te werpen zou dwaasheid zijn.’
De ridder zag den kring van ruwe gelaatstrekken aan in wier midden hij alleen stond.
- ‘Alleen aan Hereward.’
- ‘Die ben ik.’
- ‘Had ik dan maar een weinig harder geraakt!’
- ‘Uw zwaard zou slechts in te meer splinters gebroken zijn.

{==335==} {>>pagina-aanduiding<<}
Mijn wapenrusting is betooverd 1). Geef u dus over als een verstandig en dapper man.’
- ‘Waarom niet?’ hernam de ridder, terwijl hij voortstapte en rustig ging zitten. ‘Ik heb een gelofte gedaan, aan Onze Lieve Vrouw en koning Willem, dat ik heden in Ely zou komen. Ik ben in Ely. 'k Heb dus mijn taak volbracht.’
- ‘Dan zult ge nu de gast van Ely wezen, gelijk zoo dapper een ridder verdient.’
Dat was een woord van Torfrida.
- ‘De gevangenen van mijn gemaal zijn de mijne. En als ik daaronder zulke dappere ridders ontmoet, mogen ze geen lichter ketenen dragen dan een vrouwenvertrek leveren kan.’
Ridder Deda had een hoffelijk andwoord gereed toen, boven het tieren en vloeken der strijdenden uit, een gil gehoord werd zóó schril, zóó vreeselijk dat allen naar den wal vlogen.
Wat Hereward voorzien had was eindelijk gebeurd. De brug steeds zwaarder beladen, steeds dieper gebogen onder het gewicht van haar last, was bezweken, en, bij het vallen van het water, gebroken, - niet aan de zijde van Ely, waar het terugglijden van den schanskorf haar deed medegeven, maar aan den kant van het leger. Eens kantelde ze, toen sloeg ze om: en de bloem der normandische ridders zonk in den morsigen stroom. Over een lengte van wel een vierdemijl spat en spuit de golf omhoog, en over gansch die uitgestrektheid zinkt worstelend een dichte drom in het donkere water, en verstikt in veen en slijk.
Duizenden zullen, naar de overlevering, daarbij zijn omgekomen. Eeuwen later zijn nu en dan door boer en poldergast hun wapenen opgedolven. Tot op den huidigen dag vindt men ze onder de rijke, gedraineerde graanvelden welke nu die zwarte halvemijl hebben ingenomen; of in de bedding der naauwe beek waartoe nu het Westwater is geslonken sedert het van zijn stroom is beroofd.
En door de overlevering wordt daarbij gevoegd dat Willem onverwijld zijn tenten opbrak en den teruchtocht aannam, ‘kermend van hartzeer’. Oostwaarts trok hij, en legde het overschot

{==336==} {>>pagina-aanduiding<<}
zijns legers te Brandon in kwartier. Wachtpost bij wachtpost plaatste hij langs het Westwater. Om dien tijd schijnt hij den bouw begonnen te hebben van het kasteel bij Brandon, waarvan nog de ruïnen in het nabijgelegen Weeting. Park gevonden worden. Althands hij deed zijn best om het eiland te blokkeren nu hij het niet stormenderhand bemachtigen kon. En zoo eindigde het eerste gevecht bij Aldreth.
Het eerste: maar niet het eenige. Ely was de doorn in Willems vleesch. Met dat versterkte kamp der vrijheid viel er niet aan een rustig bezit ook maar van Engeland bezuiden den Theems te denken. Het eiland door langdurige insluiting uit te hongeren was een hersenschim. Een maand na den strijd was ridder Deda, uit zijn krijgsgevangenschap ontslagen, in het kamp zijns hertogs teruggekeerd. Zijn welgedaan uiterlijk en de telganger, hem met de vrijheid door Herewards edelmoedigheid geschonken, bevestigden wat hij wist te verhalen van de onuitputtelijke hulpbronnen in paarden, vee, visch en allerlei levens- en oorlogsbehoeften waarover de verdedigers konden beschikken. Willem moest het eiland nemen. Hereward wist dat hij dit moest, en waakte. Op een verkenningstocht in de vroege lente van het volgend jaar ondernomen had hij ontdekt dat een aanval opbanden was. Ditmaal zouden moed en roofgierigheid nog bovendien gesteund worden door zwarte kunst. Omgekocht door Ivo Taillebois, een van des normandieërs laaggeboren maar hooggestegen trawanten, zou een heks uit de omstreken door haar toovermiddelen de pogingen der aanvallers steunen. Hereward was in vrees en angst teruggekeerd. Hij geloofde aan de bovennatuurlijke macht der kol uit Brandon: en in zijn onnoozelheid vroeg hij Torfrida of ze niet in staat was de bezweringen door tegenhezweringen onschadelijk te maken.
Torfrida glimlachte en schudde het hoofd.
- ‘Mijn ridder, reeds lang heb ik die dwaasheden vaarwel gezegd. Laat ons het kwade niet met het kwade, maar liever met het goede bestrijden. Gebeden zijn beter dan toovermiddelen. Genen hoort de hemel, dezen zijn slechts krachtig door de hel. Ik wil met al de vrouwen van Ely een bedevaart doen naar de Ethelrede's bron achter de sterkte bij Aldreth, en de heilige bidden ons nabij te wezen op den boozen dag, en haar eiland te beschermen zoowel als de eer der vrouwen die in heur maagdelijke armen veiligheid hebben gezocht.’

{==337==} {>>pagina-aanduiding<<}

Dus togen al de vrouwen van Ely barrevoets naar St. Ethelredes bron, Torfrida aan 't hoofd, in 't hairen kleed, met ketenen om pols en leest en enkels, waarvan ze, naar het vreemde, hartstochtelijke, ernstige gebruik dier tijden, beloofde zich niet te zullen ontdoen eer ze den vijand van Aldreth had zien vlieden voor het aangezicht der heilige. Zoo baden ze terwijl Hereward en zijn mannen aan de versterkingen arbeidden. En toen ze waren huiswaarts gekeerd en Torfrida haar gekwetste, bloedende voeten wiesch, kwam Hereward binnen.
- ‘Ik vrees dat ge uw arme, lieve voeten gemarteld hebt zonder er veel bij gewonnen te hebben.’
- ‘Toch niet. Als ik gansch den weg over scherpe scheermessen had moeten afleggen, ik zon 't met blijdschap gedaan hebben om te weten te komen wat ik nu weet Terwijl ik bad zag ik rond over het veen, en St. Ethelrede gaf mij een denkbeeld in. Maar zoo vreeselijk een denkbeeld dat ik schroom 't u meê te deelen. Toch schijnt het mij onze eenige kans.’
Hereward wierp zich aan hare voeten en bezwoer haar 't hem te zeggen. Eindelijk sprak ze, zooals men spreekt wanueer onze eigene woorden ons half beangstigen:
- ‘Zou het riet branden, Hereward?
Hereward kuste bij herhaling heur voeten, terwijl hij haar zijn profetesse, zijn redster noemde.
- ‘Branden? Onder dezen maartschen wind als tonder, zoo slechts het drooge weder aanhoudt. Bid dat dit geschieden moge, Torfrida.’
- ‘Genoeg! Geen woord meer. Hoe verhardt de oorlog zelfs ons vrouwen! Kom, help me dit ruwe hairen gewaad uittrekken.’
Middelerwijl had Willem zijn leger weder naar Cambridge en de velden bij Willingham gevoerd, en was daar met den aanleg zijner werken begonnen. Daarna sloeg hij de hand aan de herstelling van den weg door het riet. Breeder moest die zijn en steviger. Alle visschers van de Ouse ontvingen bevel om met hun booten te Cotinglade te komen en de bouwstoffen ter bestemde plaats te brengen. ‘En met hen kwam ook Hereward, in een smalle schouw, 't hoofdhair en de baard weggeschoren om niet herkend te worden 1), en arbeidde naarstig met de overigen.

{==338==} {>>pagina-aanduiding<<}
Maar dien dag ging de zon niet onder eer er schade was aangericht. Want toen Hereward weg zou varen eindigde hij zijn werk met het in brand te steken, zoodat alles in asch werd gelegd, en eenige franschen omkwamen of verdronken.
En zoo ging Hereward voort met krijgslist en hinderlaag tot ‘na zeven dagen van aanhoudende schermutselingen, naauwlijks de arbeid van een enkelen was volbracht; behalve vier houten getimmerten waarin ze hun schutgevaarte wilden plaatsen. Maar op den achtsten dag besloten zij tot den aanval, en plaatsten de kol in hun midden op een hooge plaats, waar ze ongehinderd haar werk kon verrichten.’
Hereward was niet de eenige geweest die Torfrida om tegen bezweringen had aangezocht. Maar zij had standvastig geweigerd en zich den steun verzekerd van Thurstan den vromen abt van het klooster op Ely, die, in de stelligste woorden, verklaarde dat in zijn geestelijk gebied geen duivelskunst geoefend worden zou zoolang hij leefde en zijn waardigheid bekleedde.
Toch was ze angstig, gejaagd, meer dan dat. Spijt haar geloof dat St. Ethelrede 't haar had ingegeven wroegde haar 't geweten om het vreeselijk hulpmiddel waarop ze Herewards aandacht had gevestigd, en waarvan ze wist dat hij 't zou aangrijpen met een afgrijselijk goed gevolg. Tafreelen van bloedstorting en doodsangst bewogen zich voor hare oogen en verjoegen des nachts den slaap van heur sponde. Lange uren doorwaakte ze in de kerk in gebeden. Ze vastte. Ze legde het teedere lichaam zware kastijdingen op. Naar het gebruik des tijds wilde ze boete doen voor hare zonde, als die een zonde was. Eindelijk had ze zich tot godsdienstigen waanzin opgewonden. Ze zag St. Ethelrede in de wolken boven het eiland zweven, den maagdelijken palmtak dreigend tegen de franschen opgeheven. Wilde profecy van ondergang en nederlaag der franschen rolde van hare lippen. Dan weder, als de overspanning haar had uitgeput, kermde ze in 't geheim over ondergang en neêrlaag die daarna over haar eigen volk zouden komen. Maar ze wilde kloekmoedig zijn. Ze wilde haar plicht doen. Ze wilde de helden aanvuren die tot haar opzagen als tot een van God bezielde, wijzer en verhevener dan zij zelven.
En zoo gebeurde het dat, toen de strijders dien achtermiddag naar Haddenham optrokken, Torfrida op een wit strijdros aan de spits reed, van top tot teen in 't boetgewaad gehuld, terwijl de

{==339==} {>>pagina-aanduiding<<}
ketenen om haar leden rinkelden. Maar ze vermaande de engelschen in haar Engelands zinnebeeld te aanschouwen: gevangen maar onverwonnen; en haar kluisters te breken, de hare en de rampzaligere nog van iedere vrouw in Engeland die 't ruw geweld des vreemdelings tot slavin en speeltuig had verlaagd; en zóó woest een zegepraal tintelde in heur arendsoog dat de engelschen naar haar bezield en schoon gelaat opzagen als naar dat van een heilige over wie de geest des Heeren was gekomen. En toen de franschen ten storm bereid voorwaarts rukten, stond daar achter de engelsche versterkingen een gestalte in de hairen pij gehuld, blootshoofds en barrevoets, leest en polsen en enkels in ketenen gesloten die het zonlicht weêrkaatsten, de lange ravenlokken prijs gelaten aan den wind, de slanke sneeuwwitte armen kruisgewijs ten hemel geheven, zooals in oude dagen die van Moses in den strijd met Amaleq: en deze riep St. Ethelrede en alle hemelsche heirscharen in, en zong tartende strijdliederen die den vijand zijn oordeel verkondigden.
En de engelschen zagen haar aan, en riepen: ‘Een profetesse is ze. Zekerlijk we zullen heden een groote zege behalen, of als helden sterven aan heur voeten.’
En tegenover haar, op den toren door de franschen gebouwd, stond de heks van Brandon en huilde en mompelde met gemeene gebaren, en bezwoer den orkaan die niet kwam: want, wáár men heen zag, geen wolkjen aan den wijden, blaauwen hemel.
En de engelschen zagen en voelden, al waren ze niet in staat het in woorden te brengen, het hemelsbreed verschil tusschen den daemon der duisternis en der wreedheid en den genius van vrijheid en licht.
De nieuwe brug was hecht. Zonder gevaar kon Willem er zich te paard op wagen met Ivo Taillebois aan zijn zijde.
De vorst twijfelde aan de macht der tooverkol, en schaamde zich zelfs wel eenigzins over die nieuwe bondgenoot. Maar hij vertrouwde op zijn brug en de zware werptuigen die hij in zijn vier torens had opgesteld.
Ivo Taillebois vertrouwde èn op zijn heks èn op de brug.
Willem wachtte den vloed af. Toen die bijna op zijn hoogst was beval hij den werpschutters de sterkte der engelschen aan de overzijde schoon te vegen. Krakend en knarsend gingen de balisten en katapulten af, en groote steenen en zware lansen gierden door de lucht.

{==340==} {>>pagina-aanduiding<<}

- ‘Terug!’ kreet Torfrida, door vasten en kastijding en godsdienstigen waanzin buiten zich zelve. ‘Iedere man van dien post. Waartoe zondt ge uw leven wegwerpen? Wacht heden op den hemel en ziet hoe de heiligen voor u kampen zullen.’
Zóó hoogen eerbied boezemde ze op dien oogenblik in dat ieder strijder terugtrok tot aan den berm des wals onder hare voeten.
- ‘De lafaarts vluchten al! Voorwaarts uw leger, heer koning!’ riep Taillebois.
- ‘Valt aan! Voorwaarts voor Normandie!’ donderde Willem.
‘Ik vrees,’ sprak hij bij zich zelven, ‘dat daar iets achter steekt. Een krijgslist van Hereward. Maar tenondergebracht moeten ze.’
De avondwind rimpelde het watervlak. De groote snoek schoot uit het bies van den oever, en joeg scholen van kleineren visch voor zich heen onder het flikkerend licht der dalende zon. Maar de domme schepsels gaven geen acht op de booten met geharnaste krijgers beladen, die aan weêrszijde van de brug in het riet krioelden, en zich naar de rivier begonnen te richten.
Bij duizenden zwermden de spreeuwen om het riet, verlangend om de gewone rustplaats in te nemen, maar zonder het te wagen. Weêr vlogen ze op, en weêr schoten ze neder, en vertelden elkander in hun angstig getjilp hoe iedere rietschor en elke griend bezaaid was met gepantscrden. Maar altijd bleef de hemel blaauw en gansch van wolken vrij.
En nu weêr werd daar de doffe donder gehoord van duizenden voetstappen op den slappen, weeken grond, en het gegons van duizenden stemmen dat in wilde kreten van ‘Dex aie!’ overging toen een stroom van menschen voortrukte over den weg, en de heks van Brandon voorbijtrok.
- ‘Dex aie?’ sprak Willem met een grijns. ‘Debbles aie! 1) zou beter zijn!’
- ‘Ja, Sire, hadden de hemelsche machten willen helpen, des te beter. Maar als ze niet willen is 't niet onze schuld als we 't met de helsche beproeven,’ meende Ivo.
Willem lachte. ‘Twee pezen bij zijn boog te hebben kan niemand schaden. Voorwaarts, mannen, voorwaarts!’ beval hij terwijl hij doorreed naar het bruggehoofd onder den toren.

{==341==} {>>pagina-aanduiding<<}

- ‘Voorwaarts!’ schreeuwde Taillebois.
- ‘Voorwaarts!’ gilde daar boven 't afzichtelijk wijf. ‘De watergeest vecht voor u.’
- ‘Vecht voor u zelven,’ sprak Willem.
Vijftig ellen diep helder water scheidden franschman en engelschman. Niet meer dan vijftig ellen. Uit kruis- en handboog vlogen aanhoudend de pijlen, vermengd met de zware werpsperen. Gedurig vielen gewonden voorover en zonken weg in de blaauwe diepte tusschen paling en snoek, om de slachtoffers van den vorigen zomer te vermeerderen. Een kring op het water, en effen en stil was weêr zijn spiegel. Uit en in het riet zwom koet en waterhoen, en verwonderde zich over hetgeen geschiedde. Op den stroom wiegelde zich de waterlelie, rustig als in den rustigsten vijver. Maar spoedig was haar stengel gebroken, de witte kelk met menschenbloed bemorst. Vijftig ellen diep helder water. En schatten zonder wedergaê aan de overzij.
Balken, pramen, pontons werden voortgestuwd over den stroom. Als mieren kropen er de strijders op. En altijd volgden er meer. Niemand gaf acht op den makker die uitgleed en in het water plaste en wegzonk, de handen uitgestrekt naar andere handen te bezig om hulp te bieden. En steeds bleef het wijf boven hunne hoofden haar bezweringen uitgalmen, en wijzen, en 't gelaat verwringen, en bidden om den storm. Maar altijd bleef de hemel blaauw, en gansch van wolken vrij.
En altijd, of pijlen en schichten floten om haar hoofd, stond Torfrida op de verhevenheid aan de overzijde, en wees met uitgestrekten vinger honend naar die daar worstelden in het water, en zong op luiden toon, de frauschen wisten niet wat, maar ze voelden dat het lied hun moed als was deed smelten, zooals dan ook de bedoeling was.
- ‘Het schijnt dat ze een heks tegen de uwe hebben, Ivo, en voorwaar, een schoonere. Ik vrees dat de duivels meer lust hebben om naar haar te luisteren dan naar die bezemstokrijdster in de lucht: vooral zoo Asmodeus op 't mat is!’
- ‘Schoon is, wie voor een schoone zaak opkomt, heer koning!’
- ‘Een goede redenering voor eerlijke lieden, maar niet voor duivels. Waar wijst de schoone duivelin zoo ernstig naar?’
- ‘Naar iets in 't riet. Luister nu eens naar haar! Ze zingt vrij wat meer als een engel dan als een duivelin. Dat moet er van gezegd worden.’

{==342==} {>>pagina-aanduiding<<}

En het lied van Torfrida, helder en zacht als het eerst over het water klonk, rees hooger, luider, scheller tot het zelfs het gehuil der kol overstemde.
- ‘Ze ziet meer dan wij.’
- ‘Maar ik ook!’ riep Willem uit, terwijl hij zich op de dij sloeg. ‘Par le splendeur Dex! 1) ze heeft hun gewezen waar ze ‘het riet in brand moesten steken; en zij hebben het gedaan!’
Een rookwolk. Een flikkerende vlam. Nog een. Al weder. En uit het riet aan de fransche zijde schoot een schouw en verdween in dat aan de engelsche.
- ‘Het riet staat in brand. Voorzichtig mannen!’ schreeuwde Ivo.
- ‘Zwijg, gek! Doe hen schrikken en ge zult ze als schapen in den stroom zien springen. Rechtsom keert, mannen! Trekt af - langzaam en in orde. Morgen zullen we den strijd hervatten.’
Te laat! Koel en kalm klonk de stem van den grooten veldheer, maar niet tijdig genoeg. Over het riet sloeg de vlam, knetterend, huilend, op de vleugelen van den avondbries. De colonne op den weg had het gevaar te spoedig bemerkt, en was op de vlucht geslagen. Maar waarheen?
Een hagelbui van werptuig, van schichten en spietsen overstelpte den dichten drom toen hij zwenken wilde voor den aftocht, en bracht steeds meer verwarring in de opeengepakte schaar. Een pijl, door geen gewonen arm geschoten, doorboorde Willems schild en nagelde 't aan 't gepantserd vleesch. Eén kreet van pijn vermocht hij niet te smoren.
- ‘Gij zijt gewond, sire. Rijd om uw leven! 't Is dat van duizend dezer knechten waard;’ en Ivo greep Willems teugel en sleepte hem voort, trots allen tegenstand, midden door het gedrang der angstige, schreeuwende, worstelende krijgers.
En breeder wordt het vuur, en woedt en grijpt om zich heen, en danst en knettert, en giert en huilt als een levende duivel. De boogschutters en slingeraars in de booten deinzen, en vallen als geblakerde lijken neêr waar het nadert. 't Bereikt den weg, lekt aan den zoom, wijkt voor de dichtopeengepakte menschenmassa, springt over haar heen, snelt haar vooruit, sluit de rampzaligen in een kring van vlammen.
Aan alle zijden brandt het riet om hen heen. Het houtwerk

{==343==} {>>pagina-aanduiding<<}
van de brug vat vuur. Het veen en de takkebossen onder hunne voeten zijn aan het smeulen geraakt. Ze springen van het brandend voetpad, en plompen in het onpeilbaar moeras, bedekken het aangezicht en de oogen met de geblakerde handen, en zinken weg in den zwarten, borrelenden modder.
Ivo sleurt Willem voort, onverschillig voor de gebeden, onverschillig voor de vloeken der soldaten, en ze bereiken den oever juist tijdig genoeg om tusschen zich en het water een lange, zwarte, smeulende, vormelooze streep te zien. Rechts en links is 't moeras, een minuut te voren een zee van riet, een opene, vuile poel, wemelend van booten overladen met gillende en vloekende mannen; en aan 't eind van wat zoo even een pad was staat de toren, langs wiens zijden de vlam zich naar boven werkt, terwijl de heks van Brandon in vertwijfeling naar beneden springt, doodvalt, een misvormde vleeschklomp tusschen de cinders.
- ‘Dwaas die ge zijt! Dwaas die ik was!’ brult de groote veldheer als hij bij de opening van zijn tent zich van zijn paard werpt, vloekend van woede en pijn.
Ivo Taillebois sluipt weg. Maar hij laat de tweede tooverkol wier hulp hij gehuurd had uit Brandon halen, en ophangen tot een kleinen troost voor zijn ziel. Ook heeft hij niet vergeten haar hut te doorsnuffelen tot hij een in den grond verborgen aarden pot had gevonden, en daarin de schakels van zijn eigen gouden halsketen, met verscheidene andere schatten waarvoor de rampzalige oude vrouwen hare ziel hadden verkocht. En als een zeer verongelijkt man eigende hij zich al het gevondene toe.
Den volgenden dag trok Willem af met zijn leger. Zijn manschappen weigerden ten derde male den vijand onder 't oog te zien op dat bloedveld. De engelsche toovermiddelen, zeiden ze, waren sterker dan de hunne, sterker dan de moed des dappersten. Kon Willem Torfrida machtig worden, en haar verbranden zooals zij hen verbrand had, met riet uit Willinghamveen, dan, maar ook dan eerst zouden ze op nieuw pogen Ely te bestormen.
Torfrida had hen zien zwenken, vlieden, sterven in doodsangst. Haar werk was verricht; haar hartstocht had zich uitgeput; haar zelfpijniging en reeds 't gewicht alleen harer kluisters, dat ze had kunnen dragen gedurende haar overspanning, drukten loodzwaar op haar. Bewusteloos zonk ze neder op het gras, en uren achtereen lag ze stuiptrekkend daar neder.

{==344==} {>>pagina-aanduiding<<}

Toen stond ze op, wierp kluisters en boetpij van zich, was dezelfde van weleer: maar toch tot haar sterfdag een droefgeestiger vrouw..................

En zoo stiet Willem van Normandie ten tweede male het hoofd voor Ely. Wat of monnikenverraad hem later in handen speelde wat hij aan mannenmoed en vrouwengeestkracht niet had kunnen ontwringen? De theokratie is van ouds de vriendin en bondgenoot der geweldigen geweest en de vijandin van de vrijheid der volken. Genoeg als Elys weêrstand een herinnering te meer van 'tgeen volken vermogen die hun onafhankelijkheid liefhel ben en voor haar hun goed durven offeren, hun leven stellen, - vermogen tegen het overmachtigst geweld en de diepzinnigste berekeningen van staat- en krijgskunde. Want over beiden te samen beschikte geen man zijner eeuw als Willem: noch keizer Hendrik IV, noch Harold Godwinszoon, noch Hereward de zoon van Leofric, noch Boudewijn van Vlaanderen, noch Harold van Noorwegen, noch zelfs - over geweld en sluwheid althands - Lanfranc de vorstenleider, of zijn meester in bere ening en macht, Hildebrand die keizers vernederde.
Genoeg ook als de meêgedeelde episode - voor het grootste deel, schoon niet te slaafsche, vertaling, - iets heeft toegebracht om de aandacht te vestigen op een in 't vorig jaar in Tauchnitz uitgave verschenen nieuwen roman van Charles Kingsley, aan het hoofd dezer regelen vermeld, waarvan ik mij niet herinner eenige overzetting aangekondigd gezien te hebben, hoe weinig anders over nederlandsche apathie in dit opzicht kan worden geklaagd.
De minnaar van degelijke bellettrie zal er een boek in vinden wat charakterschildering en ontlediging betreft misschien minder voortreffelijk dan, onder Kingsley's vroegere werken, Hypathia of Two years ago, maar toch ook uit dit oogpunt uitnemend; een verhaal bij hetwelk misschien voor sommigen de toelichting van Thierry's Histoire de la conquête de l'Angleterre par les Normands, minstens die van Bulwer's Harold, zoo niet onontbeerlijk, toch gewenscht kan zijn, doch over welks dramatisch en plastisch gehalte het meêgedeelde kan doen oordeelen, en welks geschiedkundige waarde niet betwijfeld zal worden door wie of Thierry's of Bulwer's arbeid kennen.







{==345==} {>>pagina-aanduiding<<}

Alexander Manzoni,

door A.S. Kok.

‘Mijn verwachting zal zijn, dat God de hand uitstrekke naar het boek, waarin hij de zonden der volkeren opschrijft; dat hij de schulden van het italiaansche volk zal uitwisschen en zeggen: Dat Italië herleve! Dan zal de kunst, met het vaderland herboren, tot verheven vlucht zich opheffen en gedenkstukken leveren, grootsch en roemrijk genoeg om te kunnen wedijveren met die onzer voorvaderen.’
Aldus eindigt Giudici zijn geschiedenis der italiaansche letterkunde. Indien die verwachting niet al te overspannen is geweest, kunnen wij zeggen, dat zij voor een deel vervuld is geworden. De geschiedenis van de beweging en herleving, die in onze eeuw op het italiaansche schiereiland hebben plaats gehad, is grootendeels ook die der letterkundige omwenteling en ontwikkeling, gedurende de laatste vijftig jaar. Bijna alle voortbrengselen van eenige beteekenis zijn onafscheidelijk verbonden aan de staatkunkundige beweging in Italië, zijn daarvan beurtelings de oorzaak of het onmiddellijk gevolg. Bijna alle mannen, wier letterkundige arbeid van eenig gewicht is geweest, waren bezield van een vurige vaderlandsliefde, die maakte dat hun voortbrengselen nu eens de uitstorting waren van een edele verontwaardiging, dan weder de uiting van een diep-gevoelden weemoed en in het algemeen van een echt nationalen geest doordrongen waren, die betooverend werkte op al hun landgenooten. Het Vaderland

{==346==} {>>pagina-aanduiding<<}
riep den dichter op, de kunst verkreeg leven en karakter door het streven naar datgene wat den edelsten onder het volk weder dierbaar was geworden: vrijheid, zelfstandig volksbestaan! Menige treurige bladzijde zou de levensgeschiedenis dier mannen aanbieden, zoo men zich niet overtuigd kon houden, dat zij zich gelukkig gevoelden in de vervulling hunner roeping, te midden van de vernedering en kwelling, die bekrompenheid en despotiek gezag jegens hen moesten bezigen. Een aanzienlijke rij van getuigen staat tegenover de verdedigers van den willekeurig gevestigden staat van zaken, gelijk die vroeger was. Ugo Foscolo moest de vlucht naar Engeland nemen om zijn vaderland nooit weder te zien; Silvio Pellico zuchtte tien jaren in bittere gevangenschap tot zijn geest gebroken was; Joan Berchet zwierf jaren lang om in Frankrijk en België; Leopardi ervoer onder den druk van zijn vaderland en de bekrompenheid zijner naaste betrekkingen wellicht meer dan eenig ander het bitterst lijden; Giusti kon alleen door zich te verbergen aan een herhaalde bedreiging met gevangenis en ballingschap ontsnappen; Guerrazzi ondervond beide bij afwisseling, en zelfs de geestelijke waardigheid kon onder het Napolitaansche bestuur Borghi niet redden. Alexander Manzoni alleen, de eerste vertegenwoordiger der hedendaagsche Italiaansche letteren, maakt op die lange lijst van vervolgden en veroordeelden een uitzondering. Verschillende oorzaken werkten daartoe samen. De groote populariteit die hem zijn werken en bovenal zijn waardig en edel karakter verworven hadden, boezemde zelfs hèn ontzag in, die anders hun beschuldiging ‘als gevaarlijk voor de bestaande orde van zaken’ niet het minst op hem van toepassing wilden verklaard hebben, zoodat men vreesde voor de veroordeeling van geheel het beschaafde Europa, indien men ook aan hem de handen sloeg. Daarbij kwam, dat hij door zijn bepaalde rechtzinnigheid en zijn innige gehechtheid aan de Kerk ook onder diegenen
zijn verdedigers vond, wier stem in andere gevallen machtig genoeg was om een veroordeeling te bewerken. Eindelijk nog moet men in aanmerking nemen, dat hij zich nimmer rechtstreeks op staatkundig gebied waagde, zoodat zelfs zijn verklaardste tegenstanders hem niet bepaald onder de ‘opruiers van het volk’ konden rangschikken, wat ook de strekking ware van zijn letterkundige voortbrengselen. En toch behoort Manzoni tot de eerste mannen van het jonge Italië gerekend te worden;

{==347==} {>>pagina-aanduiding<<}
toch hebben zijn geschriften door hun echt nationalen geest, door een innig gevoel voor de rampen en de vernedering van het verdeelde vaderland, door het wijzen op de verborgen oorzaken der kwalen waaraan het vaderland ten prooi was, door de schildering van toestanden uit het verledene waarin die van het heden werden afgespiegeld, door de toespelingen eindelijk op den dag der verlossing, een onberekenbaren invloed uitgeoefend op den gang der gebeurtenissen. Zijn stem is mede een stem ter opwekking, ter herleving, ter bezieling geweest. En juist door het eigenaardig standpunt waarop hij zich geplaatst had, door den ernst zijner gevoelens, door zijn innige vroomheid en kerkelijke rechtzinnigheid zijn de geschriften van zijn hand een krachtig wapen tegen de vijanden van het herleefde Italië. Met fierheid wijst een groot deel zijner landgenooten op zijn voorbeeld om te bewijzen, dat vrome gehechtheid aan de Kerk en hare leerstellingen zeer goed kan samen gaan met geestdrift voor een herboren en vereenigd vaderland. Manzoni toch was de vertegenwoordiger dier machtige partij, welke - vóor eenige jaren althans - zich juist door de vereeniging dier beide eigenschappen kenmerkte.
Alexander Manzoni werd uit een adellijke familie in 1784 te Milaan geboren. Zijn vader was een edelman van weinig opvoeding en beschaving; zijn moeder daarentegen was een vrouw van ongewone ontwikkeling, begaafd met een uitstekend verstand. Zij was de dochter van den beroemden Beccaria (gest. in 1793), die zich in zijn tijd den naam van ‘Menschenvriend’ had verworven door zijn verhandeling over de misdrijven en hunne straffen (Dei Delitti e delle Pene), waarin hij een beroep doet op het gevoel van menschelijkheid en recht, vooral in betrekking tot de toepassing van de doodstraf. De jeugdige kleinzoon is nog getuige geweest van de buitengewone verbazing en toejuiching, die dit geschrift jaren lang in geheel Europa heeft teweeg gebracht en opgewekt. Beccaria's naam is overigens beroemd geworden als die van een der eerste staathuishoudkundigen van zijn tijd, terwijl hij zich mede op letterkundig gebied door zijn Ricerche intorno alla natura dello Stile evenveel roem heeft verworven als op dat der wetenschap door zijn veelzijdige kennis. Manzoni ontving zijn opvoeding gedeeltelijk in zijn geboortestad, gedeeltelijk aan de hoogeschool te Pavia. Op twee-en-twintigjarigen leeftijd gaf hij zijn eerste dichtproeve in het licht, getiteld: ‘Op den dood van Carlo

{==348==} {>>pagina-aanduiding<<}
Imbonati’ en toegewijd aan zijn moeder. Dit gedicht trok de aandacht van Ugo Foscolo in zoo hooge mate, dat deze niet aarzelde met te verklaren, dat de schrijver eenmaal het sieraad zoude worden van het opkomend geslacht. Ongetwijfeld heeft de betrekking van Manzoni tot genoemden dichter veel bijgedragen tot de ontwikkeling van zijn genie en de opwekking der vaderlandsche gevoelens, waarvan hij van nu aan zoo schitterende blijken zoude geven. Geheel Italië dweepte toen met Foscolo's ‘Brieven van Jakob Ortis,’ een werk dat men wel eens den ‘italiaanschen Werther’ heeft genoemd en waarvan de held duitsche sentimentaliteit en italiaansch patriotisme in zich vereenigt en door beide te gronde gaat, gelijk een beoordeelaar aanmerkt. Van eenigszins minder ingrijpende werking op de denkbeelden des volks, maar van des te gewichtiger invloed op de letterkundige ontwikkeling was Foscolo's gedicht ‘de Graven’ (I Sepolcri), dat omstreeks denzelfden tijd als Manzoni's eerste dichtproeve verscheen. Een fransch schrijver beweert, en werkelijk niet zonder grond, dat met dit gedicht een nieuw tijdperk voor de italiaansche poëzie aanbrak, daar het de rij opent van een aantal uitstekende voortbrengselen, die beurtelings door een verheven geveel, somberen weemoed en innige geestdrift het hart des volks in verrukking brachten. Het optreden van Manzoni had dus onder gunstige omstandigheden plaats. De letterkunde van zijn vaderland was een nieuw leven ingetreden; het verzenmaken had plaats gemaakt voor de bezielde uitstorting van het gemoed; het genie had een voorwerp gevonden, dat een onuitputtelijke bron voor altijd nieuwe inspiratie was, namelijk een lijdend en naar verlossing hijgend vaderland; de tijdsomstandigheden wekten tot handelen en ernstige overpeinzing op, en de invloed van de uitheemsche letterkunde zoude, gelijk wij straks nader zullen zien, ook in Italië niet zonder gunstig
gevolg blijven.
Intusschen had er een belangrijke omkeering plaats in het gemoedsleven van den jeugdigen dichter. Gedurende zijn jongelingsjaren had Manzoni zich doen kennen niet alleen als een volbloed revolutionair op staatkundig gebied, maar ook als iemand die zich aan alle gezag op kerkelijk gebied had onttrokken. Door dit laatste had hij den naam van ‘vrijdenker’ gekregen, een naam die toen enkelen wel niet onteerend voorkwam, maar toch bij verreweg het grootste deel der goede gemeente afschrik teweegbracht, wat thans bij velen wellicht verwondering zal

{==349==} {>>pagina-aanduiding<<}
baren, want, om met Bilderdijk te spreken: ‘men is er 't raar al van gewoon’. Na zijn huwelijk met een jonkvrouw uit Genève veranderde Manzoni echter geheel van richting op kerkelijk gebied. Gemelde jonkvrouw was iemand van streng Calvinistische gevoelens, doch kort na beider vereeniging omhelsde zij het Katholicisme, terwijl Manzoni zelf een vroom en ijverig aanhanger en verdediger der Kerk werd, die hij voor eenigen tijd den rug had toegekeerd. Deze omkeering was van zijn kant even oprecht en innig gemeend, als zij door velen werd toegejuicht. De eerste vrucht van deze omkeering was een kleine dichtbundel, getiteld: ‘Gewijde Liederen’, (Inni Sacri), in 1810 uitgegeven en met een buitengewone geestdrift ontvangen. Zij vonden een tal van navolgers en worden nog heden terecht als echte modellen van gewijde poëzie geroemd. Men moet de voortbrengselen van de voorgaande eeuw kennen, om ten minste eenigszins te kunnen oordeelen over de groote verdiensten van Manzoni in deze dichtsoort. Prachtige versbouw, meesterschap van taal, gepaard met verheven gedachten en vromen godsdienstzin brengen den lezer in verrukking, wat gevoelens hij ook aankleve. Het waren stukken, zoo zegt een duitsch geleerde, in den geest van het oude kerkgezang, uit een waarlijk vroom, liefderijk en bespiegelend gemoed gesproten dat, geschokt door de verwoestingen die het overal zag aangericht, plotselings aan het scepticisme was ontrukt en tot den schoot der Kerk was teruggebracht. Nog éen verdienste mag men hierbij niet over het hoofd zien, namelijk, dat deze liederen in een tijd, waarin het gevoel zich gewoonlijk op geheel andere wijze lucht gaf, aan de behoefte van duizenden te gemoet kwamen en aan vele gemoederen kalmte en vrede schonken. Toen Goethe ze leerde kennen, kondigde hij ze openlijk aan als een der schoonste proeven van de herleefde letteren in Italië. ‘Er heerscht een buitengewoon
naïeve toon in’, zegt hij onder anderen; ‘terwijl tevens een zekere levendigheid van geest, verrassende vergelijkingen en overgangen ons telkens aansporen er nader mede bekend te worden. De Dichter verschijnt ons als Christen zonder dweeperij, als Katholiek zonder bigotterie, als ijveraar zonder bitterheid. Deze Hymnen geven ons op nieuw een bewijs, dat een onderwerp, hoe dikwijls het ook behandeld zij, dat een taal, hoeveel eeuwen er ook mede gewoekerd zij, altijd weder frisch en nieuw verschijnt, zoodra een oorspronkelijke jeugdige geest het eene weder aangrijpt of

{==350==} {>>pagina-aanduiding<<}
van de andere zich weder bedient.’ De Hymne op het Pinksterfeest vooral is zeer schoon, en alleen een vergelijking tusschen Manzoni's Kerstfeesthymne en die van Milton, of van Manzoni's Lofzang aan Maria met dien van Petrarcha (een der uitstekendste gewrochten der italiaansche lyriek) zoude aan den eerstgenoemde den lauwer kunnen doen betwisten.
Van de Inni Sacri afscheid nemende, vestigen wij den blik op Manzoni's meesterstuk als voortbrengsel der lyrische poëzie: ‘de vijfde mei, Ode op den dood van Napoleon’. Wie de gesprekken van Eckermann met Goethe kent, weet met hoeveel ingenomenheid de laatste herhaalde malen op deze Ode terugkomt, telkens zijn bewondering betuigende voor zulk een bij uitstek schoon gedicht. Wij willen trachten er een denkbeeld van te geven door een eenvoudige prozavertaling. Daar zelfs Goethe geaarzeld heeft, den oorspronkelijken dichtvorm na te volgen en het alleen mogelijk achtte door een bijna letterlijke overzetting zijn' landgenooten het dichtstuk te doen kennen, wagen wij het niet een vertaling in verzen eenmaal door ons beproefd aan te bieden. Men neme het volgende derhalve voor lief.
‘Hij is geweest! - en gelijk het bewusteloos overschot na den doodsnik nederlag, beroofd van zulk een machtigen geest, zoo diep getroffen, zoo verbijsterd staat de aarde op die tijding. Sprakeloos en peinzende aan de laatste stonde van den man der noodlotsbeschikking, wist zij niet of ooit haar bloedig stof den indruk weder zoude ontvangen van een dergelijken voetstap eens stervelings.
Mijn muze staarde hem, bliksemend op den troon, aan en zweeg; evenzeer toen hij steeds bij snelle wisseling viel, zich weder verhief en verwonnen nederlag. Bij den klank van duizenden stemmen heeft zij nooit de hare gemengd. Maagdelijk rein van slaafsche lofspraak zoowel als van laffen smaad, verheft zij zich thans, opgewekt bij het plotseling verdwijnen van zulk een lichtstraal, en heft bij zijn urne een zang aan, die wellicht nooit zal sterven.
Van de Alpen tot de Pyramiden, van den Mansanares tot den Rijn trof die straal met zekeren slag; van Scylla tot den Don, van de eene tot de andere zee beroerde hij de aarde.
Was het inderdaad met waren roem? Aan het nageslacht blijve het moeilijk oordeel! Wij buigen het hoofd voor den Allerhoogste, den Schepper, wien het behaagde in hem een machtig teeken der scheppende kracht te drukken.

{==351==} {>>pagina-aanduiding<<}

De onstuimige en sidderende vreugde bij de opvatting van een grootsch plan, de angst van een hart dat ontembaar en brandend peinst aan het bewind, het verwerft en als loon verkrijgt wat een dwaasheid ware te durven hopen - dat alles viel hem ten deel: de roem, te grooter nog na gevaren, zoowel als de vlucht en de overwinning; het keizerlijk paleis zoowel als de droevige ballingschap; tweemaal de vernedering in het stof, tweemaal op het altaar der algemeene vereering!
Hij trad op! Twee eeuwen, de een gewapend tegen de andere, wendden zich onderworpen tot hem, alsof zij het noodlot van hem wachtten. Hij gebood het zwijgen en plaatste zich als scheidsrechter in haar midden.
Hij verdween! En in dagen van werkeloosheid is hij binnen enge oevers opgesloten, het voorwerp van grenzeloozen nijd en van diep medelijden; van onuitblusschelijken haat en van hartstochtelijke genegenheid.
Gelijk over het hoofd van den schipbreukeling de golven zwalpen en het overstelpen, de golven over welke weleer de blikken van den rampzalige zich wijd uitstrekten om vergeefs een verwijderde kust op te sporen: zoo overstelpte dezen geest de vloed der herinneringen. O, hoe dikwerf trachtte hij aan de nakomelingschap zich zelf te schilderen! Maar krachteloos viel op het gedenkwaardige blad de moede hand neder.
Hoe dikwerf stond hij bij het zwijgend sterven van den onvruchtbaren dag te staren, met het bliksemend oog ter aarde gekeerd en de armen over den boezem gevouwen. Dan bestormden hem de herinneringen aan de dagen die voorbij waren. Dan dacht hij aan de tenten van het legerkamp en de vernielde bolwerken, aan het vuur der bataljons en de golvende ruiterschaar, aan de bezielende legerorder en het snelle gehoorzamen
En bij zulk een boezemstrijd bezweek zijn geestkracht, vertwijfelde hij niet! Neen, een machtige hand van den hemel hief hem op en voerde hem medelijdend in een gewest waar hij lichter ademde. Zij geleidde hem op het bloeiend pad der hoop naar de eeuwige velden, naar het loon, dat alle wenschen te boven gaat, waar de roem die voorbij ging, nietig en verwelkelijk toeschijnt.
Gij schoon, onsterfelijk, weldadig geloof, altijd triumfeerend! roep het luide uit, verheug u des, dat trotscher en fierder geest zich nooit voor den smaad van Golgotha gebogen heeft. Verwij-
{==352==} {>>pagina-aanduiding<<}
der ieder wrevelig woord van de vermoeide assche! De God die nederwerpt en weder opheft, die bedroeft en troost, rustte aan zijn zijde op de verlaten doodsponde.’
Een opmerkelijke bijzonderheid treft ons bij de lezing van dit gedicht. De meeste dichters, die hetzelfde onderwerp behandeld hebben, toonden zich niet anders dan de zonen van dit of dat vaderland en gaven lucht aan verontwaardiging en diep gevoelden wrok of aan bewondering, die aan wilde opgewondenheid grensde. De landgenooten van Manzoni toonen zich Italianen, en beurtelings verheffen zij Napoleon om zijn corsicaansche afkomst en als koning van Italië, of zij roepen wraak over den man, die Venetië aan zijn lot overliet. Manzoni daarentegen stelt zich boven de genegenheid of den afkeer van zijn landgenooten; hij schrijft niet als een Italiaan maar als een Katholiek, wellicht nog juister gezegd: hij plaatst zich op een algemeen menschelijk standpunt. Zijn lyrisch drama stelt de handeling voor als een zaak tusschen den ontzagwekkenden historischen persoon, de wereld en God. De Dichter treedt eenigszins op in de rol die het koor van de oude treurspelen te vervullen had. Hij spreekt geen oordeel uit, dat laat hij over aan de nakomelingschap; hij buigt zich neder voor de beschikkingen van den Allerhoogste. Hij geeft een vluchtig overzicht van het leven des helds en neemt afscheid aan de stervenssponde van den boeteling, die het crucifix in de gevouwen handen klemt, terwijl de Dichter ten slotte het sombere tooneel verlicht, door den lichtstraal der hope en des geloofs, naar zijn denkbeelden althans, in het doodsvertrek te laten schijnen.
Kort voor het verschijnen van deze ode, had Manzoni zich reeds door geheel Italië als een der eerste kampvechters doen kennen in den strijd, die toen in zijn vaderland op letterkundig gebied een aanvang had genomen. Hij had dit op tweeërlei wijze gedaan, vooreerst door zijne beschouwingen in een tijdschrift en ten andere door op te treden met een kunstwerk, dat als het ware de toelichting daarop was. Met dit kunstwerk bedoelen wij zijn bekend drama ‘Carmagnola.’ Over een en ander een kort woord. Monnier brengt in zijn geschrift: ‘L'Italie est-elle la Terre des Morts?’ de hoofdleiders van de beweging der italiaansche letterkunde tot twee groepen, namelijk die van Florence en van Milaan. Terecht voegt hij er bij, dat beide handelden en schreven onder de inspiratie van den vurigen wensch om Italië op te heffen uit haar vernedering en te bevrijden van vreemde over-
{==353==} {>>pagina-aanduiding<<}
heersching; doch terwijl de Florentijnsche groep op maatschappelijk en staatkundig gebied zeer vrijzinnige beginselen voorstond en daarbij op letterkundig gebied de klassieke richting vertegenwoordigde, toonde die van Milaan de vurigste gehechtheid aan de instellingen der kerk en was daarbij de strijder voor de nieuwe richting in de letterkunde, weldra de romantiek genoemd. Het is den lezer reeds gebleken, dat Manzoni tot de voorstanders van de laatste richting behoorde. Deze en zijn vrienden, waaronder Visconti, Gonfalouieri, Pellico, Berchat en andere mannen van beroemden naam, richtten nu in 1819 een tijdschrift op, dat den titel droeg van ‘de Middelaar, il Conciliatore’, waarvan de strekking licht te begrijpen is. Wel was de afspraak om zich zooveel mogelijk buiten de staatkundige vraagstukken te houden, doch het duurde niet lang of de Oostenrijksche politie oordeelde dat de neo-guelfen al te onafhankelijk en vrij in hun meeningen waren en dat het blad een gevaarlijke strekking had. De
Conciliatore werd opgeheven en eenige van de voornaamste medearbeiders werden gevangen gezet of verbannen. De strijd tusschen de romantiek en klassieke richting was intusschen niet zoo gemakkelijk bij politie-verordening te onderdrukken of tot een einde te brengen. Die strijd begon integendeel eerst recht levendig te worden.
Goethe, die met de meeste belangstelling de italiaansche beweging op letterkundig gebied heeft gade geslagen, levert ons daarvan een korte schets, waarin hij de geschiedenis en den aard van gemelden strijd duidelijk maakt. Hij toont aan, hoe het woord Romantico ter aanduiding van een nieuwe richting in de kunst uit Duitschland naar Lombardije was overgewaaid, in weerwil van den hemelhoogen grensmuur der Alpen, en aldaar de verbijsterde Italianen in steeds toenemenden strijd had gewikkeld, toen het woord in Duitschland zelf reeds lang zijn nieuwheid verloren had en men er over de ‘Schwankungen’ der onbepaalde tegenstelling bijna voor goed heen was. Vervolgens toont hij aan, hoe het streven der nieuwe richting was, zich tegenover de taal, de vormen en het gezag der willekeurig gestelde regelen alle vrijheid voor te behouden, in de werkelijkheid en het leven te grijpen, datgene voor te stellen wat den tijdgenoot werkelijk belang kan inboezemen en bijgevolg al wat vaderlandsch en inheemsch was te verheerlijken en tot voorwerp der kunst te kiezen. Eindelijk wijst hij op het treur-
{==354==} {>>pagina-aanduiding<<}
spel van Manzoni, wat in Italië zooveel opspraak had teweeggebracht. Men moet zich natuurlijk in dien tijd verplaatsen om zich die opspraak te kunnen verklaren.
De ‘Carmagnola’ was in Italië een eerste toepassing van het verzet tegen den ouden vorm van het treurspel, vooral wat de drie eenheden, die van tijd, plaats en handeling, betreft. Met een voorrede waarin de dichter krachtig optreedt ter verdediging zijner beginselen tegenover de aanvallers die hij zag opdagen, zond hij zijn stuk de wereld in en gaf kort daarna in een openbaren brief aan een der beoordeelaars van het gemelde stuk op nieuw rekenschap van zijn gevoelens, waarna hij, gesteund door de buitengewone toejuiching van de zijde zijner landgenooten, het pleit in zijn voordeel beslist kon rekenen. De held van het stuk, graaf Carmagnola, werd omstreeks 1390 geboren. Ofschoon hij oorspronkelijk een onaanzienlijk herder was, voelde zijn onstuimig gemoed en wakkere geest zich tot het avontuurlijke soldatenleven getrokken, waarin hij weldra zulk een roem verwierf, dat hij van rang tot rang opklom en eindelijk aanvoerder werd van het leger des Hertogs van Milaan, Johannes Visconti. Hij breidde het gebied zijns meesters uit, dwong diens vijanden ontzag af en bekwam eindelijk een der bloedverwanten des Hertogs tot gade. Zijn krijgshaftig karakter, zijn heftige aard en zijn behoefte aan een werkzaam aandeel in handelingen, waarin zijn eigenschappen hem de rol van beslissend scheidsrechter gaven, waren evenwel oorzaak, dat hij aan het hof allen tegen zich innam; de breuk tusschen hem en zijn meester werd weldra onheelbaar, en ten laatste ging hij in den dienst der Venetiaansche Republiek over. Juist was een gezantschap van de bondgenooten dier Republiek te Venetië aangekomen, om haar bijstand in te roepen tegen den Hertog van Milaan. De Doge en de Senaat beraadslagen over de benoeming van Carmagnola tot aanvoerder van het leger, en ofschoon deze met weêrzin aan een strijd tegen Milaan denkt, geeft hij toch na eenige aarzeling toe, nadat er gebleken is dat er in het geheim een aanslag op zijn leven beproefd is op aanstoken van zijne
vijanden in gemelde stad. Het tweede bedrijf voert ons beurtelings in het verdeelde en onstuimige legerkamp van den Hertog en in dat van Carmagnola, die met kalmte en krijgsmanstalent zijn bevelen geeft. Levendig wordt ons de toestand van beide legers en hunne aanvoerders voorgesteld, terwijl de Graaf ten slotte het teeken tot den aanval geeft, die spoedig

{==355==} {>>pagina-aanduiding<<}
door een glansrijke overwinning bekroond wordt. Aan het einde van dit bedrijf voert de Dichter een koor op, dat ons een treffende schildering van den slag geeft en ten laatste met een droevige klacht over het onheil van den krijg in het verdeelde Italië afscheid neemt. In het derde bedrijf begint het onweder boven het hoofd van den overwinnaar saam te pakken. De afgevaardigden van den Senaat beklagen zich, dat sommige aanvoerders den gevangen legerhoofden des vijands de vrijheid schonken. Carmagnola beroept zich daarbij op een oud gebruik, dat werkelijk toeliet, na de overwinning alle vijandschap te vergeten en de gevangenen van beide zijden uit te wisselen. De afgevaardigden laten zich echter niet zoo gemakkelijk overtuigen, waarop de Graaf, ongewoon aan de bedenkingen van mannen met de toga in krijgszaken, zijn eigen gevangenen in het gezicht der Senaatsleden ontslaat en zelfs een vriendelijken groet medegeeft aan den ouden krijgsheld Pergola in Milaan, wiens zoon hij onder de overwonnenen opmerkt. Deze handelwijze krenkt den trots der afgevaardigden, die dit een beleediging achten jegens de overheden van de Republiek, en onder den schijn van alles te billijken verlaten zij het leger om op hunne wijze verslag te geven van het voorgevallene. Wat daarop in Venetië voorvalt is licht te raden. De Senaat beschuldigt Carmagnola van krijgsverraad en zelfs zijn vrienden, die hem pogen te redden, worden in ballingschap gezonden. De Graaf die zulks in geenen deele vermoedt, gaat intusschen vol vertrouwen naar Venetië terug om verslag te doen van de glansrijke overwinning, en zelfs de waarschuwingen van een zijner krijgsmakkers die de Republiek beter kende, acht hij een ijdele inbeelding. Na een schijnbaar vriendelijke ontvangst valt het masker echter spoedig af en de Graaf wordt gevangen genomen. Een hartelijk welkom onder de zijnen wordt door dit onverwacht bericht gevolgd. Een aandoenlijk tooneel geeft ons het afscheid van Carmagnola en
zijn gade benevens zijn dochter te aanschouwen, waarna hij tot de strafplaats geleid wordt.
Het onderwerp van den Dichter is even als de behandeling recht dramatisch. Aan de eene zijde zien wij de trotsche Republiek en haar Senaat, aan de andere zijde den krijgsman met zijn overwinnend en overmoedig heir; Carmagnola met zijn open, onverzettelijk karakter, zich bewust van zijn vermogen, doch daarbij, als gewoonlijk bij mannen die zich door alle rangen

{==356==} {>>pagina-aanduiding<<}
hebben opgewerkt, vervuld van stoutmoedig zelfvertrouwen, en daartegenover de zelfzuchtige politiek van een regeeringslichaam, dat wraak wil op overwonnen vijanden, dat voordeel zoekt uit een met goed gevolg gevoerden strijd. In het kort, twee onvereenigbare elementen, door de noodzakelijkheid voor een korte wijl bij elkander gebracht: harnas en toga. Wij kunnen ons hier niet met de verschillende karakters bezighouden en verwijzen slechts naar Goethe, die een uitmuntende ontleding van het stuk gegeven heeft. Slechts dit vermelden wij nog, dat de taal en de verzen van het oorspronkelijke bijzonder aantrekkelijk zijn. Beiden onderscheiden zich als vrij, krachtig, mannelijk, door edele en verheven gedachten uit de toestanden zelf voortvloeiende, zoodat het geheel een waarlijk tragischen indruk teweegbrengt.
Doch zouden wij het hierbij mogen laten, zonder gewezen te hebben op een fragment, dat op zich zelf een der schoonste voortbrengselen van Manzoni kan heeten; een lierzang, die in Italië het hart van duizenden landgenooten des Dichters deed kloppen en in het buitenland een onbepaalde bewondering verwierf? De lierzang aan het einde van het tweede bedrijf is een meesterstuk om den vorm, een gedenkwaardig gedicht om de gevoelens die het bevat en aan gene zijde van de Alpen heeft opgewekt. ‘Wie zijn die strijders?’ vraagt het koor. ‘Welke vreemdeling daalt tot die schoone landstreken af om er den oorlog te brengen. Wie zijn dit, die schijnen gezworen te hebben hun geboortegrond te behoeden voor ondergang of anders te sterven? Helaas, zij zijn bewoners van hetzelfde land. Allen spreken dezelfde taal. De vreemdeling noemt ze broeders. Dezelfde gelaatstrekken zijn alleen gemeen. Dit land was de voedster van hen allen; dit land dat thans bezoedeld met hun bloed, door de natuur van de andere gescheiden is en omgord met de Alpen en de zee. Ik hoor de zegekreten in het rond; de tempels worden versierd en weêrgalmen van lofzangen; maar die zangen komen uit het hart van. broedermoorders en de Hemel verafschuwt ze. Reeds wendt de vreemdeling intusschen de blikken over de Alpen; hij ziet de bolwerken in puin en telt ze met wreede vreugde in het hart. O haast u, vult de legerscharen aan! Schort op die, triomfen en vreugdezangen; keert terug naar uwe banieren! Hoort gij 't niet? De vreemdeling komt - hij is er reeds! Hij wacht u op de velden, waarop uw broeder het leven liet. Noodlottig land, dat uw zonen niet

{==357==} {>>pagina-aanduiding<<}
voeden kunt in vrede, ontvang dan den vreemdeling! Dat oordeel moet over u komen. Een vijand dien gij niet beleedigd hebt, zal in overmoed aan uw tafel nederzitten; hij zal het kleed der dapperen verdeelen; hij zal het zwaard aan de hand uwer koningen ontrukken!’
Manzoni trad op de door hem geopende baan voorwaarts. Reeds in 1822 verscheen een nieuw treurspel van zijn hand, dat weder op italiaanschen bodem speelde en op nieuw door de vurigste vaderlandsliefde was ingegeven. De titel was Adelgis - het onderwerp, de val van het Lombardische rijk en de komst van den vreemdeling, die onrechtmatig bezit neemt van Italië. Karel de Groote is aan het hoofd van het Fransche leger de grenzen van Italië overgetrokken en heeft zich in de vallei van Susa gelegerd, een gunstige gelegenheid afwachtende om Lombardije dieper in te trekken en het te veroveren. Een sterke verdedigings-linie aan den ingang der vallei, de Chiuse of Cluses genaamd, belet hem echter het voortdringen, dewijl Desiderius met zijn wakkeren zoon Adelgis en de voornaamsten van den Lombardischen adel haar tot het uiterste verdedigt. Reeds wanhoopt de fransche veroveraar aan de volvoering van zijn plan, als een afgezant van Ravanna's Bisschop onverwachts in het leger verschijnt, en Karel langs een geheim en verwijderd pad den weg over de Alpen wijst, waardoor het hem gelukt, in vereeniging met eenige verraderlijke edellieden uit Lombardije, Desiderius in den rug te vallen en een deel van zijn leger te verslaan. Daardoor werd de weg tot dieper voortrukken geopend en na eenige gevechten schiet den ongelukkigen koning niets anders over, dan in de vesting Verona de beslissing van zijn lot af te wachten.
De ‘Adelgis’ onderscheidt zich wat dramatische behandeling en rijkdom van feiten aangaat nog verre boven Manzoni's eerste stuk, den Graaf van Carmagnola. De belangstelling wordt inzonderheid verhoogd door het optreden van Hermingarde, de ongelukkige dochter van koning Desiderius, die bij een vroeger vriendschapsverdrag tot bruid van Karel bestemd was, doch door deze zonder cenige billijke reden was teruggezonden, even voor hij de grenzen van Italië naderde. Zij vertrekt naar het klooster te Brescia, waar haar zuster abdis was, en sterft er met een gebroken hart en in de worsteling tegen de liefde voor den man die haar van zich gestooten had. Nog veel sterker

{==358==} {>>pagina-aanduiding<<}
dan in het vroegere treurspel van den Dichter komt hier de strijd tusschen verschillende richtingen, hartstochten en belangen uit, waarom ook de ‘Addelgis’ bij de opvoering zulk een onverdeelde toejuiching verwierf. Zeer aanschouwelijk schildert de Dichter ons den onderlingen naijver van de aanzienlijke edelen die, door eigenbelang gedreven, verraad plegen en tot eigen onheil zoowel als dat van het gemeenschappelijk vaderland, den vreemdeling binnenhalen. In Italië, waar de gedurige verdeeldheid van steden en geslachten ten allen tijde de bron van zoo groote rampen was geweest en den ondergang van het volksbestaan had berokkend, moest natuurlijk zulk een voorstelling een diepen indruk teweegbrengen. De Dichter deed daarin opnieuw een poging om de oogen zijner landgenooten te openen en wat nog sluimerde te doen ontwaken Bovenal behaagt ons in dit treurspel het echt dramatische van de beide hoofdkarakters, Koning Desiderius en zijn zoon Adelgis. In den eerste zien wij den gekrenkten vader en den beleedigden vorst, wiens verbittering hem tot plannen drijft, die gevaarlijk en onbezonnen moeten heeten. In Adelgis zien wij den zoon, wiens kalmer overleg en juister inzicht die plannen niet kan goedkeuren, doch die uit liefde voor den vernederden vader en de beleedigde zuster ze niet kan weêrstreven en eindelijk toegeeft, daar hij bemerkt dat men zijn moed en krijgsmanseer betwijfelt. In den laatsten slag sterft hij den heldendood, als de vader aan de wanhoop ten prooi blijft bij de noodlottige ervaring, dat de stervende in wijsheid en doorzicht boven hem stond. Inderdaad, er is slechts één stem, wat het meesterschap van den Dichter betreft in de schildering en ontwikkeling van beide karakters tegenover elkander.
Nog een enkele opmerking, die wij aan Goethe's uitvoerige beschouwing van dit drama ontleenen, kunnen wij hier niet achterwege laten, daar zij een aanmerking betreft, die zoo dikwijls geheel ten onrechte bij de beoordeeling van een dramatisch gedicht in het midden wordt gebracht. Men heeft gevraagd, of Manzoni het verwijt wel ontgaan kan, dat hij in Adelgis, een persoon uit een half barbaarschen tijd, een karakter doet optreden met zulke edele gevoelens, verheven beschouwingen en reine gezindheden als alleen de hoogere beschaving van een later tijd zal kunnen voortbrengen. Tot zijn rechtvaardiging, zegt de duitsche Dichter, brengen wij een woord bij, dat wellicht paradox klinkt en toch een waarheid bevat, namelijk, dat alle poëzie eigenlijk

{==359==} {>>pagina-aanduiding<<}
uit anachronismen bestaat. Het verledene dat wij oproepen om het op onze wijze onzen tijdgenooten te aanschouwen te geven, moet noodzakelijk een hoogere beschaving en edeler vorm aannemen, dan men het werkelijk in de oudheid kan toeschrijven. Alle groote gedichten, alle oude treurspelschrijvers en wat ons ook van ware poëzie is overgebleven, leven en ademen slechts in en door anachronismen. Men moet de toestanden aan den lateren en nieuweren toestand ontleenen, om ze aanschouwelijk en dragelijk te maken. Vandaar ook de ingenomenheid met het verledene voor een groot deel en de aantrekkelijkheid daarvan voor den kunstenaar, dewijl men de eigenaardigheden er van in het licht van een hooger ontwikkeling ziet. Het spreekt van zelf intusschen, dat hier alles op het geweten en het inzicht van den kunstenaar aankomt. - Wij nemen thans van den ‘Adelgis’ afscheid met nog te vermelden, dat de Dichter ook in dit treurspel een rei doet optreden, die in het derde bedrijf zich tot de vernederde Italianen richt om hun in krachtige taal onder het oog te brengen, dat het zelfmisleiding is te wanen, dat zij de vrijheid uit de hand van vreemde overweldigers zouden ontvangen. De verandering van indringende vreemde legerscharen, zegt hij, is slechts de afwisseling van dienstbaarheid voor de zonen van den geboortegrond.
Wij zijn thans tot het laatste kunstwerk van den Dichter genaderd, hetwelk overal zulk een roem verwierf, dat men daaraan bij het noemen van 's Dichters naam wel het eerst denkt. In 1827 verscheen de roman, getiteld: ‘I promessi Sposi,’ ‘de verloofden’ 1). Men kan veiliglijk beweren, dat geen werk uit de italiaansche letterkunde zoo algemeen bekend is, zoowel bij Manzoni's landgenooten als elders, gelijk dit. Die algemeene bekendheid zal het onnoodig maken, er lang bij stil te staan. Een eerste opmerking betreft het onderwerp. De schrijver beweegt zich weder in dat deel van zijn vaderland, wat hem, gelijk uit zijn twee treurspelen blijkt, wel het naast aan het hart ligt, het noordelijk deel van Italië. Hij geeft zijn lezers een schildering van de staatkundige en maatschappelijke toestanden onder de Spaansche overheersching, doet de rampen die zij na zich sleepte, duidelijk uitkomen en wel in de eerste plaats de zede-
{==360==} {>>pagina-aanduiding<<}
lijke ontaarding en verdooving van den volksgeest. Te midden van die breede en wel uitgevoerde schildering plaatst hij enkele karakters, waarin zoowel de stille onderwerping, het duldzaam lijden, als de volharding om zich te onttrekken aan geweld en willekeur benevens de wraak, waar die mogelijk is, op eigenaardige wijze aan den dag komen. Het onderwerp zoowel als de behandeling is dus ook in dit kunstwerk weder in echt nationalen geest. Een tweede opmerking is omtrent het genre in het midden te brengen. Wat men ook in den laatsten tijd tegen den historischen roman - en dat met zeer veel recht - heeft ingebracht, is zoo goed als van geen toepassing op ‘de Verloofden.’ Men mag betwijfelen of het stuk wel met dien naam kan worden aangeduid. In ieder geval heeft het kunstwerk meer de strekking om het nationaal gevoel op te wekken, dan een voorstelling
te geven van historische toestanden en karakters, wier beschrijving en plaats beter in een zuiver geschiedkundig werk zouden passen. De hoofdpersonen zijn italiaansche karakters, maar tevens menschen die overal belangstelling wekken. De eenvoudige inkleeding van het verhaal geeft ons de alledaagsche geschiedenis, die altijd nieuw blijft en door de bijzondere omstandigheden van plaats en volksaard, weder het luisterend oor tot zich trekt. Geen tooneelen uit het hooge staats- of hofleven, geen staatkundige verwikkelingen of bloedige slagvelden, maar tooneelen uit het rijke volksleven in een tijd van verdrukking en ontaarding trekken onze aandacht. Neen, Manzoni's ‘Verloofden’ is geen historische roman, maar een kunstwerk van onvermengd karakter, door een sterk nationaal gevoel gekenmerkt. Wat de beschuldiging van gerektheid aangaat, geheel en al te wederleggen is zij niet. Men mag daarbij echter niet tot maatstaf nemen het oordeel der romanverslinders, die zich al zeer spoedig ongunstig zouden uitlaten over een bij uitstek levendige schildering van het broodoproer te Milaan of het ontzettende tooneel dat gemelde stad gedurende de pest aanbiedt, om slechts een paar voorbeelden te noemen. Beide fragmenten toonen reeds op schitterende wijze de meesterhand, daargelaten nog de flinke karakterschildering. Wat deze laatste bijzonderheid betreft, ook zij verwerft onverdeelden lof. In den woesten Don Rodrigo vertoont zich de verwaten landedelman uit een half barbaarschen tijd en in een streek waar het volk door politiek wanbeheer het slachtoffer wordt van booswichten gelijk hij, die in schandelijken overmoed bij gebrek

{==361==} {>>pagina-aanduiding<<}
aan beschaving hun neiging tot heillooze avonturen botvieren. Don Abondio is een karakter, dat tegelijk door goedhartigheid en kinderlijke vrees beheerscht en rondgeslingerd wordt, zonder iets te doen waar raad of bescherming gevraagd wordt. De veelvuldige navolgingen toonen, hoezeer dit karakter overal de opmerkzaamheid heeft getrokken. Lorenzo, de held van het stuk, is de man uit de volksklasse en bezit al de natuurlijke deugden maar ook al de gebreken die zijn volk eigen zijn, vooral in een tijd van algemeene verwaarloozing en onderdrukking. Duidelijk doet de schrijver uitkomen, wat dat volk worden kan bij billijker behandeling, opvoeding en vaderlijke leiding. Lorenzo's bruid, de eenvoudige en beminnelijke Lucia, is met niet minder nauwgezetheid geteekend en wordt een toonbeeld van lijden en dulden, van vromen zin en maagdelijke tederheid, waaraan zich de neiging tot overdrijving en vrouwelijke zwakheid van karakter paart. Bovenal laat de ‘Ongenoemde, l'Innominato’ een diepen indruk achter, de grijsaard, die zijn leven in woeste avonturen heeft doorgebracht of een welgevallen er in vond daaraan deel te nemen, maar aan het einde de stem van het geweten niet vermag te smoren en ten laatste vertroosting en opbeuring zoekt in de armen van den man dien hij vroeger zou veracht hebben, den kardinaal Borimeo. Aandoenlijk is het tooneel, dat de schrijver ons in het vertrek van den kerkvoogd te aanschouwen geeft. L'Innominato schijnt ons een karakterschildering te zijn, waarvoor Manzoni eenige voorliefde had. Er is althans verwantschap tusschen den stervende op St. Helena en den Onbekende in de ‘Verloofden’.
Er schiet ons thans nog over van eenige geschiedkundige geschriften melding te maken, die Manzoni meestal naar aanleiding van zijn kunstwerken schreef, en waarin zijn grondige geleerdheid en ijverige studie aan den dag komen. Alle geschriften van dien aard hebben betrekking op de vroegere geschiedenis van Lombardije, in het bijzonder van Milaan. Als een belangrijke bijdrage tot de kennis van 's Dichters gevoelens vermelden wij tevens een zeer uitvoerige verhandeling in negentien hoofdstukken, getiteld: Sulla Morale Cattolica. De schrijver neemt daarin met warmte de verdediging op zich van de Kerk waartoe hij behoorde, tegenover de aanvallen van een fransch geschiedschrijver, die een Histoire des Républiques Italiennes had geleverd. Het is natuurlijk, dat men van dezelfde beginselen moet uitgaan, die Manzoni als onomstootelijk aanneemt, om tot gevolgtrekkingen te komen als

{==362==} {>>pagina-aanduiding<<}
de zijne. Ziedaar, als in zoo menigen strijd, de geheele kwestie, waarom wij hier niet langer bij dit geschrift behoeven stil te staan, en slechts behoeven te vermelden, dat het met veel talent geschreven is en geen zweem van bitterheid of hartstochtelijken ijver verraadt, gelijk anders in werken van dien aard niet vreemd is. De gemelde verhandeling is het laatste werk, voor zoover ons bekend is, dat de schrijver heeft uitgegeven. ‘Wij moeten allen ten laatste weder tot de Theologie te recht komen’, zeide hij in een gesprek met Von Räumer, toen deze in 1839, kort nadat het gemelde werk verschenen was, hem te Milaan bezocht.
Manzoni bracht zijn latere jaren meestal in stille afzondering, waarin zijn religieus mysticisme niet minder werd, nu eens in Milaan, dan weder aan de oevers van het schoone Lago Maggiore, door. De achting die hij zich door zijn werken verworven had, nam steeds met de jaren toe; de bewondering voor zijn talenten bleef niet beperkt tot zijn vaderland, het geliefde Lombardije, maar werd gedeeld door allen in geheel Italië, ja, door geheel Europa. Een herboren natie draagt roem op hem en zoekt in een onbegrensde liefde en toegenegenheid de groote diensten te vergelden die hij, zoo niet opzettelijk in politieken strijd dan toch in zijn onsterfelijke kunstgewrochten, aan de herstelling van Italië bewezen heeft. Toen Victor Emmanuël zijn intrede te Milaan deed, bracht hij den grijsaard een bezoek en omhelsde hem als een der waardigste patriotten, die Italië had aan te wijzen. En volgens de berichten in de dagbladen kwam kort daarna Garibaldi, de held van den dag, tot hem en betuigde zich gelukkig, den Dichter van den ‘Carmagnola’ en den ‘Adelgis’ zijn hulde te kunnen betuigen, na het verdrijven van den ‘Vreemdeling’. Niet altijd geniet een groot man gedurende zijn leven een onverdeelde achting te midden van partijschappen; nog zeldzamer is het, dat een man die zich eenmaal in het openbaar vertoond heeft, die achting met zijn jaren ziet toenemen, als hij sedert lang heeft opgehouden werken te leveren, welke steeds toenemende belangstelling wekken. Waar dit werkelijk het geval is, kan men op iets wijzen, dat boven alles, meer dan geleerdheid en talent, eerbied afdwingt: erustige zin en een mannelijk karakter!

Roermond, Febr. 1867.





{==363==} {>>pagina-aanduiding<<}

De kleur van het water,

door Dr. R.S. Tjaden Modderman.

Wie een handboek der Aardrijkskunde doorbladert en daarin van de Roode-, de Witte-, de Zwarte- en de Gele Zee leest, van den Oranjestroom, de Blauwe Rivier en de Rio Negro (Zwarte Rivier), zou op het denkbeeld kunnen komen, dat water alle mogelijke kleuren hebben kan. Maar iedereen weet beter, zal men zeggen, water heeft geen kleur en de genoemde benamingen zijn evenmin letterlijk op te vatten, als die van Rio de la Plata (Zilverrivier) en Rio de Vinagro (Azijnrivier). Toch zijn beide stellingen: water heeft geen kleur en water kan verschillende kleuren hebben even juist, of, als men wil, even onjuist. Het komt er slechts op aan wat men water noemt en op welke wijze het beschouwd wordt.
Water, dat door geene vreemde stoffen getroebeld wordt en evenmin iets in oplossing bevat, met andere woorden, het zuivere water der scheikundigen, zooals het door zorgvuldige destillatie verkregen wordt, is in dunne lagen kleurloos en doorschijnend. Hetzelfde geldt van het regenwater en van goed bronwater, die, ofschoon in scheikundigen zin niet zuiver, toch geen stoffen in oplossing bevatten, welke daaraan een kleur mededeelen. Heeft bronwater in karaffen en glazen bezien een voor het oog bemerkbare kleur,. dan bevat het naar alle waarschijnlijkheid voor de gezondheid schadelijke stoffen, en van daar dat een der eerste voorwaarden, die men aan goed drinkwater stelt, deze is, dat het kleurloos zij.
Derhalve is aan zuiver water in dunne lagen geen kleur waar te nemen. Maar bewijst dit daarom dat water geen kleur hebben kan? Volstrekt niet. Want deze zou wel eens zoo zwak kunnen zijn, dat ons oog haar alleen in dikke lagen kan waarnemen.

{==364==} {>>pagina-aanduiding<<}
Hetzelfde is met eenige andere lichamen het geval, b.v. met vensterglas, dat oogenschijnlijk kleurloos in dunne lagen, het licht zichtbaar met groene kleur doorlaat, wanneer men daarvan een aantal schijven op elkander stapelt. Ja, om natuurkundige gronden is het in hooge mate onwaarschijnlijk dat er volmaakt kleurlooze lichamen bestaan. Zij zijn denkbaar ja, even als in de moreele wereld volmaakt onpartijdige menschen dit zijn. Zelfs de lucht is niet geheel kleurloos, zooals het blauw des hemels bewijst, en het morgen- en avondrood zijn wij, volgens Forbes, aan waterdamp verschuldigd, die in een bepaalden toestand bij voorkeur de gele en roode stralen van het spectrum doorlaat 1).
Uit het aangevoerde volgt dat, naar alle waarschijnlijkheid, ook het water in dikke lagen een kleur bezitten moet en men wordt in deze overtuiging nog versterkt door het bekende feit, dat diepe wateren (alle zeeën en vele meeren), steeds een kleur vertoonen, die niet meer te zien is, wanneer men het water in een glas en dus in dunne lagen beschouwt.
Die kleur is evenwel niet bij alle zeeën en meeren dezelfde, ja, wat meer zegt, bij hetzelfde water kan zij zeer verschillend zijn. Dit laatste weet iedereen, die een dag aan het zeestrand heeft doorgebracht. De gesteldheid der lucht, de wijze van verlichting en het standpunt an den beschouwer, hebben daarop een onmiskenbaren invloed en de onbeschrijfelijke bekoorlijkheid van een zeegezicht is ten deele juist aan die onophoudelijke afwisseling van tinten toe te schrijven.
Welke van deze komt nu werkelijk aan het water toe?
Zoo lang de geleerden zich bepaalden tot hetzelfde wat elke zeeman doet, namelijk tot het bekijken van het water, konden zij het daarover onmogelijk eens worden. Elk oordeelde naar de wateren die hij gezien had, en zocht het waargenomene door gissingen te verklaren: de een beweerde dat het water de roode lichtstralen doorliet en de paarsche, blauwe en groene terugkaatste; een tweede noemde het water blauw in teruggekaatst, en groen in doorvallend licht; een derde beweerde dat het water in het geheel geen kleur had, maar eenvoudig de kleur des hemels terugspiegelde. En Alexander von Humboldt, die wellicht van alle natuuronderzoekers de meeste wateren gezien

{==365==} {>>pagina-aanduiding<<}
heeft en bijgevolg daaraan de meeste verschillende kleuren heeft waargenomen, kwam tot de uitspraak: ‘alles wat op de kleur van de zee betrekking heeft is in hooge mate onzeker.’
Aan den beroemden scheikundige Bunsen komt de eer toe, aan die onzekerheid een einde gemaakt te hebben. Hij sloeg den eenigen weg in, die tot een goede uitkomst kon leiden: den proefondervindelijken. Een glazen buis van ongeveer twee el lengte, die van binnen zwart gemaakt was, werd aan het eene einde met een kurk gesloten en loodrecht in een witte porceleinen schaal geplaatst. Hierop werden eenige scherven van wit porcelein in de buis geworpen en deze verder aangevuld met scheikundig zuiver water. Door de twee el hooge waterzuil gezien, vertoonden zich nu, bij voldoende verlichting, de porceleinen scherven met een zuivere blauwe kleur. Maakte hij de waterkolom al korter en korter, dan werd de kleur in dezelfde mate zwakker, tot dat zij weldra in het geheel niet meer te bespeuren was. Deze proef, waarop de kleur des hemels geen invloed kon hebben, is alleen te verklaren door de veronderstelling, dat zuiver water in dikke lagen het licht met blauwe kleur doorlaat. Zij is door andere natuuronderzoekers, deels met gelijke, deels met gewijzigde toestellen herhaald, maar steeds met gelijken uitslag.
Dat hiermede een vaste grondslag gelegd is voor de verklaring van de verschillende kleuren der natuurlijke wateren, die allen vaste stoffen en gassen in oplossing bevatten, zal geen betoog behoeven. Immers behoeft men nu slechts te onderzoeken, welken invloed die opgeloste bestanddeelen op de kleur van het zuivere water uitoefenen. Vóor de proef van Bunsen tastte men daarentegen in den blinde rond, daar het onmogelijk was met eenige zekerheid uit de kleuren van door verschillende stoffen verontreinigde zeeën tot die van zuiver water te besluiten.
Onder de natuurlijke wateren worden betrekkelijk slechts weinige gevonden, die de oorspronkelijke blauwe kleur behouden hebben. De meestbekende van deze zijn het meer van Genève in Zwitserland, het Achen-meer in Tyrol en de golf van Napels. Deze blauwe wateren, die op de diepste plaatsen in fraaiheid van tint voor een indigo-oplossing niet onderdoen, hebben ten allen tijde de bewondering der touristen opgewekt. Natuurlijk heeft het niet aan gewaagde gissingen ontbroken, ten einde deze aan water zeldzaam waargenomen kleur te verklaren. Sedert de proef van Bunsen is dit vraagstuk omgekeerd. Immers behoeft

{==366==} {>>pagina-aanduiding<<}
men thans niet meer te verklaren waarom het meer van Genève blauw is, maar waarom de meeste andere wateren dit niet zijn.
Het vermoeden ligt voor de hand dat wateren, die een andere kleur bezitten dan de blauwe, een kleurende stof in oplossing bevatten, die de natuurlijke kleur van het water wijzigt. Nu zijn verreweg de meeste groote waterplassen groenachtig van kleur (zeegroen) en wij mogen dus verder besluiten, dat die kleurende stof in den regel een gele zijn moet. Want, zooals iedereen weet, geel en blauw vormen te zamen groen.
De onderzoekingen van Wittstein en anderen hebben deze gissing bevestigd.
Behalve een tal van zouten, waarvan keukenzout, gips en dubbelkoolzure kalk 1) de voornaamste zijn, en eenige gassen (koolzuur, zuurstof en stikstof) bevatten de meeste natuurlijke wateren bewerktuigde stoffen en wel ontledings-producten van planten en dieren in oplossing. Onder de gassen zijn er geene die op de kleur van het water van invloed zijn, en de weinige gekleurde zouten, waarvan men de tegenwoordigheid in zeewater heeft aangetoond, zijn daarin in zulke verbazend geringe hoeveelheden aanwezig, dat zij evenmin de kleur merkbaar kunnen wijzigen. Anders is het met de bewerktuigde bestanddeelen der wateren. Van dezen hebben de zoogenoemde humuszuren, die door de rotting van bladeren, wortelen en vele andere bewerktuigde deelen ontstaan en bijgevolg in geen enkelen bodem, waarin planten geleefd hebben, ontbreken, een donkerbruine tot zwarte kleur. De aarde en de veenen, die rijk zijn aan humuszuren, kunnen ons van die donkere kleur een voorstelling geven.
Overal nu, waar natuurlijke wateren rijk zijn aan planten, of in aanraking komen met aardlagen, waarin planten geleefd hebben, zullen zij gelegenheid hebben die humuszuren op te nemen. Zij zullen dit vooral doen, wanneer zij alkaliën (zoo noemt men kali, natron en ammonia, hetzij vrij, hetzij aan koolzuur ge-
{==367==} {>>pagina-aanduiding<<}
bonden) bevatten. Want onder de humuszuren zijn er die in water slechts dan oplossen, wanneer zij aan alkaliën gebonden zijn, of deze in het water aantreffen.
Volgens de onderzoekingen van Wittstein bevatten nu alle wateren, die de natuurlijke blauwe kleur behouden hebben, weinig of geen humuszuren.
Dit laatste is volgens hem niet toe te schrijven aan gemis van humuszuren in den bodem, waarover zij vloeijen, maar een gevolg van hunne armoede aan alkali. Iets rijker aan humuszure-alkaliën zijn de zeeën en meeren met blauwgroene tot groene kleur. De bewerktuigde stoffen zijn daarin in zulke hoeveelheden aanwezig, dat het water, wanneer het zelf geene kleur bezat, daardoor lichtgeel tot geel zou moeten gekleurd worden. Te zamen met het natuurlijke blauw brengt dit geel een groenachtige tint te weeg. Neemt de hoeveelheid der opgeloste bewerktuigde stoffen toe, dan zal het oorspronkelijke blauw in gelijke mate op den achtergrond geraken. De kleur van het water zal van groen geel, van geel bruin en eindelijk zelfs zwart worden. De laatstgenoemde kleur kan men waarnemen aan alle wateren in veenachtige streken, b.v. aan de Rio Negro in Amerika en het Zwarte Water in ons land, die beide niet ten onrechte zoo genoemd zijn.
Is deze verklaring van Wittstein juist, dan zal scheikundig zuiver water in de bovengenoemde toestel van Bunsen de vermelde kleuren moeten doorloopen, wanneer men humuszure alkaliën in klimmende hoeveelheden toevoegt. De proeven van Beetz hebben dit bevestigd. Het bleek hem dat kleine hoeveelheden van een aftreksel van tuinaarde reeds voldoende waren om het blauw in geelgroen te veranderen. Door grootere hoeveelheden nam het water eerst een licht-, vervolgens een donkerbruine tint aan.
Er zijn nog twee omstandigheden, die dikwerf van grooten invloed zijn op de kleur der natuurlijke wateren. Bij niet al te diep maar helder water zal namelijk de kleur van den bodem zich doen gelden, terwijl bij troebel water de kleur, grootendeels zoo niet geheel, van die troebelende stof zal afhangen. Zoo heeft de over het algemeen groene zee eene lichtgroene, soms zelfs geelachtige kleur boven zandbanken, terwijl een zwartblauwe tint niet zelden op een kleiachtigen ondergrond wijst. Maar niet alleen verandert de kleur van zeewater met die van den bodem, maar ook plotselinge afwisseling in diepte zal

{==368==} {>>pagina-aanduiding<<}
van grooten invloed zijn. Want de kleur van den bodem zal sterker doorschemeren in ondiep, dan in diep water. Van daar het vrij algemeen waargenomen verschijnsel, dat zeeën en meeren in het midden andere tinten bezitten, dan nabij het land. Aan de oevers en op andere ondiepe plaatsen is de kleur van het water niet zelden roodachtig geel. In dit geval behoeft de bodem niet juist die kleur te hebben: zelfs wit zand en witte rolsteenen kunnen dit verschijnsel te weeg brengen. Sommige soorten van gronden, die in drogen toestand wit schijnen, nemen namelijk door bevochtiging met water een roestgele of vleeschroode kleur aan. Hare oppervlakte schijnt daardoor de eigenschap te ontvangen, om bij voorkeur de roode lichtstralen terug te kaatsen.
Troebele wateren vertoonen gewoonlijk de kleur van de troebelende stof. Want daar deze laatste de lichtstralen verhindert tot eenige noemenswaardige diepte in het water door te dringen, heeft de oorspronkelijk blauwe kleur van het water hier in het geheel geen aandeel meer aan de eindkleur. Zoo hebben de Gele Rivier en de Gele Zee in China hare door den naam aangeduide kleur aan een geel slib te danken, dat de eerste in de laatste uitstort. In het algemeen zijn de meeste rivieren troebel. door min of meer fijn verdeelde aardsoorten, die zij medevoeren uit de gebergten. Wel is waar zetten zij deze op weg naar zee langzamerhand af, maar van het fijnste slib bezinkt het meeste eerst in den schoot van den oceaan. In den benedenloop der rivieren zijn die troebelende stoffen ten deele reeds zoo fijn, dat het water zelfs na maanden lang te hebben stilgestaan niet helder wordt.
De natuurlijke kleur van zuiver water is daarom niet dan bij uitzondering aan rivieren waar te nemen. In den bovenloop is dit nog mogelijk, maar hoemeer de rivieren de zee naderen des te sterker zullen de troebelende stoffen, wegens den steeds toenemenden graad van verdeeling, de kleur van het water wijzigen en weldra deze alleen bepalen. Hangt nu de kleur van rivierwater van de troebelende stof af, de kleur en de aard van deze laatste zijn natuurlijk afhankelijk van de gronden, waarover het water is voortgevloeid. Waar twee rivieren te zamen komen is bijna altijd een scherpe afscheiding in kleuren waar te nemen. Zoo is het water van de Moezel rooder van kleur dan dat van den Rijn en na de vereeniging van de genoemde rivieren bij Coblents blijft dit verschil in tint nog een eind ver zichtbaar. Ja, na heftige regenbuien in het roode zandsteengebergte, dat de Moezel in haren

{==369==} {>>pagina-aanduiding<<}
bovenloop doorsnijdt, kan men zelfs tot aan Remagen en Rolandseck tweederlei kleuren aan het Rijnwater waarnemen. Te Passau, eene Beijersche vesting op de grenzen van Oostenrijk, komen drie rivieren te zamen. De donkere, bijna inktzwarte Ilz (dus gekleurd door veenachtige stoffen) en de wit getroebelde Inn vereenigen zich hier met den geelgroenen Donau. Van de bekoorlijke hoogten rondom Passau, die deze stad tot een der fraaiste punten aan den Donau maken, ziet men de drie verschillend gekleurde wateren na hunne vereeniging nog langen tijd onvermengd naast elkander voortstroomen.
Uit het medegedeelde zal den lezer gebleken zijn, dat de beide stellingen, die ik vooropstelde: water heeft geen kleur en water kan verschillende kleuren hebben, beide tot zekere grens voor verdediging vatbaar zijn, ja dat men daarbij nog een derde kan voegen, namelijk deze, dat water een blauwe kleur heeft. Is de laatste stelling de meest wetenschappelijke, de waarheid van de eerste valt het duidelijkst in 't oog in het dagelijksch leven en die der tweede aan reizigers.
Ten slotte zij nog opgemerkt, dat de benamingen van wateren naar kleuren wel dikwerf, maar toch niet altijd zeer gepast zijn. Zoo draagt b.v. de golf van Californië niet ten onrechte ook den naam van Vermiljoen-zee, wegens de roode tint, die haar ondiep, helder water aan den met koraalriffen rijk bezetten bodem te danken heeft. Daarentegen bezitten de Witte-, Zwarte- en Roode zee niet de kleuren, die hare benamingen aanduiden. Wat de laatstgenoemde zee betreft, is het evenwel waar, dat het water op sommige plaatsen nu en dan een bloedroode kleur aanneemt.
De beroemde Duitsche natuuronderzoeker Ehrenberg, die zich een welverdienden naam heeft gemaakt door zijn ontdekkingen in de mikroskopische planten- en dierenwereld, heeft deze kleur van 10 December 1833 tot 5 Januari 1834 vier malen waargenomen in de haven bij Thor, niet verre van den berg Sinaï. De korte golven van de rustige zee spoelden een bloedroode, slijmige massa aan strand, die bij onderzoek uit een onnoemelijk aantal individuën van een soort van wier bleek te bestaan.
Ook in andere zeeën brengen groote opeenhoopingen van planten of dieren dikwerf kleursveranderingen te weeg, die den zeeman reeds op groote afstanden in het oog vallen.





{==370==} {>>pagina-aanduiding<<}

De vesting G.

Fritz Reuter naverteld door Mr. C.W. Opzoomer. 1)

Hoofdstuk I.

Wat een mensch koud maakt, en waarom ook boonen dikwijls goed smaken. Wat de overste B...van Stemhagen wel van Schill-Zomer wist, en waarom de kraai zou hoesten toen de duif aan haar deur voorbij vloog.

‘Wat zoo'n mensch al beleven mogt!’ zei bestevaer Rickert - toen leefde hij nog - als zijn Johan van de walvischvangst was

{==371==} {>>pagina-aanduiding<<}
teruggekeerd en nu 's avonds in den schemer van ijsbergen en ijsbeeren vertelde.
‘Wat zoo'n mensch al beleven mogt!’ zei de oude schout Papentien, toen hij 's avonds met den ouden Baumgarten uit de societeit naar huis ging, waar Friedrich Schult van den slag van

{==372==} {>>pagina-aanduiding<<}
Leipzig had verteld. ‘Menschen zoo als wij kunnen zeventig jaar worden, maar beleven toch niets.’ ‘Daar hebt ge wel gelijk in, vriend,’ zei Baumgarten.
Maar ik zeg, de schout heeft ongelijk! - Zoo effen en zoo zacht vloeit geen levensloop, dat hij niet soms tegen een dijk stoot en zich daar in een kolk ronddraait, of dat hem de menschen niet steenen in 't heldere water werpen. Neen, passéren doet ieder wat, en ieder passeert ook wat bijzonders, al is zijn levensloop ook geheel ingedijkt en uit den snellen stroom een stil meer gemaakt; daarvoor heeft hij maar te zorgen, dat zijn water helder blijft, zoodat hemel en aarde zich daarin spiegelen kan.
Mijn levensloop is eens tot zulk een meir ingedijkt; lange jaren heeft hij stil moeten staan; en was zijn water al niet volkomen helder en rustig, en sloeg het af en toe al in wilde golven op, er waren toch ook tijden, dat zich hemel en aarde er in spiegelen kon.
Wat wil dit zeggen? - Niets anders, als dat ze mij eens zeven jaar lang opgesloten hebben. - Waarom? - Dat weet de goede God. - Gestolen of geroofd heb ik niets, ook niet gelogen en bedrogen.
Over de drie jaar had ik al gezeten; ik was ter dood veroordeeld; dat hadden ze me geschonken, maar daarvoor hadden ze me dertig jaar vesting gegeven. Zoo'n present kan niemand naar waarde schatten, dan een, die al drie jaar en pas drie jaar gezeten heeft. Het uitzigt was slecht, het inzigt nog slechter. Daarbij kwam, dat ze mij van de eene vesting naar de andere bragten. Waar ik geweest was, had ik kameraden, goede vrienden en bekenden; waar ik heên moest, was ik alleen.
Op een bitterkouden winterdag zat ik op een open kar, een gendarme zat naast mij. Drie dagen lang duurde de rid, de man was vriendelijk tegen mij; maar ik bevroor. De koude en de onzekerheid, wat nu komen mogt, rilden mij door het gebeente. Als den mensch een lot voor de deur staat, waaraan hij zich niet wennen kan, dan dringt het bloed naar het hart, en dan bevriest hij. De soldaat in den heeten slag, de matroos bij een schipbreuk onder de gloeijende zon, de misdadiger op het schavot bibbert van koude.
We kwamen op de nieuwe vesting aan. - Natuurlijk het eerst naar den plaatsmajoor! - De man zat aan het middageten, hij

{==373==} {>>pagina-aanduiding<<}
stond op, nam den gendarme de papieren af en las; hij wenkte zijn lieve vrouw; zij bragt een schoon bord en zette een stoel aan tafel, en hij vroeg mij of ik zijn gast wilde zijn. Hoe gaarne! - Dat was toch iets! - God zegene den man voor zijn vriendelijkheid! - Zijn braven naam wil ik hier niet noemen, want dat kon de andere namen verraden, en dat wil ik liever niet.
We aten braadworst en boonen. Van mijn leven hebben geen boonen mij zoo goed gesmaakt; ik ben anders niet erg op boonen.
De gendarme nam afscheid van mij, en ik was in de hand van vreemde menschen op een vreemde plek.
De plaatsmajoor gespte zijn degen aan en gaf mij een wenk om meê te gaan. We gingen naar den eersten kommandant. Hij liet mij niet voor. Dat was een eigen gevoel. De man had in mijn oogen een grooten naam; hij was de broeder van een man, die anno dertien in ieders mond leefde, onder wiens vaan mijn liefste leermeesters, mijn eigen ooms waren uitgetrokken. Ik had zijn naam op de speelplaats gezongen, hij was in mijn gedachten een volle neef van moed en van vrijheid: en wat was het dan anders, dat mij op de vesting had gebragt, als dat ik die ook op mijn manier in het hart droeg? - En nu liet mij de man met den schoonen naam niet eens voor. - Ik had het niet meer koud, gloeijend heet overliep het mij.
De plaatsmajoor kwam de kamer uit en zei me, hier had een vergissing plaats gehad, ik kon hier niet blijven, ik moest spoedig weêr weg, voorloopig zou ik een prison hebben daar een luitenant in gezeten had, die nu om waanzin in het hospitaal was gekomen.
Aan de hoofdwacht werd een oude man geroepen; hij kwam met een bos sleutels en maakte een deur open; we gingen een trap op, en ik stond in een klein vierkant hok met donkere ramen aan den eenen kant, natuurlijk met ijzeren gordijnen. Een oude waggelende tafel, een stoel op drie pooten, een waterkruik en een stroozak, dat was de uitrusting.
De plaatsmajoor stapte op; de oude vader Kähler maakte vuur in den kachel aan en ging ook heên, maar sloot van boven en van onderen de deur toe.
Zoo zat ik dan nu alleen - ach, hoe alleen! - Het is een groot genot, het alleen zijn, als het iemand vrij om het hart is, en hij met zich zelf te rade kan gaan over alles wat er in hem omgaat, wat hem terughoudt en wat hem voortdrijft, als hij

{==374==} {>>pagina-aanduiding<<}
oude tijden voor zich laat oprijzen en met hen verleden smart en verleden vreugd, en als hij voor zich ziet en van de toekomst droomt; maar wanneer hij met zich te rade gaat, moet hij ook raad weten, de oude tijden met hun lust en hun kommer moeten in waarheid verleden zijn, het hart mag daarbij niet meer sneller slaan en beangst zijn, en de toekomst moet voor hem liggen als een schoone morgen. Maar - zooals ik zeg - het hart moet vrij zijn, en het oude ongeluk overwonnen. - Mijn hart was niet vrij, mijn hart zat dieper in ketenen en banden dan mijn lichaam, jaar en dag hetzelfde! en heden hetzelfde sints jaar en dag! - Niets was verleden, en in de toekomst lagen dertig jaar gevangenis. - Laat eens iemand over een dertigjarigen nacht heên zich in een lichten morgen droomen.
Ik zat op mijn stroozak alleen, hoe lang weet ik niet; wat ik dien avond gedacht heb, weet ik ook niet. Ik schrikte van het rinkelen van sleutels op - daarvan schrikt iedere gevangene op, al zat hij ook duizend jaar - om mij heên was het nacht; ik had al wel lang zoo gezeten. Mijn deur werd geopend, met vasten stap kwam iemand mijn kamer in: ‘Goeden avond! - Hebt ge hier geen licht?’ - Ik zei, ik had er geen. - ‘Kähler,’ zei de man, ‘zet hier de lantaren neêr en haal licht.’
Dat gebeurde, en voor mij stond een gezette man van middelbare lengte in een grijzen soldatenmantel en met een veldmuts op. Hij kon tusschen de veertig en vijftig zijn, maar zag er frisch en gezond uit, en zijn manier van optreden was stijf en strak, als iemand die lang gekommandeerd heeft en altijd een kort besluit genomen.
Ik was opgestaan en stond voor hem. ‘Ik ben de tweede kommandant, overste B.,’ zei hij ‘en wilde toch eens naar u komen zien.’ Ik antwoordde daar wat op, wat een beleefdheid moest zijn; maar 't mag er wel wat knorrig uit gekomen zijn, want mijn gemoed stond niet bijzonder naar beleefdheid.
‘Ge zult hier niet lang kunnen blijven,’ zei hij. ‘Ge zult spoedig verderop verplaatst worden.’ - Ik zei, dat wist ik al, de plaatsmajoor had me dat al gezegd.
‘Waarom hebt ge geen licht? en waarom hebt ge u niet wat op uw gemak gebragt?’ vroeg hij verder. - Ik zei, ik had nog niet uitgepakt en had er nog niet aan gedacht me op mijn gemak te brengen.
‘Ik kan het mij zoo denken,’ zeide hij; ‘maar kwel u niet

{==375==} {>>pagina-aanduiding<<}
met sombere gedachten. Zoolang ge hier zijt, hebt gij vooral met mij te doen, en voor zoover mijn pligt het toelaat zal ik uw lot zoeken te verligten.
Met die woorden keerde hij zich om, knikte met het hoofd, en ging naar de deur. Hier draaide hij zich snel om, alsof hij iets vergeten had, en vroeg mij waar ik vandaan was. - ‘Ik ben een Mecklenburger,’ zei ik. - ‘Een Mecklenburger?’ vroeg hij in het zuiverste platduitsch, alleen met een ligt pruissisch accent, zooals ze in de buurt van Nieuw-Strelitz spreken. ‘In welke streek zijt gij daar dan geboren?’ - ‘Ik ben uit Stemhagen,’ antwoordde ik. ‘Uit Stemhagen?’ vroeg hij weêr, ‘wat is uw vader?’ - ‘Burgemeester,’ zei ik. - ‘Hoe lang mag hij daar al wel zijn?’ vroeg hij. - ‘Sints anno achttienhonderd vijf,’ zei ik nu ook in het platduitsch. - ‘Zoo? zoo?’ mompelde hij zoo binnen's monds; maar op eens vroeg hij zoo regt op den man af: ‘zeg eens, leeft bakker Zomer nog?’ - Ja, zei ik, wien of hij meende? Daar waren twee bakkers Zomer, den één noemden ze altijd Stoffel Geest, omdat hij zoo'n doodelijke kleur had, en den anderen noemden zij Schill-Zomer, omdat hij vroeger onder Schill gediend had.
‘Die is het! die is het!’ riep hij haastig. ‘Leeft die nog?’ - ‘Neen,’ zei ik, ‘die is voor eenige jaren gestorven.’ - ‘Kon ook niet anders,’ zei hij kort af, ‘had den brandewijn te lief.’ Hij knikte nog eens adjuus en vertrok.
Mijn sombere gedachten waren weg, den overste zijn vriendelijke manier en zijn goede woorden hadden het hunne gedaan; maar het was vooral de nieuwsgierigheid die er mij uit haalde. - De minste nieuwigheid heeft voor een gevangen mensch zoo veel waarde. Maar hier was iets, dat wel iedereen nieuwsgierig kon maken. Hoe kon de overste platduitsch spreken? - Nu, hij kon uit Pommeren zijn; waar waarom werd hij zoo enkel oor, toen ik van Mecklenburg sprak? - 't Is waar, hij kon ook een Mecklenburger zijn er stonden toen veel Mecklenburgers bij de Pruissen; maar dat slag sprak geen platduitsch, dat babbelde en koeterde liever een afschuwelijk hoogduitsch, omdat dit voornamer leek, en deze man had zijn platduitsch zoo regt uit het hart gesproken, en 't was ook een flinke mond vol. En wat wist hij toch van Stemhagen en van mijn ouders, en vooral wat wist hij van Schill-Zomer? - Allerlei vragen gingen me zoo door het hoofd, maar ik vond geen antwoord, en toen ik mij op den

{==376==} {>>pagina-aanduiding<<}
stroozak wierp om te slapen, zei ik tot mij zelf: ‘Ja, hoe het dan ook is, ik geloof, hier zijt ge toch niet op de laagste plek gekomen.’
Den anderen morgen pakte ik mijn kist uit; daar kwam dan allerlei uit te voorschijn, wat anders reizende lui niet in de wereld zoo rondslepen: een waschkom, een glas, een blaker, en dan mijn kostbaarste meubel: een koffiekan. Vader Kähler kwam en lei den kachel aan, en zette een kleinen pot met water op het vuur, en toen het water ferm aan den kook was, haalde ik een peperhuis met gemalen koffie voor den dag, en 't duurde niet lang of mijn koffie was klaar. Ik trok mijn oude eerwaardige huisjapon aan, die op den eenen kant eens leelijk gezengd was en helaas! niet geassureerd was, ook mijn nette warme pantoffels - ze waren van zelfkant gemaakt, en hadden enkel die fout, dat ze in de nattigheid niet digt waren; maar wat had ik ook in de nattigheid te doen? ik zat immers hoog en droog - en zoo was ik dan op mijn manier heel vergenoegd. En nu kwam de rij bij het uitpakken aan mijn levensmiddelen: een half kommiesbrood, een stuk geitenkaas en een end vetkaars.
Dit laatste was nu wel niet om te eten, maar 't was toch nog te gebruiken, en daarom had ik het meêgenomen, want als iemand met zes stuivers den dag moet rondkomen, dan moet hij met hetgeen hij bezit drommels goed omspringen. - Zes stuivers per dag is een heele som; 't maakt in het jaar honderd guldens; maar bij zoo'n armen duivel van een gevangene, die zelf niet voor zich zorgen kan, tellen zich aan zijn inkomen nog andere lui de vingers blaauw, en hij moet het zich maar laten gevallen. Ik zou het er dan ook niet ver meê gebragt hebben, als mijn oude vader er niet geweest was, die mij af en toe met een kleinigheid bijsprong; maar veel mogt dat ook niet zijn, en wat van daar kwam lieten ze iemand ook maar in droppels toevloeijen. Maar, nu wist mijn vader in het geheel niet, waar ter wereld ik was; ik moest dus eerst schrijven, en tot ik antwoord had moest ik het nu wel met mijn roijaal inkomen van zes stuivers doen, want oude vader Kähler was wel een oude goede man, maar zoo dom was hij niet dat hij zich met borgen inliet. - Ik schreef dus.
Toen mijn brief klaar was, plaatste ik mij aan het venster. Het was mij heden morgen geheel anders te moede dan gisteren avond; een nacht van rustigen slaap maakt iemand een ander mensch; daarbij scheen de zon in mijn raam, en mijn gordijnen

{==377==} {>>pagina-aanduiding<<}
waren gelukkig niet zoo digt of ze lieten den straal ook op mij vallen. Ik had het uitzigt op een poort, daar reden koetsen in en postwagens en vrachtwagens, ook een lijkkoets reed er uit - dat had ik sints vierdehalf jaar niet meer gezien - alles kwam mij zoo schoon voor, zelfs de lijkkoets. Boerenmeisjes kwamen met melk in de stad, boerenjongens met hout, burgers gingen naar hun zaken, oude heeren met warme bonte kragen vertraden zich de eksteroogen een beetje, en dan kwamen kleine nette dames met veeren op den hoed en met groene sluijers, waar de frissche roode gezigten uitkeken als moschrozen. Ze waren allen schoon, allen! Ik wist er niet ééne die mij leelijk scheen. Hoe mogt dat wel komen? Ach, ik was vier en twintig jaar oud, en sedert vierdehalf jaar had ik geen andere dames gezien dan de oude dikke vrouw Grelen, die vóór dertig jaren als marketenster bij een poolsch husarenregiment had gestaan, en dan onze Kerlien met haar leepoogen.
Met al die lui, die ik daar zag, had ik niets te doen, zij bekreunden zich ook niet om mij, maar ik mij des te meer om hen, en na een paar dagen was ik van alles al mooi op de hoogte. Die kleine deern met dat bonte jakje aan was den werkman zijn kind, die altijd 's middags met-bijl en zaag te huis kwam; hij gaf haar eens vlak voor mijn venster geld, en ze kwam na een korte poos met een brood uit het groene huis aan de regterhand; het uithangbord kon ik niet zien. Daar moest dus een bakker wonen. Een paar dagen later vochten een paar echte bengels op straat, en een man met een wit voorschoot kwam naar buiten en gaf er den één een paar flinke om de ooren, dat was dus zijn eigen jongen, en hij was de bakker; en de andere bengel liep bij den buurman in huis en kwam daar een man met een zwart schootsvel tegen, die er hem ook een paar toediende, die lummel was dus van den smid. En uit de bakkerij kwam een klein net meisje, keurig alsof ze uit een doosje kwam, en wit als een duif, en de sergeant van de wacht ging een eindje met haar meê en nam ze toen bij de hand en sprak zeer dringend met haar, en zij keek altijd over de schouders naar haar vaders ramen, en op eens werd ze rood als een roos en rukte haar hand los en weg was ze den hoek om. - Wat had mijnheer de sergeant met mijn klein bakkerinnetje te bespreken? - En het duurde niet lang, toen kwam ze terug, en in den smid zijn deur stond een knappe jonge kerel, maar zwart als een kraai,

{==378==} {>>pagina-aanduiding<<}
en de kraai, die hoestte, en de kleine witte duif keek om, en het duurde niet lang, of ze stonden bij elkaar en lachten en joolden met elkander, en mijnheer de sergeant stapte langs de geweren op en neêr, en beet zich op de lippen en streek over zijn kuevels en keek nijdig naar dat paartje. - Wat kon het hem voor pijn doen, als kraaijen en duiven zich goed verstonden, en buurmanskinderen elkaar lief hadden!
Ja, op de slechtste plek was ik nog lang niet gekomen!
Menschen te zien, al gaan ze iemand ook niet aan, frischt het hart op; maar het is als met de muziek, ze moeten allebei niet te druk worden; een schoone, zachte melodie doet het hart zoo goed, maar als alles om iemand heên vedelt en toet en trommelt, beginnen hem de ooren zeer te doen, en hij verlangt naar de eenzaamheid.
Een paar dagen later kwam mijn overste B. weêr tot mij en weêr des avonds. Deze keer had ik licht; mijn blaker stond netjes op de tafel, en een kaars voor drie centen er op. De overste sprak hoogduitsch met mij, hij heeft van zijn leven nooit weêr platduitsch met mij gesproken; ik natuurlijk ook niet. Toen hij wegging, zei hij: ‘Maar wat hebt ge een slechten blaker!’ - Ik zei, dat liet zich nu niet anders maken, en zijn dienst deed hij toch. - ‘Hebt ge hier wat te lezen?’ vroeg hij verder. - O ja, zei ik, ik had Höppner zijn Instituten en Thibaut zijn Pandekten en een corpus juris en Ohm zijn meetkunde en Fischer zijn waterweegkunde en een paar andere zulke interessante leesboeken. - ‘Nu’, zei hij, ‘ik zelf lees weinig van onderhoudende lectuur, maar mijn dochter heeft er een kleine bibliotheek van, en ik zal er u wat uit bezorgen.’ En zoo vertrok hij.

Hoofdstuk II.

Waarom overste B. er als het Jesus-kindeke uitzag, en waarom ik mijn blaker uit het raam smeet. Dat de onderofficier Altmann helaas niet als een jong meisje op de wereld was gekomen, en dat Schnabel ijzeren handschoenen aan had, en dat de dochter van den kommandant naar mij, en ik naar haar omkeek.

Ondertusschen was het dooiweêr geworden, het ijs en de sneeuw waren door een lenteregen weggespoeld, en de lentelucht en de

{==379==} {>>pagina-aanduiding<<}
lentezon hadden den regen weêr opgedroogd, en 't zag er werkelijk uit, alsof het groeijen en bloeijen al zou beginnen, en in mij groeide en bloeide een verlangen naar lentelucht en lentezon, dat ik het met moeite achter mijn gordijnen kon uithouden. Ik had aan de kommandantuur om verlof geschreven, een beetje in de vrije lucht te wandelen, maar had nog geen antwoord. Wat schreef ik ook aan de kommandantuur, waar de man met den grooten naam de eerste viool speelde? Waarom wendde ik mij niet tot mijn overste B.? Omdat niemand mij een raad gaf en den weg wees. Een mensch, die vrij is, heeft duizend wegen, als hij iets bereiken wil; gaat het op den eenen niet, dan gaat het op den anderen. Voor ons was er maar één weg, en die ging door de poort der gevangenis en stootte zich tegen slot en grendel.
Maar 't zou beter worden, dan mijn zwaarmoedigheid het mij voorspiegelde. Onze lieve heer had goedgevonden, in de laatste dagen van Februari mij de kerstgave te schenken, die met kerstmis was uitgebleven - want dat moet niemand denken, dat hij enkel op kerstavond uitdeelt, hij deelt het geheele jaar door uit, en een kerstgave kan alle dag komen, en het Jesuskindeke, dat haar brengt, ziet er nu zoo en dan weêr zoo uit. Mijn Jesuskindeke zag er dezen avond uit als een Pruissische overste, en kwam zoo stijf als een kaars de deur in.
‘Ge hebt u om verlof tot wandelen aan de kommandantuur gewend’, zei hij, ‘uw verzoek is toegestaan. Ge kunt op den vestingswal onder opzigt van een onderofficier, dien ik zal aanwijzen, u wat beweging nemen.’ - Dat begon goed, en een straal van de lentezon was al in mijn hart gevallen. ‘En hier’, zei hij en tastte in den zak, ‘is ook een brief van uw vader, hij schrijft u zeer vriendelijk en zendt u geld, dat ik u naar gij het noodig hebt zal laten toekomen.’ - Ik greep naar mijn brief; dat maakte zich van daag werkelijk al heel mooi.
De overste ging naar de deur en riep: ‘ordonnans!’ Zijn ordonnans kwam, hij nam hem een pak af en lei het op de tafel: ‘boeken voor u.’ Hij nam den soldaat nog een pak af: ‘en hier een paar fatsoenlijke kandelaars. Smijt dien blaker maar de raam uit! - Goeden nacht! - Kähler, mijnheer heeft voortaan alle dag een halven daalder te verteren.
Dat was een avond! Een brief van mijn ouden; geld als water; morgen wandelen in de lentelucht; al de kleine deerns van digtebij zien; nu het eene pak los: Göthe - Faust -
{==380==} {>>pagina-aanduiding<<}
Egmont - Wilhelm Meister; nu het andere pak los: twee kleine, wonderfraaije, zilveren kandelaars. - Marsch met den blaker! Maar nu, waar met dat stompje kaars naar toe? Op den eenen kandelaar? Ei, dat zou er uitzien, alsof een oppasser op een arabischen hengst kwam aanrijden, dat gaat niet! ‘Vader Kähler’, zeg ik, en ik was een heel stuk opgeschoten, en vader Kähler was tegenover mijn tegenwoordige middelen een heel stuk ingekrompen, ‘vader Kähler, haal me eens twee kaarsen, van zes centen het stuk.’ - Vader Kähler wil al gaan. - ‘Wacht’, zei ik, ‘vader Kähler! - En dan - dan -...zou er wel in de buurt een biefstuk met gebakken aardappelen te krijgen zijn? - Of, neen, laat maar! - Ik heb nu twee en een half jaar niets anders dan rundvleesch te zien gekregen, alleen met kerstmis, paschen en pinksteren gebakken spek, als een lekkernij voor een feestdag. - Neen, vader Kähler, wat denkt gij? Zou misschien een varkenskarbonade..?’ - Gelukkig viel mij echter nog net bij tijds in, dat ik voor mijn mooije geld wel wat beters kon eischen; ik liet me dus de lekkerste schotels door het hoofd gaan, want waarom zou ik het er niet eens van nemen? Nu, op het lest kwam ik dan op hazepeper. Dat zou het zijn, daarop had ik nu mijn zinnen gezet. ‘Dus, vader Kähler, hazepeper!’
Vader Kähler ging naar de deur. - ‘Wacht even, nog wat! 't Gaat wel niet, anders zou ik wel...’ - ‘Wat zoudt ge wel?’ vroeg vader Kähler. - ‘Ja, ik dacht, als er zoo eens een halve flesch wijn bij was. Maar van den goedkoopen!’ liet ik er snel op volgen, toen ik zag, dat hij zich het hoofd begon te krabben. - Eindelijk zei hij: ‘dat kan er niet best van af, of ge moest dan morgen....’ - ‘Ja,’ viel ik hem in de rede, ‘dat gaat wel, als ik dan morgen maar weêr kommiesbrood wil kaauwen. Nu, komaan dan maar!’
En na een half uur zat ik dan nu bij mijn hazepeper en mijn halve flesch wijn, en vóór mij stonden twee mooije dikke kaarsen op de zilveren kandelaars, en vader Kähler had fatsoenlijk gedekt en had ook een servet meêgebragt. Dat was me een kerstavond, en toen vader Kähler vertrokken was, las ik mijn vader zijn hartelijken brief nog eens, daarop las ik in Wilhelm Meister's leerjaren, en toen ik aan die plaats kwam:

Wie nooit zijn brood met tranen at, 
Wie nooit in kommervolle naehten 
Stil weenend op zijn leger zat.... 


{==381==} {>>pagina-aanduiding<<}

toen was het mij te moede, alsof ik over mij zelf geroerd was, en ik over mij zelf weenen moest. En dat was ook zeer natuurlijk, want ik was geheel verzadigd, en dat heb ik altijd in de wereld gevonden, dat zij, die regt goed verzadigd zijn, het ligtst bij vreemd ongeluk geroerd worden. Maar daarbij blijft het ook, en als het op werkelijk helpen aankomt, dan zijn ze niet best te huis, dan springt eer de hongerige den hongerige bij.
Den anderen morgen bragt vader Kähler zoo wat tegen elven den onderofficier Altmann bij mij boven, die zou met mij gaan wandelen. Dat gebeurde dan ook, we gingen op den wal O, hoe schoon was dat, hoe heerlijk! Ik kon in de wereld rondzien, hooren en ademen. De boomen waren nog wel niet groen, de bloemen bloeiden nict, de velden hadden nog hun oud verschoten geelbruin kleed aan, hun schoon nieuw groen kleed was nog bij den kleermaker; maar de kleermaker liet toch zijn kompliment al maken: op zijn allerlaatst in de naaste week; maar als het kleed nog met bloemen moest worden bezet, dan kon hij er pas over drie weken meê klaar zijn; en ze moesten het niet kwalijk nemen, dat hij niet zelf kwam, hij moest - wat weet ik - in Italie of in Turkije achter den warmen kachel zitten, maar hij stuurde voorloopig toch zijn eigen jongen, een wilden bengel, maar die zijn groet toch wel zou overbrengen. Ja, en zijn jongen was dan nu de schoone warme lentelucht, waarin alles al onzigtbaar zwemt, wat het hart vrolijk kan maken.
En mijn hart was ook vrolijk; 't was bijna al te veel. Dat was immers niet eens noodig geweest, dat al die oude kleine nette voorjaarsgezichten van meisjes mij op den wal moesten ontmoeten; ik zou immers al met ééne tevreden geweest zijn, met ééne enkele, die aan mijn arm had gehangen en met mij de wereld ingekeken.
Maar wat kon mijn onderofficier Altmann het helpen, dat hij niet als een jong meisje op de wereld gekomen was; wat kon hij het helpen, dat hij juist toen ik aan gras en bloemen en aan vrijheid voor mij en mijn vaderland dacht, op Schnabel viel, die een gruwelijke roover en moordenaar was en onder mijn kwartier in ketenen en banden zat? Ja, Schnabel hadden ze nu, hij was nu ook al - Goddank! - ter dood veroordeeld, en nacht en dag brandde er licht in zijn duister verblijf, en een

{==382==} {>>pagina-aanduiding<<}
artillerist stond met een blanken sabel voor zijn rustbank, want driemaal was hij al uitgebroken en de beste warschauer sloten maakte hij met een houtje en een eind touw open; maar nu! Nu hadden ze hem ijzeren handschoenen aangetrokken, nu moest hij er zich in schikken! Ach, mijn lieve God, waar bleef mijn voorjaar! IJzeren handschoenen! Ik kon ook nog wel eens met ijzeren handschoenen bedacht worden.
En toen mijnheer de onderofficier Altmann mij dat juist zoo uitvoerig vertelde, hoe Schnabel eens een pop uit zijn kleedasie had gemaakt en op zijn rustbank gelegd, en hoe hij zelf in den ijzeren kachel gekropen was en daar geloerd had, tot de cipier gekomen was en met de pop op de rustbank een praatje had aangevangen, hoe Schnabel toen uit den kachcl was gesprongen en den cipier met den zwaren ijzeren kacheldeksel een slag in den nek gegeven had, dat de man er zijn leven lang een gebrek van had behouden, hoe hij daarop twee eerzame burgers, die voor zijn deur op de wacht stonden, met hun lieve hoofden tegen elkaâr had gebonsd dat ze er altijd een beetje duizelig van waren gebleven, en eindelijk zoo op straat en in vrijheid gekomen was, - wat zeg ik, als het mij ook zoo te moede was, als had ik den onderofficier zijn hoofd ook tegen een ander aan willen bonsen, dat hij er ook zijn leven lang duizelig van bleef - net op dat oogenblik gingen ons een paar dames voorbij, en de eene keek mij sterk aan, en toen ik omkeek, was zij blijven staan en keek ook naar mij om.
Wat een vriendelijk, schoon gczigt was dat! Hoe treurig en hoe lief zagen die mooije oogen er uit! En die mooije oogen hadden mij nagekeken! Wat is nu wel schooner, een lentedag of een paar mooije oogen? - Ach, ik denk toch een paar oogen! In zoo'n lentedag kan iemand ver, zeer ver uitkijken - schoon is het; maar hoe verder hij ziet, des te duisterder en nevelachtiger wordt het; in zoo'n meisjesoog kan iemand ook diep inkijken, altijd dieper, en hoe verder hij ziet, des te helderder wordt het, en geheel van onder op den grond daar ligt de hemel, en dien zijn blaauwe wonderen heeft nog geen menschenoog dóórgekeken.
‘Wie was dat?’ vroeg ik. ‘Kent gij die dame?’ - ‘Zeker!’ zei de onderofficier en sloeg de hand aan zijn schako, als wilde hij zijn honneurs maken, ‘'t is de eenige dochter van den tweeden kommandant, overste B., andere kinderen heeft hij niet. - Schnabel heeft twee kinderen, die....’

{==383==} {>>pagina-aanduiding<<}

‘Doe me toch dat pleiziér,’ zei ik, ‘en laat dien Schnabel nu maar heel rustig zitten.’
‘Ei, hoe komt het bij u op?’ zei de onderofficier. ‘Die kan immers in het geheel niet rustig zitten, de artillerist, die voor zijn rustbank staat, wordt immers alle twee uren afgelost, en zonder allerlei praatjes loopt dat niet af. - Schnabel zegt ook....’
‘Laten we maar liever naar huis gaan,’ zei ik en keek het schoone meisje uit de verte na; maar in haar oogen zag ik van mijn leven niet weêr, en dat was maar goed ook. Als iemand lang in de schaduw heeft gezeten, en hij kijkt dan op eens in Gods lieve zon, dan kan hij wel blind worden, en als iemand den dag over in den kelder bezig is geweest en er dan uitkomt en in den blaauwen hemel staart, dan flikkert hem dat zoo voor de oogen en hij kan duizelig worden, en kan het blijven zijn leven lang.
Het grootste ongeluk, dat voor zoover ik weet nog niemand van de heeren romanschrijvers uitvoerig heeft beschreven, is als zoo'n arme, jonge, gevangen student op een kommandantsdochter verlieft. Ze weten ook geen van allen, hoe dat iemand doet; maar wij weten er van te spreken, wij hebben dat meêgemaakt.

Hoofdstuk III.

Hoe ik voor een struikroover werd aangezien en waarom ik den overste B. voor een landsman van mij houden moest, en waarom mijnheer de Raadsheer Schröder in Treptow eigenlijk van meening is, ze hadden me een kop kleiner moeten maken.

Deze keer kwam dat niet tot zoo'n ongeluk, deze keer redde mij Schnabel. Mijn onderofficier liet mij geen tijd, om op het mooije meisje te verlieven; juist toen ik zoo regt op mijn dreef was, om mij de schoone kommandantsdochter zoo regt levendig voor te stellen, alsof tegenwoordig iemand in zoo'n ding van een stereoskoop kijkt, toen trok de onderofficier mijn kleine zoete hartekommandantje onder het glas weg, en schoof er Schnabel met zijn ijzeren handschoenen onder.
We kwamen te huis, vader Kähler sloot mij weêr in het hok, en daar zat ik nu, en in mij danste en klopte alles, niet enkel de aderen en zenuwen, neen! zelfs de oude beenderen voelden zich alsof ieder op zijn eigen hand een wandeling wilde maken.

{==384==} {>>pagina-aanduiding<<}

Nu was het eigenlijk de regte tijd en uur om in alle orde en regel te verlieven; maar het was ook net tijd en uur voor het middageten. 't Is waar, als iemand vier en twintig is, dan gaat hij verduiveld vlug op de verliefdheid in, maar toch zeker even vlug op het middagmaal. Vader Kähler kwam binnen en zette een soort van soep op tafel met lamsvleesch en erwten en aardappelen en kool en wortelen.
‘Nu,’ zeg ik, ‘een paar van dien omhaal had wel weg kunnen blijven; dat ziet er me wat al te kakelbont uit.’ Ik kon dat nu goed zeggen, want ik had immers alle dag een halven daalder te verteren.
‘Ge hebt gelijk,’ zei vader Kähler, ‘maar ik kook immers niet voor u alleen, ik kook immers ook voor al de anderen, en dit heeft één uitdrukkelijk besteld, wiens eeredag het morgen is, want van daag is zijn doodvonnis van den koning teruggekomen, en morgen wordt Schnabel onthoofd.’
‘Al weêr Schabel,’ roep ik en spring overeind en kijk het raam uit.
‘Ga daar niet staan,’ zegt vader Kähler, ‘kijk maar eens, wat daar voor een hoop menschen staat; die willen allen Schnabel zien, en daar dat niet mogelijk is omdat hij in een donkere kamer zit, kunnen ze u voor Schnabel aanzien en dan kan dat een oploop geven.’
God in den hemel! wat had ik met Schnabel te maken? Had ik dan waarlijk zoo'n dieven- en moordenaars-gezigt? 't Moest wel zoo zijn, want naauwlijks stond ik aan het venster, of daar brulde het volk omlaag: ‘kijkt, daar is hij, Schnabel! Schnabel!’
Ik vloog van het venster terug. ‘Vader Kähler,’ zei ik, ‘heb ik eenige gelijkheid met dien ongelukkigen mensch?’ - ‘God bewaar me!’ zei hij. ‘Hij is van zijn beroep een kleêrmakersknecht, en duivels schraal van gestalte, en gij zijt immers mooi breed in de schouders.’
‘Schnabel voor!’ brulde het volk daar buiten.
Ik ging op mijn stroozak zitten, lei het hoofd in de hand en dacht een poos na en zei toen eindelijk: ‘Vader Kähler, ik heb zoo veel ik weet nooit iemand omgebragt en ook niemand zijn goed afgezet.’
‘Dat geloof ik,’ zei vader Kähler, ‘anders zou de overste niet zoo vriendelijk tegen u zijn.’
‘Waarom is hij eigenlijk zoo vriendelijk tegen mij?’

{==385==} {>>pagina-aanduiding<<}

Vader Kähler kwam zeer digt bij mij en fluisterde mij in het oor: ‘hij weet, hoe dat is. Hij heeft ook eens gezeten.’ - ‘Wat?’ zeg ik, ‘de tweede kommandant heeft gezeten?’ - ‘Ja, voor vier jaar was hij veroordeeld, maar de koning heeft hem met een halfjaar vrij gelaten.’ - ‘Hoe is dat wel gekomen?’ vroeg ik. - ‘Ja,’ zei hij, ‘dat is me een heele geschiedenis; ik spreek daar niet van, vraag er Altmann naar, die weet het haarfijn.’
‘Mij is nog nooit zoo iets voorgekomen van vriendelijkheid’, zeg ik, ‘en dat voor een wild vreemde.’ - ‘Zoo heel vreemd zijt ge hem misschien niet,’ zegt hij, ‘want hij is immers een landsman van u.’ - ‘Inderdaad?’ vraag ik. - ‘Ja’, zegt vader Kähler, ‘dat moet wel zoo zijn, want hier in de stad woont een kleêrmaker, die een goede vriend van mijn schoonzoon is, die is afkomstig uit Friedland in Mecklenburg-Strelitz en die heeft ons dikwijls verteld, dat de overste een landsman van hem was, en dat hij ook zijn ouders had gekend, die heel gewone burgerlui geweest zijn.’ - ‘Maar’, roep ik uit, ‘hoe drommels heeft hij het tot overste gebragt?’ - ‘Ja, wat denkt ge wel? Hij heeft al lang gediend; toen Schill door Mecklenburg trok, is hij al als opgeschoten jongen met hem meêgegaan, en daarop is hij zoo naar Oostpruissen voortgesukkeld en is toen met het Yorksche regiment anno twaalf naar Rusland gegaan, heeft anno dertien, veertien en vijftien meêgemaakt, en toen ik niet lang daarna in Breslau stond, was hij ritmeester bij het eerste kurassiersregiment. Daar was hij dan nu als een uil onder de kraaijen; al de officiers bij dat regiment waren edellieden, hij was de eenige burgerlijke, en daarom wilden ze hem dus wegknikkeren; maar hij ging niet, hij hield hen van zijn lijf af. Nu, daarmeê had het toch wel zijn langsten tijd gehad, en op het eind hadden ze er hem toch wel onder gekregen, als de oude kleine gebochelde generaal Hans van Ziethen er niet geweest was, die hield hem staande; en dat was wel een kleine kerel, maar een pittige kerel, die niet zoo ligt een loopje met zich nemen liet. - Zoo zagen dan de heeren, dat ze daar niet meê doorkwamen; maar ze gaven het niet op, ze wendden het over een andere boeg en zonden een groote memorie aan den koning, dat zoo iets toch niet gaan kon, dat bij het
oudste regiment in den heelen pruissischen staat, wat al bij Fehrbellin met den vijand kennis had gemaakt, een burgerlijke als officier stond.
‘Wel dat is allcraardigst, vader Kähler,’ zeg ik, ‘de heeren

{==386==} {>>pagina-aanduiding<<}
hebben alleen maar vergeten, dat bij Fehrbellin een kleêrmakersknecht het regiment heeft gekommandeerd.’
‘Dat weet ik niet,’ zei vader Kähler, ‘dat is voor mijn tijd geweest; maar zoo veel weet ik, hij moest weg; want wat deed onze goede koning? - Hij wilde den officieren niet voor het noofd stooten, en den ritmeester wilde hij toch niet missen, hij bevorderde hem dus tot majoor, maar tegelijk ook tot edelman. - Maar wat deed onze goede overste? Hij stak den majoor rustig in den zak en voor den edelman zei hij vriendelijk dank, hij verkoos niet door de pikanterie van zijn kameraden edelman te worden. - Dat moest dan natuurlijk de deur toedoen, nu moest hij weg, en zoo werd hij hier tweede kommandant, want iedereen zegt, dat de koning. hem nog altijd op hoogen prijs stelt. - En dat wil ik gaarne aannemen,’ voegde oude vader Kähler er bij, ‘want bij die andere leelijke geschiedenis, die hij laatst hier gehad heeft, toen hij dien gevangene doodstak en ze hem met vier jaar vcsting bedachten, kwam immers ook de koning tusschenbeide, dat hij er met een halfjaar afkwam.’
‘Wat was dat dan?’ vroeg ik.
‘Daar moet ge Altmann naar vragen, die is er zelf bij geweest. Ik ben een oude man en heb vrouw en kinderen, en over mijn superieuren spreek ik in het geheel niet; daarenboven is de overste een goed man tegen mij, en waarvoor zou ik achter zijn rug van dingen spreken, die hem al grijze hairen genoeg gemaakt hebben, en die hem van 's morgens tot 's avonds door het hoofd gaan? Want sedert dien tijd is hij zeer veranderd; dat kan iemand merken zonder juist tot de groote profeten te hooren.’
Oude vader Kähler ging weg, en oude vader Kähler was een brave man, dat hoorde ik en zag ik, want hij was op zijn manier heel bedroefd geworden.
Maar ik dacht over den ouden zijn vertelling na. - Dus toch een Mecklenburger, een landsman! Hij en Schill-Zomer, allebei kameraden! - De een te gronde gegaan en gestorven, de ander in eer en waardigheid en gezond en krachtig. - Schnabel viel mij in: wij waren immers ook kameraden, beiden ter dood veroordeeld, hij zat beneden en ik boven, alleen maar door een zwakke plankenvloer van elkaar gescheiden. We hadden allebei gruwelijke misdaden begaan; hij had een paar menschen vermoord, en ik had aan een duitsche akademie op klaarlichten dag de duitsche kleuren gedragen! - We hadden hetzelfde vonnis

{==387==} {>>pagina-aanduiding<<}
gekregen, en nu zat hij in angst en in doodsnood, en mij krenkte niemand een hair. - Waarom dat? - Hoe kwam dat?
‘Lieve vriend’, zei later de raadsheer Schröder tot mij, toen ik hem de zaak vertelde en die vraag voorlei, ‘niets eenvoudiger dan dat: de koning heeft u begenadigd, hem niet.’
‘Niet begenadigd,’ zei ik. ‘Als opperregter heeft hij de straf in vestingstraf veranderd, en wat wordt er dan van het regtersambt, als het op ééne lijn staat met het geweld?’
‘Nu, ge zult toch niet gelooven,’ zei bij, ‘dat de koning van Pruissen om zoo'n bagatel honderd jongelui zou laten opknoopen?’
‘Waarom niet?’ vroeg ik. ‘Als nu zoo'n Hendrik VIII van Engeland, of zoo'n Russische Peter, of zelfs maar zoo'n Nikolaas en zoo'n waanzinnige Karel van Brunswijk op den pruissischen troon gezeten had - waarom niet?’
‘Tegen zulk een misbruik der doodstraf beschermt ons de humaniteit van de regering en van onzen tijd. Doodstraf moet er zijn; de menschelijke maatschappij moet de magt hebben, de wilde dieren uit haar midden uit te stooten.’
‘Zeer bedankt voor het kompliment!’ zeg ik. ‘Maar, mijnheer de raadsheer, humaniteit is op het oogenblik niets meer dan een valsch dubbeltje; alleen de goedhartigen en de dommen nemen het; maar die het uitgeven en er meê naar de markt gaan, die wachten zich wel. - En wat de doodstraf en haar nut betreft, ik wenschte wel, ge waart ook eens met deze maat gemeten; misschien dat u dan de oogen wel opengingen.’
‘Ge hebt u niet te beklagen, want de wet zegt uitdrukkelijk: poging tot hoogverraad wordt met hoogverraad gelijkgesteld. Volgens uw eigen verhaal is het openbare doel van uw gezelschap geweest het invoeren van een duitsch staatsleven, op volksvrijheid en volkseenheid gegrond; dit heeft men voor den regter als een poging tot hoogverraad beschouwd; met regt of niet, dat wil ik daar laten (Notabene dit was na 1848); maar de wet is gehandhaafd.’
‘Nu, mijnheer de raadsheer, dan wil ik U wat zeggen, dan houden de wet en de humaniteit elkaar allebei voor den gek; óf de wet moet de humaniteit afschaffen, óf de humaniteit de wet. - Zoo, als dat in zijn werk is gegaan, was 't een poppenspel, een wreed poppenspel. - Niet zoo zeer tegen ons wreed, als tegen onze arme ouders, en veel menschengeluk is

{==388==} {>>pagina-aanduiding<<}
daarmeê te gronde gerigt. Ik ben een vijand van de doodstraf, en wie zal het mij ten kwade duiden? Die in het water gevallen en er bijna in verdronken is, kan het water niet regt lijden, en niet ik alleen, neen, ieder kan in het water vallen. - Ik heb eens een tweesnijdend mes gezien, waarmeê een krankzinnige iemand had omgebragt; ik huiverde voor dat mes, en net zoo huiver ik ook voor een tweesnijdende wet, die iemand keeren kan als een natte handschoen, vooral als die wet in de hand van een krankzinnige gegeven is. En de zoogenaamde rapporteur in onze zaak, die uit de akten de gevaarlijke poging tot hoogverraad heeft weten te halen, was krankzinnig en is ook als een krankzinnige gestorven. Dien hadden ze te regter tijd moeten plakken, dan waren duizende familiën voor onrust en ellende en angst bewaard gebleven. - En wat hadden we dan gedaan? -
Niets, in het geheel niets. Alleen in onze vergaderingen en onder vier oogen hadden wij van dingen gesproken, die men tegenwoordig op de openbare straat uitschreeuwt, van Duitsch. lands vrijheid en eenheid, maar om wat uit te rigten waren wij te zwak, om te schrijven te dom, daarom hielden we ons aan de oude duitsche mode, we praatten er maar over. Maar dat was immers ook genoeg voor zoo'n knappen regter van instructie als onzen oom Dammbach, die net in zijn beste carrière was en nu toch niets kon laten glippen. En zoo werd dan uit een vrijen, vrolijken zonneblik een donderslag gemaakt, en het dood vonnis werd geveld zonder eenige motieven, want ofschoon men ons beloofd had ze later meê te deelen, zijn ze in de pen gebleven en wij hebben ze nooit onder de oogen gekregen. In plaats daarvan waren de dikneuzen, die toen aan het roer zaten, duivels slim, om allerlei gevaarlijke histories van demagogen en koningsmoorders in omloop te brengen, - en toch - God vergeve het hun! - zij wisten het best, dat alles vuile leugen was. Verdedigers konden wij ons niet kiezen, die werden ons toegevoegd; de mijne, die mij vast beloofde dat ik aan mijn vaderland, Mecklenburg, moest worden uitgeleverd, heeft op geen enkelen brief, dien ik hem geschreven heb, geantwoord, - Neem het mij niet kwalijk, mijnheer de raadsheer, ik ben wel wat van den hak op de tak gesprongen; maar als ik aan het nut van de doodstraf denk en dan weêr aan de humaniteit, die ik van het gerigt heb ondervonden, dan borrelt er zoo allerlei in mij op en schudt mijn gedachten als kool en rapen door elkaâr.’


{==389==} {>>pagina-aanduiding<<}

Hoofstuk IV.

Moeder, het groezelt mij. Waarom ik met den onderofficier Altmann twist moest krijgen, en waarom de overste B. op de vesting gekomen was, en dat ik weêr ingepakt en naar M. verzonden werd.

Zoo sprak ik jaren later; maar dien middag en avond, waarvan ik gesproken heb, stond mij het hoofd niet tot redeneren, het lag zwaar op mij als de moord, en de gedachte aan dat rampzalige menschenworm onder mij sneed me bijna het hart door. Onder mij, door een zwak menschenwerk van mij gescheiden, stond de dood; hij was niet onverwacht gekomen, als de slaap in de kinderjaren; hij was niet langzaam gekomen, zoodat het oog zich aan hem gewend had; plotseling had hij zich voor het bed geplaatst en stond daar in zijn schrikkelijkste gedaante onbewegelijk, en wees hem beelden, bloedroode beelden, alle één voor één, om er toch geen over te slaan!
‘Licht uit!’ riep de schildwacht van buiten naar mijn venster heen; de klok was tien, van nu af moest ik in den donker zitten. Ik was niet bang; ik had op de vesting, vanwaar ik gekomen was, jaren lang in een donkere kasemat gezeten, beneden mij gierde en huilde de stormwind door den langen, onderaardschen gang, die door de geheele vesting liep, links van mij was de gevangeniskerk, achter mij was een donker gat, waar de struikroover Exner, van wien Pitaval vertelt, in ketenen en boeijen aan de muur geklonken was geweest - ik had van geen angst geweten, ik was dikwijls des nachts door de kerk gegaan, die in vredestijd voor een soort van monteringkamer werd gebruikt. Daar hingen aan de muren oude witte oostenrijksche mantels, boven iederen mantel hing een chako, en onder iederen stond een paar laarzen, de ramen waren uitgenomen, opdat het goed flink in den togt zou hangen, en nu zweefden en dansten de witte mantels onder de schakoos en boven de laarzen langs den muur, en 't was alsof de geesten van de oude Oostenrijkers, die bij Praag en Leuthen gevallen waren, nog eens in het gelid stonden en nog eens met stormpas moesten oprukken. - Ik had dat om middernacht gezien, maar gehuiverd had ik niet.
Thans huiverde ik. Ik luisterde en luisterde naar ieder ge-
{==390==} {>>pagina-aanduiding<<}
luid dat van beneden kwam, en die lang luistert die hoort ook wat. Het zuchtte en steende om mij heên - het was immers niets, het kon niets zijn; het waren immers enkel mijn gedachten! Ja, maar die gedachten waren van mij uitgegaan en waren om mij heên levendig geworden, en mijn oor geloofde ze te hooren en mijn oog ze te zien, en dat joeg de huivering mij aan.
Dat was een lange nacht en een lange smart! - En zoo is de mensch! Op het laatst dacht ik enkel nog aan mij en niet aan den ongelukkige beneden mij; ik dankte God voor den morgen, die voor hem zoo vreeselijk moest opgaan.
Onder mij begon het levendig te worden, een wagen reed langzaam voor de poort, een poos later reed de wagen langzaam weêr heen; ik keek uit naar buiten - het was mij slecht te moede.
Na den middag kwam de onderofficier Altmann om mij tot de wandeling af te halen. ‘Neem mij niet kwalijk,’ zei hij, toen hij in mijn cel kwam, ‘dat ik niet van morgen al gekomen ben; maar ik moest nog bij Schnabel....’ - ‘Houd uw bek van Schnabel!’ snaauwde ik hem toe.
De man was door mijn driftig antwoord waarlijk overbluft; maar dat duurde niet lang, hij keek mij rustig aan, want hij was een onderofficier die niet meer jong was en had in zijn leven al vrij wat ondervonden: ‘Best,’ zei hij, ‘als mijn gesprek u niet bevalt, kan dat achterwege blijven; ik heb alleen maar order gekregen om op den wal met u te gaan wandelen. - Komt het u nu dus gelegen?’
We gingen op den wal! de onderofficier liep twee pas op zij, alsof hij me aan een touw hield en naar de markt bragt, zooals de boer zijn varken. - We liepen den wal af, we liepen weêr terug, ik kon het niet langer uithouden, ik had den man onregt gedaan; hij had het goed gemeend, en ik was grof geweest. Ik keerde mij dus om en zei: ‘Mijnheer de onderofficier, neem mijn driftige woorden mij niet kwalijk; ik heb dezer dagen van niets anders dan van Schnabel gehoord, en den geheelen nacht is hij mij niet uit het hoofd gegaan, dat ik geen oog kon toedoen, en toen ge nu van daag alweêr daarmeê de deur inkwaamt, en ik mij had voorgesteld, de wandeling zou mij op andere gedachten brengen.....’
‘Nu, laat dit maar rusten,’ antwoordde hij, ‘het viel me maar een beetje vreemd op het lijf, dat ik bijna hetzelfde antwoord kreeg als van morgen bij den tweeden kommandant. Want die

{==391==} {>>pagina-aanduiding<<}
moest eigenlijk van morgen de teregtstelling bijwonen, maar hij had zich als ziek laten aangeven, en toen ik hem van morgen rapport kwam doen en hem de zaak uitvoerig wilde vertellen - want ik ben er bij geweest - voer hij ook zoo uit en wilde er niets van weten.’
‘En waarom?’ vroeg ik. - ‘Ja, wat weet ik het?’ zei hij. ‘Sints de man toen dat ongeluk met den gevangene heeft gehad, is hij erg veranderd, hij was de goedigste man van de wereld, en nu is hij dikwijls driftig en opstuivend, en het is alsof de zorg hem kwelt.’
‘Is dat met dien gevangene een geheim?’ vroeg ik. ‘Vader Kähler heeft er ook al wat van gezegd; maar hij wilde er mij geen uitlegging van geven.’
‘Vader Kähler is een haas,’ zei de onderofficier, ‘de geschiedenis kent ieder kind op straat, en ze is immers ook voor het geregt geweest, en ik had dien nacht juist de wacht en heb ook in de zaak moeten getuigen. - Het was juist de avond vóór kerstmis, en 't is zoo wat een goede vier jaar, en ik moest op de ster de wacht hebben. Nu hadden voor dien dag de gevangenen een vrijen avond gevraagd, om zich met elkaâr te vermaken, en ze hadden ook verzocht in de kasematten licht te mogen hebben. Nu, dat ging dan in het eerst ook heel goed, ze aten en dronken en zongen met elkaâr en hadden zich dan ook brandewijn laten geven; en dien is het volk nu niet gewend, want als men zooals zij een dubbeltje op een dag te verteren heeft en het voor drie dagen met vijf pond kommiesbrood moet stellen, dan blijft er voor een borrel niets over. Het duurde dan ook niet lang, of ze kregen het in den kop, en de vechtpartij brak los. We vlogen naar binnen en stelden ons op post, en als de luitenant, die de wacht kommandeerde, maar die nog een piepjong mensch was, zijn lui had gekend en de kerels in hun kasematten had laten sluiten, dan zou alles goed zijn gegaan, maar hij liet zich door hun smeeken van zijn stuk brengen en liet hen bij elkaâr blijven. Dat was een groote fout, en daar moest wat ergs uit broeijen. - Het duurde dan ook niet lang, of het leven was weêr aan den gang, en toen we er nu weêr tusschen kwamen, was het blad gekeerd, ze sloegen nu niet meer op elkaâr los, neen, zij drongen op ons in; onze luitenant wilde zeker de verantwoordelijkheid niet op zich nemen, om geweld te laten gebruiken, hij kommandeerde ons achteruit en liet de deur be-
{==392==} {>>pagina-aanduiding<<}
zetten, en daar stonden we nu met gevelde bajonnet, en vóór ons een honderd vijftig gevangenen in volle muiterij. Onze luitenant wist geen raad, hij zond dus een ordonnans aan den tweeden kommandant, dat die raad zou schaffen. -
De overste was dien avond ook in een vrolijk gezelschap geweest, hij kwam wel terstond, maar men kon het hem aanzien dat hij van zoo'n partij kwam, hij zag er vurig uit, drong zonder verder iets te zeggen tusschen ons door, ging regt op de kerels los en vroeg met driftige, luide stem, wat ze wilden. - Zij wilden een vrije nacht hebben, ze wilden beter brood hebben, ze wilden...en nu schreeuwden allen door elkaâr, wat ze al niet wilden hebben. - Eén moet spreken! riep de overste. - Toen sprong een lange kerel naar voren, 't was een kleêrmakersgezel, hij had de poot van een bank in de hand en riep: “met goedheid is hier toch niets uit te rigten!” en ging op den overste los. - Maar deze stond vast als een paal, zonder zich te bewegen, en toen de kleêrmakersgezel digter bij hem kwam, riep hij snel achteréén: “Kerel, blijf mij van het lijf! - Kerel, blijf mij van het lijf! - Blijf mij van het lijf of...!” Hij stiet toe, en de kerel viel dood voor zijn voeten.
Kijk, mijnheer, ik ben meê in het veld geweest als artillerist, en bij Kulm werd de geheele manschap van mijn batterij door de poolsche huzaren overreden en doodgestoken, alleen op mij na; maar het heeft mij niet zoo overloopen, en ik ben niet zoo geschokt als bij dit enkele geval. Dat moet wel daaraan liggen, dat iemand bij zoo'n gevecht op alles gevat is en op andere tijden niet.
Het moet de gevangenen ook van hun stuk hebben gebragt, want geen woord liet zich hooren, en ze verdrongen zich half om maar gauw ieder in zijn kasemat te worden gesloten.
Toen de laatsten ingesloten waren stond de overste nog altijd, zonder een woord te spreken, op dezelfde plek, keerde zich toen plotseling om, ging tusschen ons door en sprak geen enkel woord, en zooals ik later gehoord heb, was hij nog dienzelfden nacht naar den eersten kommandant gegaan, had zijn degen afgegeven en zich voor arrest aangemeld.
Het krijgsgeregt werd over hem gehouden, en ik moest ook als getuige vóórkomen. Zij vroegen vooral, of de overste volkomen bij zijn zinnen geweest was. - Ja, wat wist ik er van? Driftig was hij komen aanloopen, driftig had hij gesproken, driftig had hij gehandeld en zijn gezigt had erg rood gezien - meer konden

{==393==} {>>pagina-aanduiding<<}
wij allen niet zeggen; maar sommigen van de partij, die hij had bijgewoond, mogen wel anders gepraat hebben; hij werd tot vier jaren vesting verwezen. En waarom? Omdat het een menschenleven was; en al was het dan ook een slecht, het leven van een gevangene, die om roof en diefstal tot twintig jaar veroordeeld was, met een menschenleven moet toch niemand wild omspringen.’
Een paar dagen na deze vertelling viel er weêr een groezelig weder in: mijn schoon voorjaar was voorbij; en ik zat weêr achter mijn gordijnen en keek naar buiten, waar de wind met de sneeuw speelde, en een soort van genot kwam er over mij, als ik zoo den armen schelm van een schildwacht voor de geweren op en neêr zag loopen en in den sneeuw trappen om zich de voeten warm te houden. - Als buiten de zon schijnt, en de vogels zingen, en de bloemen bloeijen, als de geheele wereld zich verheugt, en de harten vrolijker kloppen, dan is het voor een gevangene de leelijkste tijd; zijn beste tijd is, als de regen giet en de stormwind loeit en in wilde kringen de sneeuw door elkaar jaagt. - Er zijn nu na dien tijd al heel wat jaren vergaan; maar dat gevoel is mij van die dagen nog gebleven, ik kan uren lang in zoo'n onstuimig weder kijken, en dan wordt het mij zoo stil en zoo kalm te moede, dan is het mij, alsof dat ruwe weder daarbuiten mijn kwade jaren zijn, die mij niet meer aan het lijf kunnen komen en die te vergeefs om mij heen razen, en een treurigheid maakt zich van mij meester, dat juist dit barre weder in mijn levenslente moest vallen; maar - God zij geprezen! - het is geen bittere treurigheid, want onze goede God heeft een mooijen warmen haard voor mij gezet, zoodat ik van binnen warm ben.
Ik was daar nu al bijna zes weken, en had al de hoop hier te blijven, waar het zich alles zoo schoon liet aanzien; maar deze hoop, dat voorjaar van mijn toekomst had gelogen. Eens op een avond kwam de overste en zei mij, er was order gekomen dat ik weêr weg moest. - ‘Waar naar toe?’ vroeg ik. - ‘Naar M.’ was het antwoord. - Dat was slecht weder! M. was de hel voor ons; ik had daar een vogeltje van hooren zingen. - Maar wat hielp dat alles; overmorgen moest het er op los. Den volgenden dag zette ik mij neêr, schreef aan mijn vader, deed mijn rekening met vader Kähler af, zei den onderofficier Altmann adjuus, pakte mijn rommel bij elkaâr, en kon verder niets voor mij doen; ik moest afwachten, wat er van worden zou.

{==394==} {>>pagina-aanduiding<<}

Den avond voor mijn vertrek kwam de overste nog eens en zei mij vaarwel. ‘Ik heb uw reis zoo geschikt,’ sprak hij, ‘dat ge niet met extrapost naar M. wordt gebragt. Ge zult in korte dagreizen van plaats tot plaats gaan; ik denk, zoo zal het u liever zijn.’ - De man had er verstand van; hij wist, wat een gevangene goed deed.
- Ik bedankte hem en - waarom zou ik er niet voor uitkomen? - de volle tranen liepen mij over de wangen, alsof ik van mijn besten vriend voor altijd afscheid nam.
En hij was een vriend, en van mijn leven heb ik hem niet weêrgezien.

Hoofdstuk V.

Waarom schoenmaker Bank mij een paar laarzen niet meer voor elfdehalven gulden wil maken. Wat de postmeester met den generaal Kalkreuth te pralen had, en zijn vrouw met mij. Waarom een varken vooruit moet getrokken worden, en de postmeestersvrouw het allerheiligste openmaakt. Waarom deze geschiedenis een treurig einde neemt.

Acht jaar kunnen verloopen zijn, ik was al lang vrij; ik was landbonwer geworden; ik ging met kaplaarzen en met een korte broek in de wereld rond; ik was een kerel van stavast, een heele streek hoorde mij toe. Ik was nog wel eens zoo breed geworden als vroeger, en schoenmaker Bank, die nog een oude speelkameraad van mij was, ‘Fritsje,’ zei hij, ‘met uitzondering van den ouden bakker Hanfnagel hebt gij de dikste kuiten in de heele stad; de drommel mag je voor elfdehalven gulden een paar kaplaarzen maken!’
Vrij, vrij! en dan landlucht en eigengebakken brood, en van den morgen tot den avond een diepe teug frissche lucht, en Gods heerlijkheid in de rondte, zoo maar voor het toegrijpen; en altijd wat te doen, van daag dit en morgen dat; maar alles in de beste orde, dat het altijd stemt met de natuur, dat maakt de wangen rood en het hart gezond, dat is een bad voor ziel en lichaam, en als de onde knokken en zenuwen al eens moede worden en op den grond willen zakken, de ziel blijft altijd lustig bovendrijven.
Ik zegen het landleven, dat heeft mij gezond gemaakt en heeft mij frisschen moed in de aderen gegoten. En als iemand er al

{==395==} {>>pagina-aanduiding<<}
niet zoo veel bij leert als een ander, die bij het allergeleerdste mestvoeder in een akademie op stal is gezet, zoo geeft het toch heel wat op te merken, en als iemand maar niet te lui en te dom is, en wat verder weet te kijken dan zijn neus lang is, dan vindt hij ook goeden kost genoeg voor verstand en rede, en wat hij vindt is frissche groene klaver, die onder den blaauwen hemel in regen en zonneschijn gegroeid is en een mensch heel anders bekomt, als dat zware geleerde mestvoeder op de akademie en de stalvoedering achter een lessenaar.
Ik was vrij en was gezond! - Ik was naar stad gereden, naar mijn vaderstad, en zou klaverzaad halen, want het was in de lentezaaitijd. Nu, een reis naar stad is een reis voor een heelen dag; ik had nog allerlei meer te bezorgen, dat nog niet klaar was, ik had dus nog tijd en kon naar de oude haardsteden en de oude vrienden eens gaan kijken. Het was bijna middag, en tegen den middag plagten toen de burgers van Stemhagen een beetje in de post te gaan, want de postmeestersvrouw had het beste bier, en er was ook altijd nog wat nieuws te zien, omdat de Berlijnsche post dan aankwam.
Ik kwam het kleine vertrek binnen, ik was daar al lang niet geweest; maar het was nog alles zoo als voorheen. Van het kleine vertrek was nog een stuk met houten traliën afgeschoten, wat de postmeester zijn kantoor noemde, maar wat heel veel van een groote vogelkooi had, en in die vogelkooi zat de postmeester met zijn zoon; zingen deden ze echter niet, want - zoo veel ik weet - zingt geen postmeester als het tegen posttijd loopt, en het was dus ook van hen niet te vergen. En de postmeestersvrouw stond nog altijd aan den kachel, waar ze in mijn kinderjaren al gestaan had, het mogt winter of zomer zijn. En ook de eigenste prenten hingen aan den muur, een paar prenten van den ouden Frits en een monteringskaart van het fransche leger en dan de generaal Kalkreuth. Kalkreuth had bij den postmeester zijn beste pak aangetrokken en stond daar in een blaauwen rok en een driekanten hoed en witte broek en pikzwarte glimmend gepoetste postiljonslaarzen; van gezigt zag hij er heel mooi rood en gezond uit, en zijn neus liet in de lengte niets te wenschen over. Maar hij had van al de prenten de eereplaats, want de postmeester had onder hem bij de litthouwsche dragonders gediend en zag hem nog altijd voor zijn kommandant aan. En als de postmeester soms eens vrolijk en uit zijn kooi gelaten was,

{==396==} {>>pagina-aanduiding<<}
dan dronk hij na posttijd een paar glaasjes van zijn rooden maagbitter en liep heel krijgshaftig in de kamer op en neêr, en dan was het voor een menschenhart regt aardig om te zien, hoe de twee oude krijgskameraden elkaâr vriendelijk aankeken. Kalkreuth zei niets; maar de postmeester maakte iedere keer front voor zijn chef, als hij in zijn parademarsch bij hem voorbij kwam, en riep hem toe: ‘Altijd toch mijn Kalkreuth!’ En dat deed den postmeester eer aan, want hij had met Kalkrenth eens hevig ongenoegen gehad, en Kalkreuth had hem weggejaagd; maar hij hield hem dat niet na, ofschoon de schuld bij Kalkreuth lag. Want Kalkreuth had den postmeester, toen hij nog onderofficier bij de dragonders was, eens naar een van zijn goederen gestuurd om den inboedel daar op te schrijven - want de postmeester was altijd verdraaid knap met de pen geweest - en het was dan nu ook alles uitnemend afgeloopen tot op de koeijen, want toen die aan de beurt kwamen voor het opschrijven, hadden ze zulke namen, als eigenlijk niet bestaan, en die geen duivel schrijven kan. Ook leken ze den postmeester te gemeen, en hij maakte er mooijer namen uit, Juno, Minerva, Venus, en de rest ook al in dien trant. Kalkreuth was te onbeschaafd, om de verfraaijing te vatten, hij voer tegen den onderofficier uit, maar deze, in het gevoel dat hij in zaken van goeden smaak zijn generaal de baas was, gaf niet toe, en ze raakten danig aan den stok. En daar het nu van zijn leven nog niet voorgekomen is, dat een onderofficier een generaal kan wegjagen, en ze nu toch eens uit elkaâr moesten, joeg de generaal den onderofficier weg. - Dat was zijn geluk; hij was anders nooit postmeester in Stemhagen geworden.
In het eerst mogt hij er wel erg meê geschoren zitten, maar hij was een man, die er zich door wist te helpen, hij lei met zijn vrouw zich op de dramatische kunst toe, zooals ze dat tegen woordig noemen, en - de drommel weet het! misschien had hij al in Oost-pruissen van Stemhagen gehoord, dat het daar een zeer beschaafd publiek moet zijn - kortom, op een mooijen dag kwam hij in mijn vaderstad en speelde in Allmers zijn zaal theater, natuurlijk, omdat hij maar met zijn lieve vrouw alleen was, enkel viervoetige stukken, maar die waren dan ook van het beste slag.
Nu meest het dan net gebeuren, dat de oude postmeester Toll aan zijn eind gekomen en begraven was. Zonder postmeester kon Stemhagen toch niet bestaan, en de postmeesterplaats werd rondgepresenteerd als zuur bier, maar voor twee honderd en tien

{==397==} {>>pagina-aanduiding<<}
gulden in het jaar had niemand lust postmeester te spelen; toen nam hij het ambt op zich, en hij heeft er zich braaf van gekweten tot aan zijn zalig einde, want hij was een oude trouwe, brave man; maar hij wist er nog wat bij te beginnen. Dat zag hij klaar in: met die twee honderd en tien gulden van zijn postmeestcrstraktement kon hij niet uitkomen, hij schafte zich dus vlak tegenover zijn vogelkooi nog een andere vogelkooi aan en daar zette hij zijn lieve vrouw in. Dat was nu de winkel, en die heeft, zoolang als hij bestaan heeft, een grooten roep gehad bij al de schoenmakers in het heele land Mecklenburg - om de snuif. - En waarom? Daarom, omdat hij zelf een neus voor snuif had, en met zijn eigen neus voor de echtheid van zijn eigen waar instond. Langzamerhand kwam bij den handel in suuif nog een zeer aanzienlijke biertapperij, en toen de groothertog hem nog met een kleine toelaag bijsprong, toen was niemand zoo gelukkig als hij en zij en Kalkrenth, en alle drie leefden in vrede met elkander. Alleen van tijd tot tijd, als de vogel te lustig werd en te veel met Kalkreuth aan de praat raakte, dan raakte zij uit haar humeur; maar als hij bemerkte, dat ze wou losbranden, dan vloog hij in zijn kooi, en nu mogt ze zeggen wat ze verkoos, hij was niet te huis.
Bij die oude, goede lieden kwam ik dan binnen en wilde een glas bier drinken. ‘Goeden dag, jufvrouw!’ zei ik tot haar in het hoogduitsch, want ze had het heel kwalijk genomen als ik platduitsch met haar gesproken had, omdat ze zelf enkel hoogduitsch sprak - misschien, dat ze zich nog altijd voor een dramatische kunstenares aanzag - mogelijk ook, dat ze haar stand niet te kort wilde doen. ‘Wat nieuws is er?’ want dat was de eeuwige vraag, die haar in vorige dagen door iedereen gedaan werd, en die zij ook altijd kon beantwoorden, deels om de post, deels om den winkel. Maar nu stond de oude vrouw zoo onverschillig aan haar kachel en schudde het hoofd: ‘ach, Fritslief, ik ben een oude vrouw geworden, mij vertelt tegenwoordig niemand meer wat nieuws!’ en daarbij droogde ze zich de oogen met haar boezelaar. Kijk, dat deed me nu toch zeer, en enkel om haar te troosten, loog ik frischweg een paar verlovingen en een paar doodslagen en een heeten kleinen, netten brand bij elkaâr, dat ze daar toch haar pleizier aan hebben kon.
Dat hielp dan ook best, ze knapte heelemaal op, en omdat ze toch niets nieuws wist, vertelden we elkaâr van oude tijden, en uit

{==398==} {>>pagina-aanduiding<<}
het vogelkooitje kwamen af en toe korte woorden, zooals: ‘daar moet je goeden avond van hebben!’ - ‘De geschiedenis is anders.’ - ‘Ik heb nu geen tijd.’ - ‘Kost drie schellingen - naar Jürgensdorp is hier vrij. - Morgen, mijnheer Bold, morgen, mijnheer Braun!’ al naar dat de Stemhagers aan het kijkraam van zijn kooi voorbijgingen.
En nu kwamen ze allen ook naar binnen: Otto Bold en Otto Braun en Jochem Risch en zwager Irnst, en Jochem Risch had een varken gekocht, en toen het van den wagen afgeladen werd, was het dood geweest, en Otto Bold lei hem dit uit: het varken was achteruit getrokken, en dat kon geen varken verdragen, een echt varken moest vooruit getrokken worden. En Otto Braun gaf Otto Bold gelijk, want een varken zat van binnen net als een mensch in elkaar, en vele menschen konden het achteruitrijden ook niet verdragen, en dan had zoo'n varken eigenlijk nog meer zenuwen als een mensch. En Otto Bold wedde met Otto Braun om een paar kan bier, dat zijn gerst, dien hij van daag gezaaid had, meer op zou brengen als die van Braun, want hij had zijn akker in de perfektie klaar gemaakt, en toen hij gevraagd werd hoe hij dat gedaan had, kwam het er op neêr, dat hij op een mud zaad twee paarden met houten eggen twee en een halven dag had laten rondtrappen, en dat noemde hij in de perfektie klaar. En ze dronken voorloopig de twee kan, en toen ze tegen de postmeestersvrouw zeiden, een van hen beiden zou ze in den herfst betalen, wilde ze daar niets van weten en zei, met zoo'n handel in wilde ganzen liet zij zich niet in, en ze ging heel nijdig de deur uit. - Nu was het wedden eens aan den gang, en toen de postwagen voor de deur reed, toen wedde mijn zwager Irnst met Jochem Risch, van daag maakte de postmeestersvrouw haar allerheiligste open, en Jochem Risch wedde er tegen in.
Dat allerheiligste van de postmeestersvrouw was een klein kamertje, dat achter dit kleine vertrek was, en daar kwam geen van de gewone gasten ooit in, en bier werd daar volstrekt niet in getapt; alleen als er gasten met extrapost aankwamen of prinsen en graven, dan ging de deur open, en voor de deur stond dan de postmeestersvrouw en oefende met wenken en buigen de dramatische kunst uit. Maar tweemaal in mijn leven heb ik eens om den hoek naar binnen mogen kijken; maar 't was daar mooi: aan de muren hingen de vier jaargetijden, allen

{==399==} {>>pagina-aanduiding<<}
met hetzelfde gezigt, de lente en de zomer met bloemen en korenairen op italiaansche stroohoeden, en de herfst en de winter hadden hoeden van zwart fluweel op, en de eene had druiven en appelen en peren op het hoofd, en de andere witte veêren, en ze zagen er allen zoo preeies eender uit als zusters, dat ze dan ook zijn, want ze zijn immers allen kinderen van één en hetzelfde jaar.
Dat waren alles louter kleinigheden en soms ook domheden, maar de kleinigheden kregen voor mij haar beteekenis daardoor, dat ik de menschen kende, die er zich in ronddraaiden, zooals de postmeester in zijn vogelkooi, en over de domheden lachte ik regt van harte, want ik was vrij en gezond; en voor een vrijen mensch en een gezonden mensch hoeft de aardigheid niet fijn door een dunne naald heêngetrokken te zijn, een flinke paknaald doet dezelfde diensten.
Op eens werd het donker in de kamer, alsof er aan den hemel een onweêr opzette, want voor de eenige raam in het vertrek was Otto Bold gaan staan, en die had een rug als een zaagblok, waaruit men planken van drie voet zagen kon. Aan uitkijken viel dus niet te denken, en we moesten de postgasten nemen zooals het toeval ze binnenbragt.
Het eerst kwamen er dan een paar fijne kantoorreizigers binnenschuiven, die zich in kompagnie een kan bier lieten geven, daarop kwam een klein, lief meisje, dat naauwelijks het hart had een glas suikerwater te bestellen - de kondnkteur zou het betalen. Achter haar kwam een flinke, forsche man in pruissische uniform de deur in, en ging op het kleine meisje aan, ‘hebt gij 't al?’ - ‘Ik krijg het dadelijk’, antwoordde zij. De man sprak haar nog een paar vriendelijke woorden toe en keerde zich naar ons om. Hij wierp een vlugtigen blik op ons, maakte een kleine buiging en ging voor Kalkreuth staan en keek hem in zijn hemclblaauwe oogen.
De postmeestersvrouw haalde een sleutel uit haar zak, maakte het allerheiligste open, boog diep en voegde er een zeer innemende beweging met de hand bij: ‘Wil u misschien liever?’ - Zwager Irust had de weddingschap gewonnen, Jochem moest betalen. - ‘Dank u!’ zei de heer heel kort, keek in het allerheiligste als was het voor hem het allergewoonste, en zette zijn onderhoud met Kalkreuth voort.
Otto Bold had niet meer als een halven draai van het raam

{==400==} {>>pagina-aanduiding<<}
naar de vogelkooi te maken, hij vroeg dan ook, daarin kijkende: ‘Wie hebt ge?’ - ‘Twee personen naar Malchin, één tot Güstrow; één blijft hier,’ was het antwoord uit de kooi, en nu kwam er nog een appendix, die geflnisterd moest heeten, maar dien we allen duidelijk genoeg hoorden: ‘generaal von Sch....mann.’
De man in de pruissische uniform had waarschijnlijk even zoo fijne ooren als wij, hij keerde zich om, lachte en vroeg ons toen: ‘mijne heeren, hoe ver is het van hier naar Ivernak?’
‘Als ge den rijweg rijdt, dan is het een goed half uur,’ zei ik, ‘maar de voetweg is niet meer dan een kwartier en is heerlijk, hij loopt door weide en bosch en op het laatst door den schoonen Ivernakker dierentuin.’
Hij bedacht zich een oogenblik, ging de deur uit, sprak met een koetsier die tressen aan den hoed had, kwam weêr binnen en zei: ‘ik heb de voetpartij gekozen, maar hoe moet ik dan gaan?’
‘Zie eens,’ zei Jochem Risch, ‘dan gaat ge hier eerst den wal langs tot op den weg naar Malchin, en dan regts den hoek om de steeg in, en dan weêr regts langs den burgemeester zijn huis, dan komt ge aan een pad...’
‘Ei wat? Waarom zou mijnheer zoo ver gaan?’ zei Otto Bold. ‘U gaat bloot van mijn huis dwars over de straat, en dan door Stoffel Schult zijn hof en zijn tnin, en dan komt ge in de Koppelsche laan.’
‘Ja maar, mijne heeren...’ begou de Pruis.
‘Als ge er niet tegen hebt,’ zei ik, ‘ik heb op het oogenblik niets te verzuimen, en een wandeling is me net naar den zin, ik wil u op den regten weg brengen.’
Hij nam mijn aanbod beleefd aan, zei het jonge meisje regt hartelijk vaarwel, en wij trokken af.
‘Hebt ge dat jonge meisje wel opgemerkt, dat zoo verlegen in de kamer stond?’ vroeg hij mij, toen we de stad uit waren. - Ik zei van ja, en dat ze me nog zeer jong leek.
‘Ze is zeventien jaar, heeft nog nooit een reis gemaakt, weet van de wereld minder dan een kind van zeven jaar en gaat zonder bescherming en zonder geld naar Snriname. De kondukteurs hebben in last, onderweg voor haar behoeften te zorgen; het postgeld tot Hamburg is betaald, en daar wacht haar een vreemde scheepskapitein af, die haar over de zee brengt.’
‘Maar hoe komt dat?’ vroeg ik.
‘Ze is een Herrnhutsche uit Gnadenfrei in Silesië en zal in

{==401==} {>>pagina-aanduiding<<}
Suriname een man trouwen die haar geheel vreemd is. - Waarlijk, daar hoort moed toe’, liet hij er op volgen, ‘ik ben van Silesië met haar gereisd en heb me haar lot een weinig aangetrokken, maar zoo veel vertrouwen en zoo veel berusting heb ik zelden gevonden.’
‘Uit Gnadenfrei,’ zei ik in gedachten. ‘Opmerkelijk! dan heb ik het meisje al meer gezien; dat wil zeggen, ik herinner mij haar niet, maar ze moet toch onder de kleine grijze zusterrij geweest zijn, die ééns in het jaar met haar schoolmeester, ieder met een grooten ruiker van wilde bloemen, naar S. kwamen, om daar het ruime uitzigt over het land te genieten.’
‘Naar S.? Maar, houd mijn vraag mij ten goede, hoe komt gij naar S.? Een Mecklenburger landbouwer naar S.?’ en daarbij keek hij mijn kaplaarzen aan.
Ik wilde al antwoorden, maar hij hield mij tegen en zei: ‘De voorstelling van mijn persoon heeft uw postmeester wel reeds gedaan; maar om aan den vorm te voldoen: ik ben de generaal van Sch....mann uit G....’
‘De eigenaar van M...hier in de buurt?’ vroeg ik. ‘Dan kan ik mij zeer ligt aan u voorstellen, ik ben de zoon van uw schont.’
‘Zoo? zoo?’ zei hij. ‘Regt aangenaam? Maar hoe komt gij naar S.?’
O, zei ik, ik was ook in zijn garnizoensstad eens zes weken geweest, en vertelde hem dan in weinig woorden de omstandigheden. Ik vertelde hem ook, hoe de goede plaatsmajoor mij op boonen had onthaald, ik vertelde hem van vader Kähler en van den onderofficier Altmann en van Schnabel en vooral van den tweeden kommandant, overste B. - Ach, dat laat zich zoo schoon vertellen, als men in goede dagen van de lang vervlogen slechte dagen praat, en vooral als de dankbaarheid er een woordje tusschen mag spreken!
Al pratende waren we aan die plek gekomen, waar in de Stemhager plantaadje de weg zich verdeelt, en ik wees hem hoe hij gaan moest, en stond daarbij stil, omdat ik daar wilde omkeeren. ‘Maar, generaal,’ vroeg ik, ‘hoe maken het mijn oude kennissen in G....?’
‘Uw oude vader Kähler moet wel dood zijn,’ gaf hij tot antwoord, ‘een andere mij bekende onderofficier is daar als cipier aangesteld. De onderofficier Altmann zal denkelijk bij het garnizoen gestaan hebben, en daarom ken ik hem niet; maar de

{==402==} {>>pagina-aanduiding<<}
plaatsmajoor is frisch en gezond en neemt zijn dikwijls onaangename pligten met dezelfde vriendelijke kalmte en met even veel geweten waar, als gij het van hem ondervonden hebt.’
‘En de overste B.?’ vroeg ik zoo regt hartelijk.
‘De overste B.?’ vroeg hij mij weêrom. ‘Kent gij het voorval dat de overste B. eens op den heiligen kerstavond heeft gehad?’
Ja, zei ik, ik wist van de zaak.
‘Dan zult ge ook weten, dat de overste B. wednwenaar was, en geen andere betrekkingen had dan een eenige beminnelijke dochter.’
Ja, zei ik, ik had haar gezien, en 't was een prachtig, heerlijk meisje geweest.
Daarop sloeg de generaal zijn frissche oogen zoo stil naar omlaag, en het was alsof een zachte huivering hem overliep. ‘En die eenige beminnelijke dochter,’ zei hij, en de woorden die kwamen zoo moeijelijk en zoo langzaam er uit, ‘die eenige dochter van een door en door braven vader is op den heiligen kerstavond op hetzelfde uur gestorven, waarop hij den gevangene doodstak - en de vader zit in het krankzinnigengesticht.’
Ik stond als aan den grond genageld. Een man vol kracht, vol liefde, vol degelijke gezondheid - en waanzinnig! - waanzinnig door ééne enkele snelle, overhaaste daad die als een zwarte steen in een onbesproken, eerlijk leven was ingevallen!
De generaal drukte mij de hand. ‘Het doet mij leed, dat ik met een zoo treurig berigt u voor uw geleide danken moet.’ En zoo wandelde hij het voetpad op.
Ik keerde om en ging naar huis terug, en toen ik zoo in waren rouw daarheên ging, toen viel mij een preek van een ouden roomschen priester in, die een waterpolak uit Opper-Silesïe was en op hoog bevel in het duitsch moest preeken - ik had er dikwijls om gelachen - hij predikte: ‘Wat is 's menschen leven? - 's menschen leven is als een stroodak, komt een dwarrelwind, perdoes! daar ligt het.’
Ik had er dikwijls om gelachen; maar nu, als ik door de schoone groene velden en dat liefelijke, onde bekende land naar huis ging, nu dacht ik aan geen lachen, nu vertaalde ik mij de preek van den ouden eerlijken priester: ‘wat is 's menschen verstand? 's menschen verstand is als een stroodak; zendt God een dwarrelwind, weg is het.







{==403==} {>>pagina-aanduiding<<}

[Wetenschap en belletrie.]

Het regt en de regtsbedeeling onder de Republiek der Vereenigde Nederlanden.

Eene voorlezing van Mr. J.A. Fruin.

Een geacht redenaar in onze Tweede Kamer, die bekend staat als een der heftigste bestrijders van de nieuwe Regterlijke Inrigting, gewaagde, eenige jaren geleden, met groote ingenomenheid van den voormaligen regtstoestand van ons Vaderland. ‘Het regt onder de Republiek der Vereenigde Nederlanden’, zoo sprak hij, ‘was met het volk opgegroeid; het drukte het regtsgevoel, in het volk gevestigd, uit, beantwoordde aan zijne geaardheid en stemde overeen met zijne zeden en gewoonten. De bedeeling van dat regt was behoorlijk geregeld. leder was verzekerd regt te zullen erlangen, ieder ingezeten gevoelde de nabijheid van den regter, bij wien hij zijn regt vervolgen en verwerven kon’ 1).
Hoe gaarne zouden wij die woorden tot de onze maken, hoe gaarne instemmen met eene zoo schoonklinkende lofspraak. Er is geen tijdvak onzer geschiedenis, waarop wij zoo met regt trotsch zijn, en waarop wij zoo gaarne terugzien, als op dat onzer roemrijke republiek. Wat zou het ons goed zijn, indien wij er ook op bogen mogten als de gulden eeuw der regtsbedeeling, als den tijd, waarin reeds bij ons het ideaal verwezenlijkt was, waarnaar alle andere natiën van Europa sedert eeuwen gejaagd hebben, zonder het te kunnen grijpen.
Maar helaas, wij mogen het niet. Wanneer wij, aan de hand der geschiedenis, teruggaan tot de tijden, die ons als zoo betoo-
{==404==} {>>pagina-aanduiding<<}
verend schoon worden afgeschilderd, vinden wij ons droevig teleurgesteld. De schilderij is in geen enkel opzigt getrouw aan de werkelijkheid. Zij, die den ouden toestand gekend en beleefd hebben, hangen er ons een geheel ander tafereel van op dan de spreker in onze Tweede Kamer. Ik zal mij niet beroepen op het getuigenis van Bijnkershoek, die het regt der Republiek onvolledig en duister noemde, niet op Schorer, die er opzettelijk de ongerijmdheid van betoogde, noch op van de Spiegel, volgens wien nog de late nakomelingschap zich verbazen zou over de ‘kameelenvracht van ongeschikte rechten’, waarmede onze vaderen zich behelpen moesten. Ik wil alleen tegenover de lofrede van zoo straks de eenvoudige taal stellen, waarin, bij den aanvang dezer eeuw, de noodzakelijkheid eener doortastende regtshervorming door een ongenoemden Schrijver betoogd werd. ‘De eerste blik op den ouden toestand’, zoo schreef deze, ‘is voldoende, om elk, die niet willens blind is, te doen zien, hoe wenschelijk, ja, hoe hoogstnoodig, zulk eene hervorming is. Want al beschouwt men ook elk van ouds onafhankelijk gewest op zich zelf, hoe jammerlijk was en is het niet met alle gesteld. Het criminele regt en de criminele regtspleging is veelal willekeurig, onzeker en onbillijk. De manier van procederen in het civile, ook onzeker en aan chicane blootgesteld, is, op hoe verschillende wijzen ook ingerigt, langzaam en kostbaar. Het civile regt is geheel overgelaten óf aan regtsgebruik en autoriteit van vaak strijdige en dwalende regtsgeleerde schrijvers, en aan eene onafzienbare massa van placaten en resolutiën, óf aan onvolledige, veelal onverstaanbare en verouderde statuten en beschreven costumen, die in sommige provinciën, naar derzelver bijzondere steden en smaldeelen,
weêr vijf- of zesderlei verschillend zijn. En die alle zijn weder aangevuld door latere resolutiën, welke, veelal onverzameld, aan regter en pleitbezorger, en vooral aan de partijen zelve, grootendeels onbekend zijn, of, bijeengebragt in zware, kostbare folianten, daardoor schier even onbruikbaar blijven; terwijl ook over het gezag en de aanwending van het Romeinsche regt, als subsidiair regt, de denkbeelden zeer uiteenloopen, en hetzelve veelal door de uitleggers of door een verkeerd regtsgebruik, in vele punten, verduisterd en bezoedeld is 1).’

{==405==} {>>pagina-aanduiding<<}

Men meene niet dat deze voorstelling overdreven is. In menig opzigt blijft zij nog beneden de werkelijkheid. Men behoeft geene diepe studie van onze geschiedenis gemaakt te hebben, om te weten, wat dat hooggeroemde, met het volk opgegroeide, regt der Republiek was. Zelfs is het, streng genomen, niet juist, onder de Republiek van het regt te spreken. Immers er bestond voor haar geen algemeen, overal geldend regt. Eerst op het eind der 12de en in het begin der 13de eeuw was het Nederlandsche regt zich langzamerhand gaan ontwikkelen, maar, als natuurlijk gevolg van den politieken toestand, bij de bestaande territoriale verscheidenheid, en bij het gemis van een algemeen bestuur, waren er alleen particuliere regten ontstaan, die bovendien slechts bijzondere punten geregeld hadden. Voor een gering gedeelte berustten die regten op uitdrukkelijke wetgeving, verreweg de meeste waren ongeschreven: oude herkomen en costumen. Van lieverlede was men wel begonnen sommige daarvan in schrift te brengen, nu eens om aan de omtrent hun inhoudbestaande onzekerheid een eind te maken, dan weder om ze door een nieuwen landsheer erkend te zien, maar zij verloren daardoor geenszins het karakter van ongeschreven regt. In eigenlijke wetgeving gingen zij alleen dan over, wanneer zij door den landsheer niet slechts erkend, maar ook uitdrukkelijk bekrachtigd, en als landswetten afgekondigd waren.
Het onvoldoende van zulk een toestand deed zich natuurlijk telkens in de praktijk gevoelen. De aard zelf der locale costumen, de wijze, waarop zij ontstaan waren, bragt mede - om met Thorbeeke 1) te spreken - dat zij een gemeen regt onderstelden, waarvan zij wezenlijk niet dan bijzondere afleidingen waren ten behoeve der individuele betrekkingen van de streek of de plaats. De costume was dus niet toereikend dan in verband met het gemeene regt, waarmede zij eerst een geheel uitmaakte. Zoodra er zich gevallen begonnen voor te doen, die niet naar de locale costumen waren op te lossen, had men derhalve tot dat gemeene regt moeten teruggaan. Maar er was slechts een ondersteld geheel: de lettter der locale costumen was al wat men had, de oude bron van regt, waaruit deze ontstaan waren, was lang verloren gegaan. Die wederom op te sporen,

{==406==} {>>pagina-aanduiding<<}
van de verschillende takken tot den gemeenen stam op te klimmen was eene taak, waartoe niemand den moed had. Zoo moest men, om in de behoeften der praktijk te voorzien, wel tot een ander, gemakkelijker, hulpmiddel zijn toevlugt nemen. Men zag uit naar een vreemd regt, waaruit de onvolledige bepalingen der costumen aangevuld konden worden. Als zoodanig was het Romeinsche bij uitnemendheid geschikt. Dat regt, hetwelk na den ondergang van het Westersch-Romeinsche rijk nooit geheel was verloren gegaan, in Italie zelfs voortdurend van kracht was geoleven, en gedurende de middeleeuwen het personele regt der geestelijkheid was geweest, had zieh, sedert de geleerde beoefening der Justinianeïsche Wetboeken aan de Universiteit van Bologna, in Duitschland en Frankrijk verbreid, en was, tegelijk met het Kanonieke regt, ook aan de in 1426 opgerigte Hoogeschool te Leuven onderwezen. De invloed der aan deze en andere Hoogescholen gevormde Juristen, die ten tijde van Karel V in de Hoven en regtbanken de meeste plaatsen bekleedden, openbaarde zich in de regtspraak, en deed langzamerhand in de praktijk het beginsel wortel schieten, dat omstreeks het midden der 16de eeuw reeds met meerdere of mindere kracht gold, dat het Romeinsche regt het gemeene regt was, hetwelk bij ontstentenis van bijzonder lands- of plaatselijk regt moest worden toegepast. Natuurlijk dat het nationale regt hier onder lijden moest: het verliep allengs tot eene bloote verzameling van onvolledige bepalingen, en ontwikkelde zich niet meer.
Een korte poos scheen het een betere toekomst te gemoet te gaan. De Oostenrijksche vorsten lieten, toen zij al de Nederlanden onder hun bestuur vereenigd hadden, zich ernstig aan de verbetering van regt en regtspraak gelegen liggen. Zij waren de eersten, die zich tot de onderstelling van een gemeen Nederlandsch regt wisten te verheffen, en er op bedacht waren om het in het leven te roepen. Maar zij mogten niet meer doen dan het grootsche werk der hervorming aanvangen: de opstand kwam het weldra in het eerste begin van uitvoering storen. En de Republiek, die na bloedigen strijd de Monarchie verving, was niet in staat of niet gezind het weder op te vatten. In tegendeel, zij haastte zich te sloopen wat reeds was opgebouwd: een gemeen Nederlandsch regt bestond er, bij den val der republiek, nog niet.
Zelfs geen gemeen regt voor iedere provincie afzonderlijk. Wel

{==407==} {>>pagina-aanduiding<<}
hadden de hervormingsplannen der Oostenrijksche landsheeren althans dit gevolg gehad, dat men, na den afval, er hier en daar toe was overgegaan, om, door het verduidelijken en aanvullen der bestaande land- en stadregten, en nu en dan ook door het vaststellen van geheel nieuwe bepalingen, partiele verbetering aan te brengen. Maar algemeene, voor het geheele provinciale regtsgebied geldende, wetboeken, waren daaruit nergens ontstaan. Het regt bestond in de meeste provinciën voortdurend uit eene onafzienbare menigte van gewestelijke en plaatselijke verordeningen, die, alle op zich zelf ongenoegzaam en onvolledig, telkens uit de vreemde regten moesten worden aangevuld. Zelfs de soorten van regtsbronnen, waaruit men te putten had, zijn naauwelijks met volledigheid op te sommen. ‘Vooreerst’, zoo klaagt van de Spiegel in 1767, ‘hebben wij onze oude herkomen, die nooit beschreven zijn en alleen door het onheuglijk gebruik tot wetten zijn geworden....; ten tweeden de grafelijke keuren en privilegiën; ten derden de placaten en wetten van de hoogste overigheid na het afzweren van den laatsten grave...; ten vierden het Romeinsche recht; ten vijfden in sommige gevallen het Canonyke recht. Ik zwijge nu noch van de leencostumen, van de orders der heeren Stadhouderen op hetgeen tot den krijgshandel behoort, van de kerkelijke wetten of synodalia, van het wisselrecht, uit de gewoonten van de voornaamste koopsteden in onze en andere landen opgemaakt, en eindelijk van die onnoemlijke menigte van commentatores, wier strijdige gevoelens, meestentijds zeer te onpas op onze rechten te huis gebragt, de liefhebbers van die aangenaamheden in een doolhof van verwarringe brengen’ 1).
Het komt mij voor, dat zulk een staat van zaken weinig aanspraak heeft op den lof, die er in onze Tweede Kamer aan werd toegezwaaid. Een der eerste eischen, die wij aan een welgeordenden staat plegen te doen, is deze, dat er zekerheid van regt besta, dat ieder burger wete, waarnaar hij zieh, met betrekking tot zijne regten en verpligtingen, tegenover den staat en zijne medeburgers te gedragen hebbe. Het doet eigenlijk niets tot het wezen des regts, of het beschreven of onbeschreven is, indien het maar algemeen erkend en door het gebruik zoo bepaald is, dat men er zich niet in vergissen kan. Maar juist dit

{==408==} {>>pagina-aanduiding<<}
was met onze onde regten het geval niet. Zelfs na de zoogenaamde Reformatiën der Land- en Stadregten, waartoe de hervormingsplannen der Landsheeren geleid hadden, waren een aantal costumen niet in schrift gebragt. Van hier telkens geschillen over haar al of niet bestaan, die, vóórdat het eigenlijk regtspunt beslist kon worden, eerst moesten worden uitgemaakt. Zoo bestond er, - om een voorbeeld te noemen - in Zeeland van ouds een costume, dat de erfopvolging bij versterf, naar het oude Schependomsregt, nooit verder kon gaan dan bij plaatsvervulling, zoodat, wanneer de repraesentanten van ééne lijn ontbraken, de erfenis niet op de andere lijn kon overgaan, maar als bonum vacans aan de Grafelijkheid vervallen moest. Die costume had te allen tijde gegolden, en was nog in de eerste helft der 17de eeuw door eene plegtige verklaring van de magistraat in een der Zeeuwsche Steden als eene immemoriale usantie erkend. Maar later was men aan hare geldigheid, althans voor Middelburg, gaan twijfelen, en in een proces aldaar, omstreeks 1750 gevoerd, werd die openlijk betwist. Hierover ontstond een langdurig incidenteel geschil, ten gevolge waarvan, na tallooze debatten en contradebatten, eindelijk in het hoogste ressort werd uitgemaakt, dat de bedoelde costume te Middelburg niet gold. De ingezetenen van Middelburg wisten dus voortaan waaraan ze zich te houden hadden. Maar ook de ingezetenen van Middelburg alleen: wat elders in Zeeland regtens was, bleef natuurlijk onbeslist 1). En men meene niet, dat diergelijke twijfel alleen mogelijk was in de betrekkelijk zeldzame gevallen, dat eene costume niet in schrift was gebragt; zelfs, indien zij beschreven was, bestond somwijlen dezelfde onzekerheid. Ook hiervan levert ons de regtsgeschiedenis van Zeeland een sprekend voorbeeld. Onder de
regering van Philips den Schoone, in 1496, waren de keuren van Zeeland, welke ‘diversch, oud en ongeüseerd’ waren, ‘contrarieerende de een den anderen in veele poincten’, na ingewonnen advies van ‘de oude Costumiers van Zeeland’, vernieuwd en in schrift gebragt. Zij droegen voortaan den weidschen naam van Grondwet van Zeeland. Maar er ontbrak veel aan, dat die Grondwet voor alle Zeeuwen verbindend was. Voor de steden Midddelburg, Zierikzee en Reimers-
{==409==} {>>pagina-aanduiding<<}
waal was ze niet geschreven; de Graaf had deze, zoo als uitdrukkelijk in de Voorrede verklaard werd, voortdurend bij het bruik van haar eigen regten, costumen en vrijheden gelaten. Nu scheen de gevolgtrekking geoorloofd, dat zij althans overal elders in Zeeland van kracht was. Maar dwaas, die daarop vertrouwde. Naauwelijks een jaar na de afkondiging dier zoogenaamde Zeeuwsche Grondwet had de stad Goes een privilegie verkregen, waarbij ook hare burgers van de gemeene landswet werden vrijgesteld. Dat privilegie was echter nooit gedrukt, en bijgevolg slechts aan enkelen bekend. Andere steden van Zeeland hadden weder hare bijzondere, even weinig bekende, voorregten, waarbij aan het een of ander artikel der keuren gederogeerd was 1). Ja zelfs op het platte land golden deze niet onvoorwaardelijk, maar waren een aantal harer bepalingen, onder den invloed van daarmeê strijdige beginselen van het Rom. Regt, in onbruik geraakt. Merkwaardiger nog is de geschiedenis van het Steenwijker stadregt van 1609, dat, ofschoon ‘in forma door de Regering gearresteerd, gepubliceerd en in praktijk gebragt,’ echter nooit gedrukt, en daarom zelfs aan regtsgeleerden onbekend was. In een proces, omstreeks de helft der vorige eeuw gevoerd, vinden wij een sprekend voorbeeld van de verwarring, waartoe dit van tijd tot tijd aanleiding gaf. Een advokaat, over zeker
testament geraadpleegd, had aanvankelijk, op grond van het Overijsselsche Landregt, voor de geldigheid daarvan geadviseerd, doch zag zich later, ‘op nader informatie’ verpligt, zijn advies te herroepen, en te verklaren, dat hij het ‘bij ignorantie’ van het zeldzame stadregt had gegeven. Geen wonder, dat de man nu voorzigtig werd, en er daarom bijvoegde: ‘ten waare de wet door contrarie gewoonte mogte wezen geabrogeerd’ 2).
Even weinig zekerheid gaf de eigenlijke wetgeving: de Placaten, Ordonnantiën en Resolutiën, eerst door de Graven, en, na den afval, door de Staten der verschillende provinciën uitgevaardigd. Het daarin vervatte regt, dikwijls reeds duister op zich zelf, was door de vele, later daarop gemaakte, ampliatiën letterlijk onverstaanbaar geworden. Het is ongeloofelijk welk een voorarbeid men zich somtijds getroosten moest, om te weten wat

{==410==} {>>pagina-aanduiding<<}
op een bepaald punt regtens was. Herhealdelijk hooren wij, o.a. ook door van de Spiegel, klagen, dat de Plaeaten en Ordonnantiën zelfs in de zaken, die zij opzettelijk behandelden, geen vast regt bepaalden, maar gewoonlijk tot iets anders verwezen, 't zij tot vorige Placaten, 't zij tot het Romeinsche regt. En dat schoon zij tot onderrigtinge van de ingezetenen in de landstaal werden geschreven, en afgekondigd opdat niemand daarvan eenige ignorantie zou pretenderen. Zoo verwees het Placaat der Staten van Zeeland van 16 December 1735, op de erfopvolging bij versterf, naar het Hollandsche Placaat van 18 December 1599, op hetzelfde onderwerp. Indien dus de Zeeuwen weten wilden wat ten deze bij hen regtens was, moesten zij beginnen met het raadplegen van een hun vreemde wetgeving. Maar zelfs als zij zich die moeite getroost hadden, waren zij nog weinig wijzer geworden, want het Hollandsche Placaat verwees op zijn beurt naar het Romeinsche regt, dat op het moeijelijk leerstuk der successio ab intestato alleen voor regtsgeleerden van beroep verstaanbaar was. Geen wonder, dat deze laatsten door het uitgeven van Commentaren en Adviesboeken de leemten der wetgeving zochten aan te vullen. T'elken jare kwamen er zulke werken in het licht, zelfs in zoo grooten getale, dat men er op het eind der vorige eeuw, naar de schatting van Schorer, een oorlogschip van het grootste charter meê zou hebben overladen 1). Maar het kwaad werd er eer erger dan beter door. Welhaast werd het pleiten voor de Regtbanken uitsluitend schermen met autoriteiten, en de arme clienten mogten van geluk spreken, als hun Regters begrepen, dat zij niet daarnaar, maar naar de wetten te oordeelen hadden.
Natuurlijk deden zich de gevolgen van zulk een toestand ten criminele niet minder gevoelen dan ten civile. De schrijver, wiens woorden ik zoo even aanhaalde, klaagt, dat het strafregt in ons vaderland alom willekeurig en onzeker was. Hoe kon het anders? Evenmin als een gemeen burgerlijk regt, bestond er, noch voor de geheele republiek noch voor iedere provincie in het bijzonder, eene algemeene strafwetgeving. Overal waren de hoofdbronnen van het criminele regt afzonderlijke land- en stadregten, op verschillende tijden en bij onderscheiden gelegenheden vastgesteld, en dus in vorm en inhoud evenzeer verschillend. En

{==411==} {>>pagina-aanduiding<<}
toch was dit, zooals Kemper 1) opmerkt, nog het beste gedeelte van ons strafregt. Voor een aantal feiten, die als misdrijven beschouwd en gestraft werden, bestonden er in het geheel geen bepalingen. Van daar een onophoudelijk getwist over de bronnen, waaruit men in zulke gevallen putten moest, en over de grenzen van het gebruik der subsidiaire regten.
Van de toenmalige regtsonzekerheid kan men zich eenigermate een denkbeeld vormen, als men verneemt, dat de Schepenbank van Rotterdam zich op het eind der vorige eeuw nog genoodzaakt zag het Wetgevend Ligchaam te raadplegen omtrent de strafwet, die op moord moest worden toegepast. En zoo moeijelijk was die vraag te beantwoorden, dat dit Ligchaam op zijn beurt het Hof inlichting vroeg, of in casu naar het Romeinsche regt, of naar het Mozaïsche, of naar de Carolina, of naar een oud Handvest van 1342 regt moest worden gedaan.
Geen wonder, dat men bij zooveel twijfel, bij het telkens zwijgen der wetten, veelal tot de autoriteit van beroemde Criminalisten zijn toevlugt nam. Carpzovius, Böhmer en Damhouder werden weldra de eigenlijke wetgevers, wier gezag in de meeste gevallen beslissend was. Zoo moesten de straffen wel willekeurig worden, want natuurlijk zwoeren niet alle regtbanken bij dezelfde autoriteit. Terwijl de eene zich b.v. gewoonlijk naar het gevoelen van Carpzovins rigtte, hield de andere zich weêr meer aan Damhouder of Böhmer. En zelfs daar, waar de landswet eene bepaalde straf had voorgeschreven, heerschte dikwijls dezelfde onzekerheid, omdat de eene regter zich streng aan de letter der wet hield, terwijl de ander eene uitbreidende uitlegging voorstond. Zoo verhaalt ons Kemper, dat nog in zijn tijd een ongelukkige, op grond van den geest van twee Placaten, van 1595 en 1614, ter zake van huisbraak tot de galg werd verwezen, terwijl, eenige dagen te voren, op een naburige plaats binnen de eigen provincie een ander van dezelfde misdaad was vrijgesproken, omdat de letter der genoemde Plaeaten niet op zijn geval toepasselijk was. 2) Men was dan ook zoo zeer van het willekeurige der straffen overtuigd, dat van der Linden het niet alleen voorzigtig maar ook gebruikelijk noemt, dat de officier, die een bepaalde straf tegen een beschuldigde eischte, subsidiair concludeerde: of zoodanige

{==412==} {>>pagina-aanduiding<<}
andere straffe als de Regter in goede justitie zal oordeelen te behooren 1).
Maar het was niet alleen de onzekerheid van het regt, het was evenzeer de verscheidenheid van regten op verschillende plaatsen, die de regtsbedeeling vertraagde en in verwarring bragt. Al had ook iedere provincie of stad haar eigen, voor elk bevattelijk, Wetboek gehad, dan nog zou men ondervonden hebben, hoe noodlottig het is, wanneer niet overal in denzelfden Staat hetzelfde regt geldt. En onze oude regten verschilden, somtijds op weinige uren afstands, zelfs in de hoofdbeginselen, van elkander. Van de conflicten en misbruiken, waartoe dit aanleiding gaf, kan men zich een denkbeeld vormen, wanneer men weet, dat, om iets te noemen, het tijdstip der meerderjarigheid in twee aangrenzende provinciën soms vijf en zeven volle jaren verschilde; dat een testament, in Holland wettelijk gemaakt, in Overijssel niet gold; dat hier het huwelijk stilzwijgende gemeenschap van goederen medebragt, daar niet, en dat omtrent de successio ab intestato binnen dezelfde provincie, Holland, lijnregt tegenstrijdige beginselen golden 2). Van de misbruiken, waartoe bepaaldelijk dit laatste aanleiding gaf, moge één sterk sprekend voorbeeld volstaan. Sedert 1599 bestond er in Holland weêr als voorheen tweeërlei versterfregt, dat van het Noorder-Kwartier, het Nieuw-Aasdomsregt genoemd, en het Zuid-Hollandsch of Nieuw-Schependomsregt, overeenkomstig de bepalingen der politieke Ordonnantie van 1 April 1580. Volgens het laatste kwam de nalatenschap van iemand, die kinderloos gestorven was, indien slechts één zijner ouders hem overleefde, met uitsluiting van dezen, aan de volle broeders en zusters, en aan de halve van de bestorven zijde; volgens het eerste daarentegen kwam zij slechts voor de helft aan die broeders en zusters, en voor de wederhelft aan den langstlevende der ouders. Het Noord-Hollandsche regt was dus voor dezen laatsten veel voordeeliger dan het Zuid-Hollandsche. Van daar
nu het niet ongewone verschijnsel, dat weduwenaars of weduwen, zoodra hun minderjarig kind, dat eigen goederen bezat, door een zware ziekte werd aangetast, in allerijl van Zuid-Holland naar Noord-Holland verhuisden, om daar de nalatenschap te doen openvallen, en er zich een deel van te verzekeren. Bijn-
{==413==} {>>pagina-aanduiding<<}
kershoek, die een paar van zulke gevallen meêdeelt, waarover voor den Hoogen Raad geprocedeerd was, verzekert, dat zij zeer dikwijls voorkwamen. 1)
Zulke ergerlijke misbruiken waren het natuurlijk gevolg van de verscheidenheid der wetten. En dit alles betreft nu nog maar alleen het burgerlijk regt. Tot veel ergerlijker ongelijkheid gaf diezelfde verscheidenheid in strafzaken aanleiding. ‘Wie kan het behoorlijk achten’ - zoo werd nog in het begin dezer eeuw gevraagd - ‘dat dezelfde misdaden in de eene provincie met den dood, in de andere met minder straf gestraft worden, dat b.v. hij, die een of twee schapen gestolen heeft, in Holland gehangen wordt, maar in Friesland niet, terwijl weêr enkele huisbraak in Holland doorgaans niet, maar in Friesland wel aan de galg brengt - ja dat op dubbel overspel in eenige Hollandsche wetten doodstraf, in andere alleen geldboete gesteld is? Wie kan zulk een toestand verdedigen, welk Nederlander schaamt zich dien niet?’ 2)

Maar genoeg van de wetgeving: het wordt tijd ook op de oude regtspleging een blik te slaan. Het eerste, wat daarbij onze aandacht trekt, is het groot aantal regterlijke collegiën, waartusschen in de meeste provinciën het regtsgebied verdeeld was. Er bestaat in dit opzigt zoo groote verscheidenheid, dat het bijna onmogelijk is, van de regtbanken in de verschillende gewesten een eenigszins stelselmatig overzigt te geven. 3) Het platteland was, ten behoeve der regtsoefening, veelal verdeeld in grootere districten, Baljuwschappen, Ambten, of hoe dan ook, genoemd. Deze waren weêr verdeeld in een grooter of kleiner aantal districten van dagelijksch of plaatselijk regtsgebied, onder een lageren regter, die meestal den naam droeg van Schout. Overeenkomstig deze indeeling waren er tweeërlei soort van plattelands-gerigten: de lage vierschaar of het nedergerigt, door den Schout met zijne schepenen, of bijzitters uit de ingezetenen, gespanneh - deze had in den regel de civile en klein criminele of correctionele jurisdictie - en de hooge vierschaar of het land-
{==414==} {>>pagina-aanduiding<<}
gerigt, door den Baljuw of Drost met welgeboren mannen, die veelal de lijfstraffelijke jurisdictie en het appel der nedergerigten had. Van de gewone lagere plattelandsgerigten waren echter die der ambachtsheerlijkheden, en van de gewone hooge vierschaar die der hooge heerlijkheden weêr onderscheiden. Ook de burgers der steden waren aan de jurisdictie der plattelands-regtbanken onttrokken. Zij stonden -, aanvankelijk alleen in civile en klein criminele, - later meestal ook in lijfstraffelijke zaken teregt voor de schepenbank, van wege de hooge overheid door den stedelijken baljuw, schout of hoofdofficier gespannen. Bovendien hadden de meeste provinciën hare geregtshoven, die ook reeds in eersten aanleg,
deels eene uitsluitende, deels eene met andere regtbanken concurrente, regtspraak hadden, maar hoofdzakelijk bij appel of reformatie van de vonnissen der lagere regters kennis namen. In bijna alle gewesten had het Hof de hoogste regtsmagt. Bij uitzondering stond boven het Hollandsche, dat ook over Zeeland jurisdictie had, nog de Hooge Raad, in 1581 te 's Gravenhage opgerigt, aan wiens regtsgebied ook Zeeland zich, zes jaren later, had onderworpen. Dit hooge collegie had, behalve de opperste regtsmagt in appel, ook alweêr regtspraak in eersten aanleg, en een ruim aandeel in de zoogenaamde vrijwillige jurisdictie. Ziedaar eene algemeene en stelselmatige beschrijving der verschillende regtscollegiën, die echter niet volkomen juist is, omdat in dit opzigt in geen twee provinciën volkomen hetzelfde gold. Zoo hadden soms de nedergerigten reeds de criminele jurisdictie, en het landgerigt was dan slechts een instantie van appel. Elders hadden ook zelfs de landgerigten en de schepenbanken geen criminele regtsmagt, maar was die voorbehouden aan het Hof. In Friesland b.v. nam het Hof, in eersten aanleg reeds, van alle criminele zaken kennis: in Utrecht en Gelderland weêr alleen van die van het platteland.
Het is onnoodig door voorbeelden aan te toonen, waartoe zulk een regterlijke inrigting in de praktijk leiden moest. En nog heb ik maar alleen gesproken van de gewone regterlijke collegiën: de buitengewone, voor bijzondere zaken ingesteld, ben ik met stilzwijgen voorbijgegaan. Maar, ook wanneer men deze buiten rekening laat, was het aantal overgroot. In Holland alleen waren er, volgens sommigen, 150, volgens Meijer, niet minder dan 300 regtbanken, die zoo ten civile als ten criminele vonnisden. En, wat het ergste was, van geene der catego-
{==415==} {>>pagina-aanduiding<<}
riën, waartòe zij behoorden, was de bevoegdheid volkomen zeker omschreven. Geen wonder, dat er telkens jurisdictiegeschillen ontstonden. Vooral tusschen de hoven en de schepenbanken liepen die dikwerf hoog; wie heeft niet gehoord van den bijkans onophoudelijken strijd tusschen het Hof van Holland en de Haagsche Magistraat, waarvan het Ampel Berigt folianten vult. Die strijd kenmerkte zich nu en dan door de zonderlingste incidenten. Zoo liet het Hof in 1696 den stedelijken Baljuw met zijn Substituut op de voorpoort gevangen zetten, omdat de laatste het lijk van iemand, die in het Voorhout vermoord was gevonden, had doen wegvoeren en schouwen. De Baljuw werd spoedig weêr ontslagen, maar de arme Substituut voor drie jaar gebannen, omdat hij inbreuk had gemaakt op de regten van het Hof, onder welks jurisdictie men beweerde dat het Voorhout behoorde.
Op den duur echter waren de Hoven niet bestand tegen de stelselmatige oppositie der stedelijke regtbanken, die alles deden om hare magt uit te breiden. In Holland b.v. werd de jurisdictie der beide Hoven telkens besnoeid. De stemhebbende steden, die bijna alleen de regering in handen hadden, begunstigden hare bijzondere regtbanken boven het minder afhankelijk Hof. Bij de beruchte resolutie van 10 September 1591 werd, onder meer, waarover straks nader, door de Staten bepaald, dat er voortaan door den Hoogen Raad en het Hof, op straffe van nietigheid, tegen de steden geen provisie zou worden verleend, dan nadat de requesten der klagers aan de stedelijke magistraat, ten fine van rapport, waren teruggezonden. Het gevolg was te voorzien: de steden hielden nu óf hare rapporten terug, en dan bleef de provisie van zelf achterwege, óf zij wisten de zaak zoo voor te stellen, dat de Hoven haar wel gelijk moesten geven. Deden deze desniettemin tegen haar uitspraak, dan bragten zij de zaak voor de Statenvergadering, waarin natuurlijk de steden elkaâr over en weêr in het gelijk stelden. Dat de regten der burgers aldus aan de willekeur der stedelijke magistraat waren prijs gegeven, behoeft geen betoog.
Doch, al ware de bevoegdheid van het Hof en van de overige collegiën behoorlijk omschreven geweest, dan nog zou het voormalig stelsel van regtspleging in menig opzigt verkeerd zijn geweest. De veelheid der instantiën, die een natuurlijk gevolg was van de veelheid der collegiën, maakte de regtspraak langwijlig en kostbaar. Vooral wordt hierover geklaagd in Holland

{==416==} {>>pagina-aanduiding<<}
en Zeeland, waar men, b.v. in civile zaken, van de vonnissen der Schepenbanken bij het Hof in reformatie of appel kon komen - om thans niet te spreken van nog andere middelen van redres -, vervolgens van het Hof op den Hoogen Raad kon appelleren, en dan eindelijk nog bij dezen zelf revisie mogt vragen. Het werd dan ook als een voorregt aangemerkt, dat de zoogenaamde personae miserabiles, weduwen, weezen en diergelijke, in sommige gevallen reeds ter eerster instantie tegen iedereen voor het Hof konden proces voeren. En eenige steden, zooals Middelburg en Vlissingen, hadden zich zelfs bij privilegie het regt bedongen, om van de Schepenbank, omisso medio, terstond bij den Hoogen Raad in beroep te komen. 1)
Ook de manier van procederen, bijna nergens geheel dezelfde, was overal omslagtig en gebrekkig. Toch had de wetgever zich in bijna alle provinciën daaraan nog het meest gelegen laten liggen, maar de voorschriften, door hem gegeven, waren door een tegenstrijdigen usus forensis, of gerecipieerden slenter, zooals Schorer zegt, meestal in vergetelheid geraakt. ‘Men hoort op de rollen’, zoo wordt door hem geklaagd, 2), ‘op de alleronbeschaamdste wijze termijnen verdubbelen, ongeoorloofde dilayen uitdenken,.......zoodat iemant, die maar de minste idée van de praktijk krijgt, ligt ontwaart, dat die hoofdzakelijk is ingerigt, en door fijne Practisijns eertijds uitgedagt, eeniglijk om hun beurs te maken, en niet hunne ongelukkige clienten te scheeren, maar gewelddadig te villen.’ En met den besten wil konden de clienten hunne practizijns niet op de vingers zien, omdat de loop van het geding veelal te ingewikkeld was om door niet-regtsgeleerden gevolgd te kunnen worden, en de barbaarsche procestaal, grootendeels uit de Fransche praktijk overgenomen, letterlijk onverstaanbaar was.
En was het met de Strafvordering beter gesteld? Helaas neen; ook hier stuiten wij telkens op even groote of nog grooter gebreken. De Criminele Ordonnantiën van Philips, die, zooals wij straks zien zullen, de oude strafregtspleging georganiseerd en in menig opzigt verbeterd hadden, werden na den opstand slechts weinig, op sommige plaatsen zelfs in het geheel niet meer, gevolgd. En daar waar men haar nog wettelijke kracht bleef toekennen,

{==417==} {>>pagina-aanduiding<<}
moesten zij toch wijken voor stedelijke of plaatselijke keuren, of golden ze alleen,’ ‘gewijzigd en gematigd’ - zooals het heette - ‘door een billijke en geregelde praktijk.’ Natuurlijk waren zij hiermede feitelijk afgeschaft. Bij schier iedere regtbank volgde men dan ook voortaan een verschillende wijze van regtspleging, die in elk voorkomend geval, uit Damhouder, Carpzovius, Clarus, Menochius en andere autoriteiten, door de regtsgeleerden werd toegelicht. Van al die onderscheidene manieren van proeederen een overzigt te geven is boven mijn krachten. Alleen van de in Holland gebruikelijke wil ik een en ander mededeelen.
Reeds vóór de Criminele Ordonnantiën was het zoogenaamd extraordinair proces, hoe vreemd het klinkt, de gewone wijze van procederen geworden, en werden de partijen slechts zelden meer in ordinair proces ontvangen. Zonder nu tot den oorsprong dezer tweëerlei regtspleging terug te gaan, herinner ik alleen dat, onder de republiek, het verschil tusschen beide vooral hierin gelegen was, dat in het ordinair proces, even als in een burgerlijk geding, tusschen den Officier en den beklaagde op termijnen geprocedeerd werd, terwijl in het extraordinaire de regter zelf instrueerde, en, door het ondervragen van den beschuldigde en van de getuigen, de zaak tot klaarheid zocht te brengen, zonder dat er openlijke debatten gehouden werden, en zelfs zonder dat er geregtelijke bijstand aan den beklaagde vergund werd. De ordinaire procedure gaf dus aan dezen eene oneindig betere positie dan de extraordinaire; de eerste was openbaar en gaf hem gelegenheid om zich te verdedigen, de laatste was geheim en leverde hem geheel over aan de willekeur van zijne regters. Was daarom het meer en meer in onbruik raken van het ordinair proces op zich zelf een kwaad, dat kwaad wcrd nog aanmerkelijk verergerd, door het zeer verkeerde begrip, dat men zich in de praktijk van het wezen der extraordinaire procedure gevormd had. Uit den aard der zaak, en, zoo als later door Bort en Voorda werd aangetoond, ook naar den geest der Criminele Ordonnantiën, kon er in extraordinair proces even zeer op convictie als op confessie gevonnisd worden, d.w.z., het was juist niet noodig, dat de beklaagde tot bekentenis kwam: zoo er maar volledig bewijs van zijn schuld geleverd was, moest hem de regter, al bleef hij ook ontkennen, toch veroordeelen. Aanvankelijk was er dan ook, o.a. te Amsterdam, meermalen op die wijze regt gedaan. Maar langzamerhand kwam het vonnissen op

{==418==} {>>pagina-aanduiding<<}
convictie in onbruik, en begon men de bekentenis van den beschuldigde als een noodzakelijk element van het proces te beschouwen. Het was vooral de reeds genoemde Staatsresolutie van 10 September 1591, die deze zienswijze in de praktijk ingang deed vinden. Daarbij was namelijk, buiten het vroeger door mij meêgedeelde, bepaald, dat er van vonnissen, waarbij een beschuldigde in extraordinair proces, op confessie, veroordeeld was, geen beroep op het Hof of den Hoogen Raad zou zijn toegelaten.
Natuurlijk dat de naar zelfstandigheid strevende stedelijke regtbanken hierin het gewenschte middel zagen, om zich voor goed aan de lastige controle van den hoogeren regter te onttrekken: zij hadden den beschuldigde maar tot bekentenis te brengen, en daarop te veroordeelen, om hare vonnissen voor alle beroep onvatbaar te maken. Van dit oogenblik af - van Leeuwen verzekert het ons - werd de confessie door geheel Holland als een onmisbaar deel van het extraordinair proces beschouwd, en de veroordeeling op convictie raakte geheel in onbruik. Gedurende den ganschen loop van het geding werd er op gewerkt, den beschuldigde tot bekentenis te brengen. Telkens werd hij op nieuw ondervraagd en tegen de getuigen à charge verhoord, met een langwijligheid en een omslag, die alle beschrijving te boven gaan. In de beruchte zaak van Jan Hargen, den gewezen Baljuw van Calandsoog, die wegens knevelarij vervolgd werd, hadden niet minder dan 36 verhooren plaats. De man was in December 1740 gevangen genomen; in Februarij daarop verzochten zijne nabestaanden, dat hij ontslagen of althans binnen een bepaalden tijd teregtgesteld zou worden; maar het mogt niet baten, en eerst in April 1743, toen de ongelukkige dus 25 maanden in een afschuwelijken kerker had doorgebragt, werd hij door het Hof op alle punten vrijgesproken, en herkreeg hij zijn vrijheid.
En waren die in het oneindige herhaalde verhooren en de daarmede meestal gepaard gaande preventieve gevangenisschap nog maar het ergste geweest, waartoe het pogen om den beschuldigde tot bekentenis te brengen aanleiding gaf! Hadden zij niet tot het gewenschte doel geleid, dan plagt de Regtbank, in gevallen van zware misdaad, op de vordering van den officier, te bevelen, dat de gevangene ‘tot scherper examen gebragt’, m.a.w., dat hij op de pijnbank gelegd, zou worden. Tot op zekere hoogte was dit in overeenstemming met de criminele Ordonnantiën, die het pijnigen der beklaagden in sommige ge-
{==419==} {>>pagina-aanduiding<<}
vallen uitdrukkelijk hadden vergund. Maar zij hadden dit niet onvoorwaardelijk gedaan: men zou, volgens art. 42 der Ordonnantie op den Stijl, alleen dan van de pijnbank gebruik mogen maken, als er vol half bewijs - pleine demie preuve, zooals de fransche tekst luidde - van schuld aanwezig was. Was er daarentegen minder dan half bewijs, of wel was de schuld evident, dan was het volstrekt verboden te pijnigen. Natuurlijk. In het eerste geval, als er zelfs geen half bewijs van schuld geleverd was, zou het een gruwel geweest zijn, aan iemand, tegen wien men zoo weinig in te brengen had, door foltering een misschien valsche bekentenis te willen af persen; en in het andere geval, als de schuld volkomen bewezen was, had men de bekentenis niet noodig: de regter kon en moest dan, naar het stelsel der Ordonnantie, op convictie veroordeelen. Alleen als er van elders geen volledig, maar toch vol half, bewijs geleverd was, bestond er reden om te trachten door pijniging tot bekentenis te brengen, en zoo volkomen bewijs te verkrijgen.
De bepalingen der Ordonnantie waren dus in dit opzigt voor den tijd, waarin zij opgesteld waren, bijzonder gematigd. Maar een noodlottig toeval bragt te weeg, dat zij, van hare invoering af, niet werden nageleefd. Er was namelijk in den oorspronkelijken, franschen, tekst van het aangehaalde artikel 42, tusschen de woorden pleine en demie, bij vergissing een comma geplaatst, en, hierdoor misleid, had men in de Hollandsche overzetting - in plaats van volle half - vertaald volle ofte half bewijs. Ten gevolge van deze blijkbaar onjuiste lezing, scheen het artikel dus te zeggen, niet wat zijn ontwerpers gewild hadden, dat men alleen zou mogen pijnigen, als er vol half bewijs was, maar dat men dit zou mogen doen, én wanneer er vol, én wanneer er half bewijs geleverd was. Zoo bedorven, werd de bepaling, die nu geheel overeenkwam met den wensch der praktijk, om, als de schuld evident was, toch nog op confessie te werken, te goeder trouw in alle uitgaven der Ordonnantie opgenomen, en voortdurend nageleefd. Toen Voorda, in 1792, op den beganen misslag opmerkzaam maakte, was het te laat om het ingéworteld misbruik uit te roeijen. Men bleef ook voortaan den ongelukkige, wiens schuld klaar als de dag was, martelen en pijnigen, om hem de gewenschte bekentenis af te dwingen. Gelukkig dat zes jaren later de pijnbank in de geheele republiek werd afgeschaft. Had de oude toestand voort-
{==420==} {>>pagina-aanduiding<<}
geduurd, de Juristen zouden zich hun oud herkomen door geene emendatie van den tekst der Ordonnantie hebben laten ontnemen.
Maar ook buiten het geval van pijniging was het lot der beschuldigden in extraordinair proces beklagenswaardig, omdat zij letterlijk overgeleverd waren aan de willekeur van den hun dikwerf vijandigen Baljuw, die het publiek ministerie bij de lagere regtbanken waarnam. Eene uitnemende monographie, vóór eenige jaren door den Archivaris van het voormalig Hof van Holland, over de Baljuws in het licht gegeven, stelt mij in staat, omtrent dit onderwerp eenige bijzonderheden meêtedeelen 1). In het algemeen kan men zeggen, dat de onbeperkte magt, aan den Baljuw verleend, meer dan iets anders, aanleiding gaf tot de tallooze misbruiken onzer oude strafregtspleging. Bij het Hof moest de Fiscaal ten minste uitdrukkelijk gemagtigd zijn, eer hij praecedente informatiën kon inwinnen: de Baljuw won ze op eigen gezag in, zoodra het hem goeddacht. Ja, wat nog erger is, van hem hing het meestal af, of de beschuldigde al dan niet in hechtenis zou worden genomen. Wel was, in de theorie, de apprehensie van een beklaagde alleen geoorloofd, als er op het door hem gepleegde feit eeu lijfstraf gesteld was, en dan nog slechts bij betrapping op verscher daad en krachtens decreet van den regter. Maar langzamerhand sloop het misbruik in, dat de Baljuw op eigen antoriteit, bij ‘merkelijke suspicie,’ zooals het heette, in hechtenis liet nemen, en in gevangenissen werpen, die, over het geheel genomen, veel te wenschen overlieten. ‘Wiens hart moet niet sluiten’, - vraagt Schorer - 2) ‘indien hij tot onze gevangenhuizen gaat, die niet anders dan bewaarplaatsen behoorden te zijn? Heeft men niet wel gehoord, dat luiden daar weeken en maanden in het strengste van den winter, ja dat ruwe saisoen daar hebben doorgebragt, van het noodige geheel onvoorzien;
slegt deksel; geen gal verwekkende tafel; nog vier nog ligt; geen glaasen; om kort te gaan aan alles overgegeven, waarvoor een wreedt mensch zelfs zijn beesten zoude bewaaren?’ En dezelfde Baljuw, die magtig genoeg was om zelfs aan onschuldigen zulk een lot te bereiden, was toch tegenover misdadigers, aan wier schuld niet te twijfelen viel, dikwijls magteloos. Immers

{==421==} {>>pagina-aanduiding<<}
alleen binnen de grenzen van zijn eigen territoor kon hij hen vervolgen, daarbuiten niet, tenzij er hem door de overheid der plaats, waarheen de vlugteling de wijk genomen had, in ieder bijzonder geval vergunning toe was verleend.
Ook op de procedure zelf had de Baljuw overwegenden invloed. Hij was, vooral op het platte land, dikwerf de eenige regtsgeleerde in de vierschaar, en heerschte daarom, soms zelfs op onbeschaamde wijze over de schepenen. In sommige districten kon hij dat te gemakkelijker, omdat hij daar zelf de nominatie of voordragt had van hen, die in zijn vierschaar zitting zouden hebben. En er bestond voor hem werkelijk zware verleiding om van zijn magt gebruik of liever misbruik te maken. Hij trok namelijk persoonlijk voordeel uit de veroordeeling der beschuldigden: hij genoot het derde deel der boeten, in zijn ressort verbeurd. Daarenboven trok hij nog een zekere som van iedere executie, die in zijn district plaats had, en ook met de hem verleende bevoegdheid om op de goederen der gevangenen voor de kosten en misen der justitie beslag te leggen deed hij zijn voordeel. Onder voorwendsel van het regt der grafelijkheid te bewaren, maakte hij zich van die goederen meester, en meestal - de ondervinding leerde het - smolten die onder zijne handen als sneeuw voor de zon.
Doch dit alles beteekende niets, vergeleken met de knevelarij, waartoe een ander regt, of liever onregt, aan zijn ambt verbonden, hem in staat stelde. Wanneer een misdrijf niet volkomen bewezen was, of van zekere verzachtende omstandigheden vergezeld ging, kon de schuldige de straf af koopen: dit heette bij het Hof in submissie komen: bij de officieren der lagere collegiën composeren. Deze laatsten waren hiertoe alleen bij geringere misdrijven, vechterij, overspel en diergelijke, bevoegd, en dan nog behoudens de goedkeuring van het Hof en de Rekenkamer, die het compositiegeld, dat de delinquent betalen moest, voor de schatkist liet innen. Maar de schatkist zag er zelden iets van, om de eenvoudige reden, dat de Baljuw zijne compositiën zorgvuldig geheim hield, en voor het bedrag der verschuldigde penningen eene aan hem persoonlijk luidende en gesimuleerde schuldbekentenis onderteekenen liet. In zijne zoo even door mij aangehaalde verhandeling, heeft van den Bergh ons, uit de archieven van het Hof, meer dan één voorbeeld van diergelijke bedriegerijen meêgedeeld. Daaruit zien wij tevens, van welke middelen de Baljuws

{==422==} {>>pagina-aanduiding<<}
zich bedienden, om die compositiën dikwerf te doen voorkomen. ‘Verscheidenen hunner,’ zoo lezen wij bij hem, 1) ‘stonden met de befaamdste ligtekooijen in geheime verstandhouding, stonden haar niet alleen het verblijf in de stad toe, en bezorgden haar huisvesting, maar beloofden haar zelfs bescherming en belooning, ja wat nog erger is, dwongen haar, onder bedreiging van weggejaagd, in het spinhuis gezet of gegeesseld te zullen worden, om rijke gehuwde heeren tot zich te lokken en te verleiden, ten einde die dan onmiddellijk aan hen te verraden, zoodat zij ze betrappen en naar welgevallen rantsoeneren konden.’
Zou eene regtsbedeeling, waaronder zulke schandalen niet alleen mogelijk, maar zelfs gewoon waren, wel den lof verdienen, dien men er in onze Tweede Kamer aan heeft toegezwaaid? Het komt mij voor, dat zelfs de warmste lofredenaar van de voormalige orde van zaken zal moeten toegeven, dat zij groote gebreken had. En die gebreken waren meerendeels geen misbruiken, die met den tijd in het beste stelsel insluipen, maar vloeiden met noodzakelijkheid voort uit het stelsel zelf, dat, op zijn beurt, onafscheidelijk zamenhing met den regeringsvorm der Republiek. Het foederatieve beginsel, bij de Unie aangenomen, dat in het politieke zoo goed als volslagen zelfstandigheid der verschillende staatsmagten te weeg bragt, sloot ook in het regtelijke allen invloed van het centrale bestuur op de locale wetgeving en regtspraak uit. Zoolang hierin geene verandering kwam, waren afdoende verbeteringen onmogelijk. Iedere voorgenomen hervorming, iedere poging om meer eenheid in het regt en een behoorlijk verband tusschen de regterlijke instellingen te brengen, stuitte af op den verklaarden onwil van allen, die er toe hadden moeten medewerken. Elk gewest, elke plaats, bleef met onveranderlijke gehechtheid aan eigen inzettingen vasthouden.
Zelfs in ieder gewest op zich zelf kon er geen radicale hervorming tot stand komen. Want, evenmin als alle provinciën gezamenlijk een deel harer zelfstandigheid wilden opofferen, om de invoering van een algemeen regt voor de geheele republiek mogelijk te maken, wilden de steden, die binnen het provinciaal gebied een eigen wetgevende magt hadden, die prijs geven ten beste van een gemeen provineiaal regt. Evenmin als de provin-
{==423==} {>>pagina-aanduiding<<}
ciën haar hoven zouden hebben willen onderwerpen aan het oppergezag van een algemeen geregtshof, wilden de steden haar regtbanken onderworpen zien aan het gezag van het Provinciale Hof, waaronder zij ressorteerden. De vrijheid scheen te bestaan in zelfstandigheid der deelen, niet in een behoorlijke verhouding der deelen onderling, en in een betamelijke ondergeschiktheid daarvan aan het geheel. Het heeft in onze republiek altijd ontbroken aan een algemeen erkend gezag, krachtig genoeg om het streven naar vrijheid niet te onderdrukken, maar te leiden en voor ontaarding te behoeden. De Stadhouders waren daartoe niet in staat. Zij konden wel tijdelijk veel kwaads verhinderen, veel uitspattingen der bandeloosheid voorkomen, maar het ontbrak hun aan de magt, en misschien ook aan den wil en het doorzigt, om het regeringsstelsel der republiek voor goed te hervormen en te verbeteren. Alleen de wettige vorsten van den lande zouden daartoe bij magte zijn geweest. Indien het organiserend bestuur der Landsheeren ook een vrijheidlievend bestuur geweest ware, dat de regten des volks zoo goed had weten te eerbiedigen als het zijn eigen bevoegdheid wist te handhaven: indien de orde met de vrijheid niet in strijd was gekomen, indien de heerschzucht van den vorst het volk niet tot opstand gedreven, en ten slotte tot het afzweren der monarchie geleid had - het staatsbestuur zou zich beter ontwikkeld hebben, het regtswezen vrij gebleven zijn van de gebreken, die wij er in hebben opgemerkt. Natuurlijk zou het onder een getemperde
monarchie, zoo min als ieder ander menschelijk werk, volmaakt hebben kunnen zijn, maar de gebreken, die het dan gehad zou hebben, zouden van een geheel anderen aard zijn geweest. De monarch vertegenwoordigt de eenheid van den staat, en zoekt die daarom onwillekeurig te vestigen en uitte breiden. Hij is' er op uit, al zijn onderdanen in dezelfde betrekking tot zijn kroon te brengen, aan allen dezelfde verpligtingen op te leggen, en, zoo hij een goed vorst is, aan allen dezelfde regten, aan allen dezelfde vrijheid, te verzekeren. In monarchiën zien wij soms de magt, maar nooit den wil, ontbreken om eenvormigheid van regt en eenparigheid van regtspraak in te voeren. Dat leert ons o.a. de geschiedenis van Frankrijk, waar alle koningen, van den Heiligen Lodewijk af, voortdurend het oog op dat groote doel gevestigd houden.
Maar wij behoeven ons niet te behelpen met algemeene redeneeringen of met het voorbeeld van andere natiën. Wij kun-
{==424==} {>>pagina-aanduiding<<}
nen de ondervinding van ons eigen volk raadplegen. De geschiedenis van die weinige jaren, waarin onze Nederlanden onder een magtig Vorstenhuis vereenigd zijn geweest, leert ons, dat het streven dier Vorsten aanhoudend op eenheid in het regterlijke gerigt is geweest. Het zou ons te ver afleiden, indien wij zelfs maar vlugtig al de maatregelen wilden nagaan, door de Bourgondische en Oostenrijksche landsheeren genomen, om de zeventien provinciën tot één rijk te vereenigen. Reeds waren zij door Karel V, na de ontwapening van het Smalkaldisch verbond tot ééne kreits zamengevoegd, die slechts met zwakke banden aan het Duitsche rijk verbonden was. Op die wijs was de eenheid van den staat, althans tegen het buitenland, verzekerd, en door de Pragmatieke Sanctie, waarbij de erfopvolging in alle provinciën, in overleg met de Staten, op eenparigen voet was gebragt, had, een jaar later, die vereeniging bevestigd. En niet minder dan Karel deed Philips. Zijne kerkregeling zou op geestelijk gebied tot stand brengen, wat de Pragmatieke Sanctie op wereldlijk gebied had gedaan: Nederland, dat reeds eene afzonderlijke kreits van het Roomsche rijk uitmaakte, zou daardoor ook eene eigen afdeeling der Roomsche kerk worden 1).
Het kon niet anders, of Vorsten die in het politieke zoo naar eenheid streefden, moesten die ook in het regterlijke zoeken te vestigen. En reeds was hun daartoe door hunne voorgangers de weg gebaand. Het is altijd eene der uitnemendste attributen van den Souverein geweest, dat in zijn naam regt wordt gesproken, en dat er, bij regtsweigering of regtsverkrachting, beroep op zijn uitspraak open staat. Van daar, dat de Vorsten van den Raad, dien zij zich toevoegden, zoowel in regts- als in regeringszaken voorlichting te vragen hadden, en hun Hof allengs niet minder regtsprekend dan besturend collegie werd. De zucht om hunne magt uit te breiden en de eenheid van den Staat te bevestigen, deed van ouds de Landsheeren waken, dat aan hun onderdanen dit regt van appel op het vorstelijk Hof niet ontnomen werd. Vorst en volk beijverden zich evenzeer die regtstreeksche betrekking tusschen elkander te onderhouden. Reeds in 1407 zien wij een ambteloos en onvermogend man, die

{==425==} {>>pagina-aanduiding<<}
zich door een vonnis der Schiedamsche Schepenbank bezwaard acht, aan Graaf Willem VI en diens Raad zijne grieven blootleggen, en ootmoedig smeeken, dat hem regt worde gedaan 1). Vooral de Bourgondische Hertogen lieten zich in dit opzigt aan de regtspraak gelegen liggen. In ieder gewest, dat zij aan hun kroon hechten, wordt de bevoegdheid van het Hof, zoo het reeds bestaat, beter omschreven en verzekerd, en waar de naar zelfstandigheid strevende edelen en steden de instelling van zulk een collegie tot dus ver verhinderd hadden, wordt onverwijld tot de oprigting daarvan overgegaan. Zoo werd, in 1463, de Provinciale Raad van Holland door Karel den Stoute op nieuw georganiseerd, en in twee afdeelingen gesplitst, waarvan de eene, als Raad van Bewind en Finantiën, den Vorst in regeringszaken zou blijven voorlichten, de andere, als eigenlijk Hof van Justitie, uitsluitend met de behandeling van regtszaken belast werd. Zoo kreeg ook Gelderland, toen het na den dood van Hertog Arnold, den Bourgondischen Vorst ten deel was gevallen, zijn eigen Justitiekamer, reeds in 1473 te Arnhem gevestigd. En aan een telg van denzelfden edelen Vorstenstam, aan Bisschop David van Bourgondië, komt de eer toe, dat hij de eerste was, die ook voor Utrecht een diergelijke instelling poogde in het leven te roepen. Zoo was voor de Oostenrijksche Landsheeren de weg gebaand, waarop zij slechts verder hadden voort te gaan. Zij hebben het niet verzuimd. Getuige het die breede, met zorg gestelde instructie, in 1531 door Karel V aan het Hof van Holland gegeven. Getuige het de herstelling van het Geldersche Hof, door denzelfden Vorst, reeds bij het tractaat van Venlo aangekondigd, en spoedig daarop voltooid. Getuige het de oprigting van het Hof van Utrecht in 1529, en, omstreeks denzelfden tijd, de bevestiging van het reeds door de Saksische Vorsten ingestelde Hof
van Friesland.
Maar eenheid in iedere provincie op zich zelf was slechts de eerste schrede op den weg der hervorming. Eenheid van alle provinciën te zamen was het einddoel van het streven der Landsheeren. Boven alle provinciale regeringsraden één algemeen collegie van bestuur: boven alle provinciale geregtshoven één opperste hof van appel: ziedaar het ideaal, dat hun heerschzucht,

{==426==} {>>pagina-aanduiding<<}
hier althans in overeenstemming met de belangen des volks, zocht te verwezenlijken. Reeds de Bourgondische Hertogen hadden het, om staatkundige redenen, ten deele verwezenlijkt. Als graven van Vlaanderen en Artois, waren zij leenmannen van den Franschen Koning, op wiens vorstelijk Parlement derhalve het beroep van de vonnissen der Vlaamsche regtbanken open stond. Dat was te veel voor den trots der magtige Bourgondiërs: met telkens toenemende stoutheid betwistten zij, in dit opzigt, aanhoudend de souvereiniteitsregten van hun leenheer. Om die voor goed te fnuiken, had reeds Philips de Goede, in 1455, over al de aan zijn gebied onderworpen landen een algemeenen regeringsraad ingesteld, die tevens met de hoogste regtsmagt over alle bekleed was. En trots den tegenstand des Franschen konings, voltooide Karel de Stoute wat zijn vader begonnen had. Hij wees den Raad, die tot nog toe geen vast verblijf had gehad, maar den Hertog overal plagt te volgen, een blijvenden zetel aan, eerst te Atrecht en later te Mechelen. Bij de Ordonnantie van 1473 werd de bevoegdheid van den Grooten Raad - dezen naam droeg hij voortaan - naauwkeurig omschreven. Als opperste geregtshof zou hij, behalve de beregting der zaken, waarvan hij tot dusver kennis had genomen, het appel hebben van alle vonnissen, in's Hertogs landen van herwaarts over gewezen. Zoo waren de Nederlanden voor goed aan vreemde regtsmagt, bepaaldelijk aan die van den Franschen Koning en van den Duitschen Keizer, onttrokken - maar zoo was ook, wat den Hertog niet minder ter harte ging, eenheid in de toepassing der wet en eenparigheid van regtspraak aan al zijn onderdanen verzekerd. Niet minder echter dan de Fransche Koning, toonden dezen zich tegen de nieuwe instelling ingenomen. De edelen en de steden, op hun onafhankelijkheid naijverig, onderwierpen zich niet dan noode, en naauwelijks was de Hertog, vier jaren later, onder de muren van Nancy gesneuveld, of zij maakten van de door zijn
dood veroorzaakte verwarring gebruik, om zich te onttrekken aan een gezag, dat hun oude zelfstandigheid vernietigd had. Karel's dochter, de ongelukkige Maria van Bourgondië, zag zich weldra door hare oproerige onderdanen genoodzaakt, den pas opgerigten Grooten Raad weder op te heffen. Slechts voor een korte poos evenwel: spoedig zou hij met nieuwen luister herleven. Reeds onder de regering van Maria's zoon en opvolger, Aartshertog Philips van Oostenrijk,

{==427==} {>>pagina-aanduiding<<}
herrees hij, thans, even als de Provinciale Raden, in twee afdeelingen gesplitst, waarvan de eene, als opperste geregtshof, voortdurend te Mechelen gevestigd bleef, en de andere, als algemeene regeringsraad, den vorst als van ouds bleef volgen. Eerst Karel V wees ook aan deze laatste een vasten zetel aan, toen hij haar, bij zijn vertrek naar Spanje, tot voorlichting van de landvoogdes, onder den naam van Geheimen Raad, in de Nederlanden achterliet.
Van nu af aan wist de Groote Raad van Mechelen zich, onder het krachtig bestuur der Oostenrijksche vorsten, te handhaven. Geenszins echter zijn gezag over al de Nederlandsche gewesten te doen gelden. De edelen en de steden gaven den strijd niet op. In criminele zaken werd, in de noordelijke provinciën, bijna nergens op den Grooten Raad geappelleerd. Reeds in 1564 gaf het Hof van Holland te kennen, ‘dat men van criminele vonnissen, zoo ter lager vierschaar als bij henluiden over lijf of lid gegeven, in alle tijden geen appellatiën in Holland geadmitteerd had.’ En niet anders was het in de overige provinciën. Zelfs ten civile wilde men van geen beroep op den Grooten Raad weten. Men beweerde, dat de Provinciale hoven het hoogste regt van appel aan zich hadden. In sommige gewesten was dit zeker waar. Zoo beriep men zich in Friesland met volle regt op het verdrag, bij de overdragt dier provincie aan Karel V, tusschen dezen en de Staten gesloten, volgens hetwelk van de vonnissen, door het Hof in civile zaken gewezen, geen appel, maar alleen revisie voor eens bij het Hof zelf, zou zijn toegelaten. Met gelijk regt wees men in Utrecht op de Ordonnantie van 1529, waarbij bepaald was, dat al wie zich door een vonnis van het Hof aldaar bezwaard achtte, erreur zou mogen proponeren, iets wat van zelf het appel uitsloot. Maar niet overal had men zulke deugdelijke exceptiën, om de bevoegdheid van den Grooten Raad meê af te weren. In Gelderland en Holland b.v., kon men niets anders aanvoeren dan de zoogenaamde privilegia de non evocando, door vroegere landsheeren verleend. Hoe weinig het beroep daarop baten kon, is door Kluit en anderen aangetoond. Die privilegiën toch, met name dat door Philips den Goede in 1452 aan Holland verleend, strekten alleen om aan de partijen te waarborgen, dat haar zaak door den Vorst niet aan den gewonen landsregter onttrokken zou worden, maar benamen aan de in
het ongelijk gestelde partij geenszins het regt

{==428==} {>>pagina-aanduiding<<}
om bij den Vorst of zijn raad, waar die ook resideren mogt, in appel te komen. Het beroep op zulke privilegiën schijnt dan ook, althans aan Holland, weinig gebaat te hebben. Daar en in Zeeland kwam, ofschoon niet zonder gestadig weêrstreven, het appel op den Grooten Raad in geregelden gang. Maar de overige gewesten deden hun goed regt gelden, en het bewijst zeker niet voor de heerschzucht der Vorsten, dat zij dit ontzagen, en betere tijden afwachtten om hunne heilzame bedoeling ten uitvoer te brengen.
Want vroeger of later zouden zij ongetwijfeld de verouderde privilegiën vervallen verklaard, en de regtsmagt van den Grooten Raad over al de Nederlanden verzekerd hebben. Hoe het regtswezen dientengevolge hervormd zou zijn, kunnen wij niet in bijzonderheden aanwijzen. Wij weten niet, of het in de bedoeling lag, de provinciale Hoven langzamerhand tot den rang van regtbanken van eersten aanleg te doen afdalen, of wel een dubbel appel in te voeren. Maar dat de Groote Raad bestemd was, om in het laatste ressort van alle Nederlandsche vonnissen kennis te nemen, is voor geen redelijken twijfel vatbaar. Wat de civile zaken betreft, kunnen wij dit met zekerheid opmaken uit hetgeen nu reeds in Holland en Zeeland plaats had. En omtrent de criminele apellen, die, zooals wij zagen, tot nog toe niet voor den Grooten Raad gebragt werden, had Philips zich, bij de Ordonnantie van 1570, uitdrukkelijk eene nadere regeling voorbehouden. Dat die regeling ook in dit opzigt aan de onafhankelijkheid der regtbanken een eind zou hebben gemaakt, is zeker wel geen gewaagde gissing.
Moeten wij, met de vrijheidsvrienden der republiek, er ons in verheugen, dat van dit alles niets gekomen is? Zou een algemeen oppergeregtshof werkelijk voor de regten en vrijheden der burgers zoo nadeelig zijn geweest, als onze Vaderen het deden voorkomen? Het spreekt van zelf, dat een heerschzuchtig vorst van zulk een ligchaam misbruik zou hebben kunnen maken, en ik ben ver van te beweren, dat een dwingeland, als Philips, er geen misbruik van zou hebben gemaakt. Maar, wanneer wij dit, als eene toevallige omstandigheid, buiten rekening laten, wanneer wij de zaak op haar zelve beschouwen, dan kunnen wij het niet genoeg betreuren, dat zij niet tot stand is gekomen. Immers het bestaan van een opperste Collegie van Justitie boven alle Nederlandsche Hoven en regtbanken zou voldoende zijn geweest, om

{==429==} {>>pagina-aanduiding<<}
de meeste gebreken, die wij in onze oude regtspleging opmerkten, te doen vervallen. Die regtbanken zouden dan niet, zoo als onder de republiek, bijkans onafhankelijk naast elkander hebben gestaan, maar geworden zijn, wat zij behooren te wezen, onderscheidene afdeelingen van éénzelfde, ondeelbare, regterlijke magt. De jurisdictie-geschillen, die nu telkens den gang der Justitie stremden, zouden dan minder dikwijls voorgekomen, of althans in de gevolgen minder schadelijk geweest zijn. Want, omtrent de autoriteit, die ze te beslechten had, ware dan geen verschil mogelijk geweest, en er had geen voorwendsel meer bestaan voor dat gedurig ingrijpen der politieke magt in de attributen der regterlijke, waarvan wij in den strijd tusschen de Hoven en de stedelijke schepenbanken de heillooze gevolgen hebben gezien.
Bovendien, het beginsel van de eenheid en ondeelbaarheid der regterlijke magt zou noodzakelijk geleid hebben tot het niet minder gewigtig beginsel der eenheid van het Openbaar Ministerie, dat in onze tegenwoordige regterlijke organisatie uit de Fransche instellingen is overgenomen. Men zou ingezien hebben, dat het Officie door den aard zijner functie één ligchaam is, en aan één hoofd gehoorzamen moet. Dat hoofd ware, bij het bestaan van een algemeen Geregtshof, aangewezen geweest. De Procureur-Generaal bij dat Hof zou tot de Baljuws en Officieren der overige collegiën van lieverlede in dezelfde betrekking gekomen zijn, waarin thans de Procureur-Generaal bij den Hoogen Raad geplaatst is tot de hoofden der verschillende parketten. Allen zouden aan zijn toezigt en zijne bevelen onderworpen zijn geworden. Tallooze misbruiken waren zoo van zelf komen te vervallen. Al hadden de Baljuws ook hun tweeledig karakter van Officier van Justitie en Commissaris van Politie behouden, zij zouden toch, onder de controle van een hooger beambte, niet meer in staat zijn geweest, eigendunkelijk te vervolgen. Door verantwoordelijk te worden, zouden zij ook regtvaardiger geworden zijn. Aan den anderen kant zou hun magt dan tevens de onmisbare uitbreiding gekregen hebben. De ongerijmdheid, waartegen de Criminele Ordonnantie vruchteloos poogde te waken, dat de eene Officier een misdadiger op het territoir van den ander niet achtervolgen mogt, zou van zelf een eind hebben genomen.
Eindelijk - want ik kan niet bij alles stilstaan: - de oprigting van een opperste Hof ware een krachtig hulpmiddel geweest

{==430==} {>>pagina-aanduiding<<}
om tot eenheid van wetgeving te komen. Zonder eenheid van regtspraak, is eenheid van wetgeving niet denkbaar. En tot hoeveel verwarring juist het ontbreken van die eenheid onder de republiek aanleiding gaf, hebben wij gezien.
Toch hadden onze Landsheeren al het mogelijke gedaan om haar te vestigen. En de wijze, waarop zij hun doel zochten te bereiken, getuigt weêr van hun wijs beleid. Het ware een vermetel waagstuk geweest, aan de Nederlanders een vreemde, met hunne zeden en gewoonten strijdige, wetgeving te willen opdringen. Geheel nieuwe wetsbepalingen, al waren zij ook op zich zelf goed, zouden reeds, omdat zij nieuw waren, tegenkanting gevonden hebben. Alleen voor zulke onderwerpen, waarin het bestaande regt niet voorzag, waren die mogelijk. Van zoodanigen aard was b.v. het handels- en zeeregt, dat nog in het eerste tijdperk zijner ontwikkeling verkeerde, en waaromtrent zich dus nog niet op alle punten vaste gewoonten gevestigd hadden. Hier zou iedere regeling, die maar op zich zelf doelmatig was, welkom zijn. Karel en Philips begrepen het, en de uitkomst bewees dat zij het goed begrepen hadden: hunne beroemde Ordonnantiën van 1549, 1551, 1563 en 1570, op het stuk der zeevaart en op de assurantiën werden met goedkeuring ontvangen, en zijn tot op de fransche overheersching de grondwetten gebleven van ons zeeregt.
Voor de overige deelen van het regt moest een geheel andere weg worden ingeslagen. Vereenvoudiging en verbetering van het bestaande was hier het eenig mogelijke. Ook dit toonden de Landsheeren in te zien. Wel heeft men beweerd, dat Karel V gepoogd zou hebben de beroemde, voor zijne Duitsche Staten ontworpen, strafwet van 1532 ook hier te lande in te voeren maar het ontbreekt voor dat beweren aan alle bewijs. Dat de Carolina in de Nederlanden nooit kracht van wet heeft gehad, mag, schoon het Hof van Holland, voor die provincie althans, nog in 1798, het tegendeel aannam, wel als uitgemaakt worden beschouwd.
Maar zelfs van pogingen om haar in te voeren zijn geen voldoende blijken aanwezig. Alle handelingen van den Keizer geven ons regt om aan te nemen, dat hij geen ander doel had dan eene nationale wetgeving, op de bestaande gewoonten gegrond, in Nederland in te voeren. Reeds in 1526 had hij daartoe voorbereidende maatregelen genomen. Hij had toen zekeren Sasbout gecommiteerd om de Hollandsche Costumen in schrift te brengen,

{==431==} {>>pagina-aanduiding<<}
en de Staten dier provineie verzocht daartoe te willen meêwerken. Ofschoon dezen dit, onder de voorwaarde, dat de Keizer zelf de kosten zou dragen, beloofd hadden, schijnt er destijds weinig of niets van de zaak gekomen te zijn. Althans, reeds in 1531 kwam Karel daarop terug. Thans echter met meer nadruk. Wat vroeger aan Holland alleen verzocht was, werd nu aan alle provinciën bevolen. Aan alle Officieren en Wethouderen werd uitdrukkelijk gelast, ieder in zijn ressort, voor het in schrift brengen der Costumen te zorgen, en ze binnen zes maanden bij de Landvoogdes in te leveren. Maar men mistrouwde de bedoeling des Keizers: aan het bevel werd evenmin gevolg gegeven, als vroeger aan het verzoek. Toen het oproer der Gentenaren den Keizer, negen jaren later, in de Nederlanden terug had geroepen, zag hij zich, bij het eeuwig edict van 4 October 1540 gedrongen, de Ordonnantie van 1531, die, zoo als hij misnoegd te kennen gaf, ‘niet geobserveert, achtervolgt noch gedaan en was,’ nog eens in herinnering te brengen. Ook toen echter met weinig goeden uitslag. Utrecht behoort tot de enkele steden, die den Keizer gehoorzaamd hebben.
Wat de Vorst met dit herhaald bevel voorhad, is niet moeijelijk te gissen. Uit de woorden, waarin het beide keeren vervat was, blijkt duidelijk genoeg, dat hij de bij hem in te leveren Costumen niet onvoorwaardelijk en onveranderd dacht te bekrachtigen. Dat onze vaderen het ook zoo begrepen, bewijst de hardnekkigheid, waarmede zij weigerden aan het bevel te voldoen. Maar noch Karel noch later Philips dachten er daarom aan, alle Costumen af te schaffen, en door een geheel nieuwe wetgeving te vervangen. Wat zij wilden, kunnen wij met groote waarschijnlijkheid opmaken uit een brief, door Alva, die, als landvoogd der Nederlanden, met de reorganisatie van het regtswezen aldaar belast was, in Mei 1570 aan den koning geschreven. Ik zal - zoo schrijft de Hertog - alle Nederlandsche placaten doen verzamelen, om na te gaan, welke daarvan nog in onzen tijd gebruikt kunnen worden: daarvan zal ik dan een Recueil laten maken, even als dat vroeger voor de Spaansche wetten gedaan is. Op dezelfde wijs denk ik met de Costumen te handelen. Ik heb de Hoven aangeschreven om mij alle, die in hun ressort gevolgd worden, behoorlijk verzameld en geverifiëerd, toe te zenden; ook die zal ik dan in een Recueil bijeenbrengen. In de gevallen, waarin noch bij de Placaten, noch bij

{==432==} {>>pagina-aanduiding<<}
de Costumen voorzien is, zal ik voorschrijven, dat men het Romeinsche Regt volgen moet’ 1).
Het is hieruit duidelijk, wat het plan van Alva was.
Blijkbaar wilde hij van de Costumen en Plaeaten afschaffen, wat onbruikbaar scheen, en uit het overige, uitdrukkelijk bekrachtigd en behoorlijk gerangschikt, een zoo volledig mogelijk zamenstel van regten vormen, dat voortaan de algemeene landswet wezen zou. Aanvankelijk zouden die nog wel nu en dan uit de vreemde regten moeten aangevuld worden, maar in het ontbrekende kon in vervolg van tijd, zoo noodig, door nieuwe wetten voorzien worden. Hierbij schijnt hij zich, wat het materiële regt betreft, voorloopig te hebben willen bepalen. Met betrekking tot het formele, tot de regtspleging, daarentegen was radikaler hervorming noodig. De misbruiken, die daarin plaats hadden, moesten met nadruk te keer gegaan, en voor de toekomst onmogelijk gemaakt worden. In 1564 had de Prins van Oranje reeds in den Raad van State gezegd, dat de onderdanen des Konings de willekeurige regtspraak hunner voor geld veile en onderling vijandige regters niet langer verduren konden. Uit den verderen inhoud van den zoo even meêgedeelden brief van Alva zien wij dan ook, dat de Koning aan dezen in de eerste plaats eene geheele reorganisatie, zoowel van de civile als van de criminele regtspleging, had opgedragen. De eerste was in 1570 nog ver van voltooid: de Hertog schrijft, dat hij daartoe aan geen 10 of 12 jaren genoeg zal hebben, omdat hij vooraf al de Provinciale Hoven moet rondgaan en ze van nieuwe instructiën voorzien. Maar met de hervorming der strafregtelijke procedure was men toen reeds nagenoeg gereed: de beide, daartoe strekkende, Ordonnantiën werden op den 5den en 9den Julij 1570 te Brussel afgekondigd. De eerste, bekend onder den naam van Ordonnantie op de Criminele Justitie, bestond uit 81, de andere, de zoogenaamde Ordonnantie op den Stijl, uit 75 artikelen. Te zamen vormen zij een volledig Wetboek van Strafvordering, dat, wel verre van geheel met de tot nog toe gevolgde manier van procederen te breken, zich in
tegendeel zoo naanw mogelijk aan het bestaande aansloot. Naar waarheid mogt de Koning, in den aanhef der Ordonnantie op den Stijl verklaren, dat die, ofschoon ‘den geschreven regte het meest gelijkende,

{==433==} {>>pagina-aanduiding<<}
echter datgene bevatte, wat in de manier van procederen dezer landen het beste, claerste, practicabelste en regtvaardigste bevonden was.’ Kan ons dit bevreemden, als wij bedenken, dat zij voor een groot deel het werk was van een voortreffelijk landgenoot, den beroemden Wigele van Aytta?
Als Voorzitter van den Raad van State, en tevens als lid van den Geheimen Raad, aan welke beide Collegiën, met den Raad van Beroerten, de hervorming van het regtswezen door Alva was opgedragen, had van Aytta op de nieuwe wetgeving een invloed, die te naauwernood door den sluwen Vargas en de aan dezen toegevoegde Spaansche en Italiaansche regtsgeleerden werd opgewogen. Toch moet het nog aan de bemoeijingen van deze laatsten worden toegeschreven, dat de Ordonnantie sommige bepalingen bevatte, die van Aytta had zoeken te weren. Het is hier de plaats niet, daarbij en bij den verderen inhoud der Ordonnantiën stil te staan. Evenmin het hoogst gunstig oordeel te doen hooren, dat in later tijd door de beste schrijvers, bijkans eenparig over de nieuwe wetgeving is uitgebragt. Misschien zouden zelfs onze vaderen daarover minder ongunstig hebben gedacht, indien zij vrede hadden kunnen hebben met iets, al ware het volmaakt geweest, dat hun door een Philips en een Alva geschonken was. Onze de Groot heeft naar waarheid gezegd, dat de Ordonnantiën vele goede bepalingen inhielden ‘solo auctoris odio peritura;’ de verafschuwde naam, dien zij droegen, alleen zou dat goede doen voorbijzien 1).
Met onmiskenbaren tegenzin werden zij dan ook alom in de Nederlanden ontvangen. Men beschuldigde den Koning van trouwlooze schennis der bezworen privilegiën en costumen en weigerde, op vele plaatsen, tot de afkondiging over te gaan. In Zeeland, Overijssel, Friesland, Groningen en Drenthe schijnt de nieuwe wetgeving in het geheel niet in werking te zijn gekomen. En waar zij reeds afgekondigd was, zooals in Gelderland, vaardigde men gezantschappen naar Alva af, om hem tot de wederintrekking te bewegen. Kortom, de invoering ging met zoo groote moeijelijkheden gepaard, dat van Aytta het daaraan alleen reeds meende te kunnen toeschrijven, dat de Hertog aan zijn verdere hervormingsplannen voorloopig geen gevolg gaf.
Ook later kwamen zij niet tot uitvoering. De opgeëischte

{==434==} {>>pagina-aanduiding<<}
costumen werden niet algemeen ingeleverd, zoodat met het onderzoek daarvan niet kon worden voortgegaan; en ook de voorgenomen hervorming der civile regtspleging bleef achterwege. Weldra kwam de opstand verstorend tusschen beiden. Reeds bij de Pacificatie van Gent werden de Criminele Ordonnantiën feitelijk geschorst, hetzij dan dat men ze geheel, hetzij alleen in die bepalingen, welke de ketters betroffen, buiten werking wilde stellen. De Unie van Utrecht kwam op dit besluit niet terug: de tijd om een gemeen regt voor den Nederlandschen Staat in het leven te roepen, was voor goed voorbijgegaan.
Want het beginsel van den opstand was verdediging der oude privilegiën tegen de hervormingen en nieuwigheden, die de Vorst had willen invoeren, en daardoor van zelf gekeerd tegen alles, wat, ook ten opzigte van het regtswezen, door den gehaten vreemdeling tot stand was gebragt. De Groote Raad van Mechelen werd door geen ander algemeen geregtshof vervangen; de Hooge raad van Holland, Zeeland en West-Friesland, reeds in het eigen jaar der afzwering, door Willem I te 's Gravenhage gevestigd, werd met geheel andere oogmerken opgerigt. Wel heeft Meijer beweerd, dat de Prins, die er, volgens hem, destijds op rekende, dat hij eerlang als souverein over al de Nederlandsche gewesten zou worden uitgeroepen, den Hoogen Raad zou hebben ingesteld, met het doel om daaraan later dezelfde attributen te geven, die de Raad van Mechelen tot dusver gehad had. 1) Maar dat beweren is ongegrond. De Hooge Raad van 's Gravenhage was van den beginne af alleen bestemd voor Holland en het weldra ook aan zijn regtsmagt onderworpen Zeeland; en hij werd alleen opgerigt, omdat men in die beide provinciën, de eenige waarin het beroep op den Mechelschen raad in geregelden gang was gekomen, werkelijk, zoo als de instructie van 1582 zegt, aan een ‘hoog collegie van appel boven den raadt provinciaal’ behoefte gevoelde. Daarom alleen, en niet om, onder een gewijzigden vorm, een opperste geregtshof voor de geheele republiek in het leven te roepen, werd de Hooge Raad van Holland opgerigt. De Prins wist ook te goed, dat zulk een geregtshof thans evenmin in den smaak zou vallen als vroeger. Niet alleen toch om de partijdigheid der vreemde raadsheeren, niet alleen om den verren afstand van Mechelen en de moeijelijkheid der reize derwaarts, had men

{==435==} {>>pagina-aanduiding<<}
zich niet aan den Grooten Raad willen onderwerpen, maar omdat hij de gevaarlijke leer voorstond, dat al de landen van herwaarts over ééne provincie uitmaakten, en ingreep in de zelfstandigheid der aan geen controle gewende regtbanken. Natuurlijk dat men dus ook thans, nu de opstand had gezegevierd, van eene diergelijke controle niet weten wilde. Van de oprigting van een opperste hof was, zoolang de republiek duurde, geen sprake. Zelfs het denkbeeld, in 1601 in de Staten van Friesland geopperd, om, in overleg met zoovele andere provinciën als daartoe bereid mogten zijn, een gemeene Revyskamer in te stellen had geen gevolg: 1) een opperste Geregtshof voor den geheelen Staat zou ons eerst de vreemde overheersching geven.
Ook de eenheid der wetgeving zou onder de republiek niet tot stand komen. De bij de Pacificatie van Gent geschorste Criminele Ordonnantiën, die die eenheid althans op één voornaam punt gevestigd zouden hebben, werden, na de afzwering, zelfs in die gewesten, waar zij aanvankelijk gegolden hadden, zooals in Utrecht en Holland, óf geheel buiten werking gesteld, óf slechts weinig meer nageleefd. Het zamenstellen eener civile procesorde voor het geheele gemeenebest, werd, evenmin als de algemeene codificatie van het burgelijk- en strafregt, vóór de omwenteling der vorige eeuw, zelfs niet beproefd. In het regtswezen gold, als in het staatkundige, voortaan geene andere souvereiniteit dan die der bijzondere provinciën of steden. Iedere hervorming, die men ondernam, was lokaal: een gemeen provinciaal regt tot stand te brengen was het hoogste ideaal, dat men zich stelde. Op die wijze moest men wel, om met een beroemd schrijver te spreken, van een gemeen Nederlandsch regt zoo ver afraken, dat zelfs het begrip daarvan te naauwernood kon gevat worden.

Wij hebben gezien, waartoe zulk een staat van zaken leiden moest, en werkelijk geleid heeft. Wel mogen wij het dan betreuren, dat de hervormingsplannen onzer oude Landsheeren niet tot uitvoering zijn gekomen. Zeker, ook de wetgeving en de regterlijke instellingen, die de Monarchie ons schenken wilde, zouden niet volmaakt zijn geweest; zij zouden niet meer hebben kunnen zijn dan de grondslagen, waarop verder moest worden voortgebouwd. Maar na verloop van ruim twee eeuwen zouden

{==436==} {>>pagina-aanduiding<<}
wij dan toch ligt zoover gevorderd zijn geweest, dat wij bewaard hadden kunnen blijven voor eene wetgeving van vreemden oorsprong, eene wetgeving, die, al druischt zij ook in tegen onze historie, en al herinnert zij ook door den naam, dien zij draagt, aan het tijdvak onzer nationale vernedering, zelfs nu nog niet geheel door ons schijnt gemist te kunnen worden!
Zie, daarom betreuren wij het, dat de oude monarchie niet heeft kunnen voortduren. Verre zij het van ons, onze wakkere Vaderen te beschuldigen, omdat zij tegen ondragelijke overheersching en gewetensdwang, tegen een antinationaal bestuur zijn opgestaan. Zij deden wat een vrijheidlievend volk moet doen. ‘De monarchie, die het bestaande zoo doelmatig had ingerigt en verder wilde inrigten, bedreigde de toekomst door de vrijheid aan te randen, die de eerste voorwaarde van ontwikkeling is. Geen wonder dat de instellingen, die zij tegen de vrijheid gebruikte, bij het volk verdacht raakten, en dat dit den waarborg der vrijheid ging zoeken in de magteloosheid der regering’. 1) Maar al beschuldigen wij daarom de vaderen niet, wij kunnen toch voor al hun daden geen sympathie hebben. Wij eerbiedigen hun kinderlijke gehechtheid aan voorouderlijke zeden en gebruiken, maar wij zeggen het Kemper na, dat die gehechtheid ook wel eens het voorwendsel was, waaronder zij zich aankantten tegen werkelijke verbeteringen. Wij schenken hun onze innigste bewondering, als wij hen met onverzettelijke standvastigheid voor hun dierbaarste regten zieu strijden, maar wij bewonderen hen niet meer, als wij hen even standvastig zien ijveren voor privilegiën, en costumen, die ten volle den naam verdienen, er door Alva aan toegekend, van ‘abuisen en coruptelen’.
Gelukkig wij, die niet leven onder de heerschappij van vreemde Vorsten noch onder de regeringloosheid der Republiek. Neen waarlijk, ‘voor ons bestaat er geen reden om eenig tijdperk onzer geschiedenis terug te wenschen.’ Want onder het constitutionele Koningschap der doorluchte nazaten van den Stichter van ons volksbestaan, is ons vereenigd ten deel gevallen het beste wat de Republiek, en het beste wat de oude Monarchie kon geven: Vrijheid en Orde.






{==437==} {>>pagina-aanduiding<<}

Dr. Lucian Müller,

door Dr. G.D.T. Schotel.

Het is volstrekt geen zeldzaam verschijnsel, dat buitenlandsche geleerden de Leydsche hoogeschool bezoeken om haren manuscriptenschat te raadplegen, maar zonder voorbeeld is het (indien ik mij niet bedrieg), dat zulk een geleerde, gedurende zijn kortstondig verblijf aan het Leydsch Atheen een werk in de taal van ons land over een vaderlandsch geleerde, ten einde een duurzame herinnering aan dit verblijf achter te laten, heeft opgesteld en in het licht gegeven. Zulks deed in de jongst verloopen maand de man, wiens naam boven dit opstel staat, en het is aan hem en zijn boek, dat wij eenige regels wenschen te wijden.
Het is aan de Duitsche hoogescholen een vast gebruik, dat de doctorandi eene korte schets van hun eigen leven achter hunne dissertationes voegen, een gebruik, dat ook in ons land navolging verdient. Steller dezes toch ondervond telkens hoe moeijelijk het soms is, jaren na het overlijden zelfs van min of meer beroemde mannen, juiste bescheiden nopens den aanvang van hun levensloop en studiën te erlangen. Dr. Müller meldt achter de zijne, dat hij 17 Maart 1836 te Merseburg werd geboren. Zijn vader, Frederik Müller, was aldaar een geacht geneesheer, zijne moeder heette Wilhelmina Schulmann. Op vierjarigen leeftijd verloor hij zijn vader en toen hij achttien jaren bereikt had zijne moeder. Acht jaren vroeger, dus in zijn tiende jaar, begon hij zijne studiën aan het koninklijke Joachimsthall-Gymnasium te Berlijn, om die later aan de hoogescholen te Berlijn en Halle te vervolgen en te voleindigen. Aan het gymnasium genoot hij, behalve van andere geleerde mannen, vooral het onderwijs van August Meineke, een bekend beoefenaar der grieksche literatuur, wiens werken in den vreemde even gretig als in zijn vaderland gelezen werden, en van Maurits Seyffert, den uitgever der Palaestra

{==438==} {>>pagina-aanduiding<<}
Ciceroniana en geen onverdienstelijk dichter. Deze beide waren het vooral die den jeugdigen beoefenaar der klassische literatuur aanraadden zich aan de philologie, waarvoor hij uitstekenden aanleg had, te wijden. Na het gymnasium vaarwel te hebben gezegd, werd hij eerst student te Berlijn vervolgens te Halle, eindelijk wederom te Berlijn. Te Halle bezocht hij de scholen van Bernhardy, Blanck, Erdmann en Zuchert; te Berlijn die van Boeckh, Treudelenburg, Keil, Herbz en van Maurits Haupt, de opvolger van Karel Lachmann te Berlijn, een man minder nog door zijne geleerde schriften - hoe verdienstelijk die ook mogen zijn - dan door zijn voortreffelijk kritisch onderwijs uitmuntende.
Van zijne prille jeugd af had Müller groote voorliefde voor de Grieksche en Latijnsche dichters, wier meesterstukken hij las en herlas, en zoo als vroeger Constantijn Huygens, toen hij nog niet wist wat een hexameter was, scandeerde. Deze natuurlijke neiging voor poëzy en prosodie, door uitstekend onderwijs aangekweekt en gevoed, deed hem op het spoor der Heinsiussen, Burmannen, Broeckhuisen, Lachmann, Haupt, Hermann en Ritschl reuzenschreden afleggen op het veld der metriek of versbouwkunde.
Hermann en Ritschl hadden de oude scenici, vooral Plautus en Terentius bewerkt, Lachmann en Haupt (wij zwijgen van vroegeren) zich omtrent de dactylische poëzy verdienstelijk gemaakt, doch voor de laatste ontbrak het aan een zamenhangend geheel, terwijl buitendien de verskunst der oude christelijke dichters, zoo als dr. Suringar 1) teregt opmerkte, een terra incognita was gebleven, en al wat op dat grondgebied bewerkt was zich tot eenige verstrooide opmerkingen, bijzonder van Vossius, Fabricius en Arntzenius bepaalde. Vooral in Duitschland, waar de Latijnsche dichters uit de gouden eeuw der klassische letterkunde met voorliefde behandeld worden 2), werd het gemis van een opzettelijk geschrift over de Latijnsche metriek, dat op genoegzame volledigheid aanspraak kon maken, gevoeld. Daarvan overtuigd besloot de Berlijnsche universiteit in 1856 de volgende prijsvraag uit te schrijven: Onderzoek naar het eigendommelijke in den versbouw en de poëzy van Lucretius Carus, in vergelijking met andere dichters, die of vroeger of gelijktijdig of weinig tijds later onder Augustus geleefd hebben. Dr.

{==439==} {>>pagina-aanduiding<<}
Müller had het geluk den uitgeloofden eereprijs op het door hem ingezonden antwoord te erlangen, en werd daardoor aangemoedigd een dergelijk onderzoek in te stellen aangaande de overige Latijnsche dichters, met uitzondering van Terentius en Plautus, door Ritschl en Hermann bewerkt. Het resultaat van dit onderzoek gaf hij in het licht, onder den titel van: De re metrica Latinorum praeter Plautum et Terentium libri septem. Accedunt eiusdem auctoris opuscula. Lipsiae 1861 ex aedibus B.G. Teubneri pp. 490 8o., een doorgeleerd werk over welks kolossalen omvang men zich met regt zal moeten verbazen, wanneer men ziet dat de metriek van al de Dactylische dichters van Ennius af tot in de 7de eeuw onzer jaartelling voortgezet, daarin met even veel juistheid beoordeeld als met schranderheid toegelicht is; wanneer men bedenkt met hoe vele bezwaren en moeijelijkheden zoodanig onderzoek gepaard moet zijn gegaan, daar van de meeste christelijke dichters geen bruikbare uitgaven bestaan. 1) Het trok dan ook in hooge mate de aandacht der philologen, droeg de goedkeuring van eenen Ritschl weg, mogt in de geachtste periodieke werken allergunstigste beoordeelingen erlangen 2) en, wat meer zegt, begon al terstond op elken beoefenaar der Latijnsche dichtkunst invloed uit te oefenen.
Nog voor de verschijning van dit werk had Müller, na het verdedigen eener Dissertatio de Scholicis observantüs poetarum veterum te Berlijn de doctorale waardigheid in de philosophie verworven, een nieuwe editie der carmina amatoria van Ovidius bezorgd en begon de Fragmenta Lucilii Satyrici voor de pers te bewerken, toen hem de gelegenheid werd aangeboden zich als privaat docent aan een aanzienlijke familie te 's Hage te verbinden. Twee jaren later (1864) begaf hij zich naar Leyden, waar, zoo ergens, in de beroemde bibliotheek der hoogeschool rijke stoffen voor zijn onderzoekenden geest waren te vinden. Van dit oogenblik af zag men hem schier dagelijks in de kostbare nalatenschap van Scaliger, Rhunkenius, Hemsterhusius, de Vossiussen en andere beroemde philologen arbeiden en voor de toekomst een letterkundigen schat verzamelen, zoo als alleen Leyden dien verschaffen kan.
Nu en dan deelde hij zoo wel zijne gedachten nopens de

{==440==} {>>pagina-aanduiding<<}
jongste literarische schriften, als eenige resultaten zijner eigene studien in de Jähnische Jahrbücher het Rheinischer Museum en Nederduitsche periodieke werken mede, zoo als Zur Lateinische Anthologie, Ueber poetische Argumente zu Virgils Werken; Versus Scoti cujusdam de alphabeto (het eerst door hem aan het licht gebragt), Epithalamium Laurentii (vroeger uitgegeven, doch door hem naar een afschrift van Heinsius verbeterd), Valerii Epistola ad Rufinum (gewoonlijk aan diens zoon Hieronymus toegeschreven), om van kleinere bijdragen 1) te zwijgen.
Was het lezen, afschrijven, excerperen en collationeren van handschriften zijne hoofdbezigheid, zijne snipperuren wijdde hij aan de vroegere en latere philologen en tokkelde van tijd tot tijd zelf de Latijnsche lier. Van zijne dichterlijke gave zijn ons weinige proeven in handen gekomen, doch van zijn philologischen arbeid zien wij de vruchten in een afzonderlijk werk de philologicis Neerlandorum studiis, qualia per hoc seculum in Academiis et Gymnasiis exstitere te gemoet; ook heeft hij een aanzienlijk apparaat voor de geschiedenis der philologie in Nederland van de XVIde eeuw af bijeengebragt. Zal hij Nederland door dezen arbeid aan zich verpligten, niet minder door een beoordeelend werk over onze Latijnsche dichters, waarvan hij reeds de grondslagen heeft gelegd. Hij is niet van plan, op het spoor van Hoeufft en Peerlkamp, ook de dii minorum gentium, maar alleen de coryphaeen, maar dan ook uitvoeriger dan deze geleerden, te behandelen, en vooral op den voorgrond te plaatsen hun invloed op den gang der beschaving en de ontwikkeling der letterkunde en vervolgens de wederkeerige betrekking tusschen de beoefening der Latijnsche poëzy en de overige studie der klassische philologie aan te toonen.
Er is geen Nederlandsch geleerde. wiens geschriften grooteren opgang in Duitschland maakten dan die van Hugo Grotius.
Niet alleen toch heeft men er de meeste zijner werken herdrukt, gecommentaricerd, overgezet, maar de volledigste biographien van hem vervaardigd en in het licht gegeven. Alleen zijne Latijnsche gedichten zijn er stiefmoederlijk behandeld en van de vele uitgaven der Poëmata Grotii is er niet een bij onze naburen verschenen. De schrijver der Manes Grotianae, Schröckh

{==441==} {>>pagina-aanduiding<<}
en Luden bepalen zich alleen bij de opgave van den hoofdinhoud van sommige; maar niet alleen in Duitschland, ook in Nederland heeft men die gedichten veronachtzaamd, en veel meer werk b.v. van de gedichten van Janus Secundus, van Reeland en van anderen dan van die van Grotius gemaakt. Onze Müller heeft dit verzuim hersteld en de gedichten van Grotius, dien hij voor den eersten Latijnschen dichter houdt, tot het opzettelijk onderwerp zijner studie gemaakt, en zijn onlangs bij den boekhandelaar Kruseman te Haarlem verschenen werkje Hugo Grotius als Latijnsch dichier beschouwd strekt niet slechts ten bewijze van zijne sympathie voor onzen grooten landgenoot, van zijne ervarenheid in de metriek, zijn schoonheidsgevoel, philologische en literarische kennis, maar tevens van zijne dankbaarheid jegens onze hoogeschool die hem al wat hij voor zijn studien behoefde, onbekrompen verschafte en waarvan hij zoo veel aanmoediging, deelneming en ondersteuning mogt ondervinden.
Het bevat 79 bladzijden, is aan den Hoogleeraar de Vries en Dr. W.A.D. Suringar opgedragen, en strekt tot proeve van hetgeen men later van zijn hand over de Latijnsche dichters van ons land te wachten heeft. Na een inleiding waarin hij de redenen bloot legt, waarom hij juist Grotius' gedichten behandelde, weidt hij uit over het ontstaan, den bloei en het verval der nieuwe Latijnsche poezy en den invloed der ‘novantike dichtstukken op de moderne literatuur, waarvan de Adamus exsul’ van Grotius ten bewijze strekt. Vervolgens gaat hij over tot eene meer bijzondere beschouwing der poezy van Grotius, de productiviteit van wiens Latijnsche muse reeds met zijn achtste levensjaar, dus in 1590 begon en zich bijzonder voortbrengend toonde tot in 1617 - in welk jaar zijne hier en daar verstrooide dichtstukken door zijn broeder Willem, die insgelijks, zoo als ook de vader van beiden, een vriend en beoefenaar was van Latijnsche verzen, verzameld en uitgegeven werden. Later in de staatkundige en godsdienstige twisten van zijn geboorteland gewikkeld, en daarna opgesloten in den kerker van Loevestein, vervolgens verkeerende in het gewoel van eene stad als Parijs, bijzonder ook als gezant van Zweden, kon hij zich maar zeldzaam (bij vergelijk van vroeger) de noodige rust voor de beoefening der poezy toestaan 1)

{==442==} {>>pagina-aanduiding<<}
Müller rangschikt de Latijnsche verzen van Grotius in twee cathegoriën. 1o. vertalingen van grieksche dichtstukken, 2o. eigene gedichten. Het waren vooral de laatste welke hij zich voorstelde te behandelen. Hij vangt aan met de uiterst zeldzame versus epithalamici Georgio Melisso et Mariae Almondanae L.B. 1595, een gedicht bestaande uit 88 regels, in het metrum alcaicum vervaardigd, nog hier en daar, den ongeoefenden aanvanger verradende: vervolgens behandelt hij den Pontifex Maximus en de Mirabilia, maakt ons met de verschillende uitgaven, den inhoud, de dichterlijke waarde er van bekend, en vlecht er menige bijzonderheid uit Grotius' leven door, en zoo gaat hij voort met chronologisch al de overige afzonderlijk uitgegeven poëmata en de poëmata collecta te behandelen, geeft vervolgens een schets van Grotius' dichterlijk talent, en naarmate wij er in vorderen neemt onze eerbied voor dit vaderlandsch genie toe.
Het zou gewis den gewonen lezer verdrieten indien wij over de waarde van Müllers metrische en grammaticale aanmerkingen uitwijdden, doch wij betreurden het onder de lezing, dat hij dit stukje niet in de taal van Latium heeft ter perse mogen geven. Wel had hij zulks gewenscht, doch wie zou het hebben willen uitgeven, en zeker heeft de heer Kruseman meer het belang der wetenschap dan zijn eigen voordeel behartigd toen hij dit geschrift, dat slechts weinig lezers zal vinden, in het licht gaf. Het zou gewis jammer en voor onze natie weinig vereerend zijn geweest indien Dr. Müller Nederland had moeten verlaten met de bewustheid dat er voor een geschrift over Grotius als Latijnsch dichter geen uitgever te vinden was. Wat hij kon heeft hij gedaan om zijn boekje voor ieder beoefenaar onzer letterkunde, al verstaat hij ook geen Latijn, lezenswaardig te maken. Wel verraden sommige uitdrukkingen, perioden en stijl hier en daar den Duitscher; maar taalfouten ontmoet men er niet in. Wij moedigen den heer Müller aan zijne plannen ten opzigte onzer philologen en Latijnsche dichters te Bonn, werwaarts hij reeds is vertrokken, ten uitvoer te leggen. Het moge hem een aangename ontspanning wezen bij het bewerken zijner nieuwe uitgaaf van het Corpus scriptorum latinorum, waarmede hij zich aldaar bezig zal houden.

Leijden, Maart.





{==443==} {>>pagina-aanduiding<<}

Gezocht en gevonden,

door Bato van de Maas.

Nathan der Weise.
Als gij, vriendelijke lezer! de voortbrengselen der Duitsche letterkunde, sints Lessing, bij mineralen wilt vergelijken, gelijk men wel pleegt te doen, dan komt bovengenoemd dramatisch gedicht o.i. daaronder voor als een diamant van 't zuiverste water. Als gij 't gedicht gelezen hebt, geef 't dan uw naaste te lezen, maar vraag 't daarna terug op gierige wijze; want 't is waar, gij hebt een schat gevonden, een paarl van groote waarde, en uw zuinigheid in dit geval kan u slechts tot sieraad strekken. Lees, herlees en overdenk dit werk en bid met mij, dat er spoedig een dichter opsta onder ons, die dezen Nathan tot ons in onze eigen taal laat spreken.

- God zij geloofd, mijnheer Zonderkerken! ik heb een zoon...Met dezen uitroep kwam Samuel Pers haast dansend de kamer in bij zijn buurman, die, van zijn krant opschrikkend, hem hartelijk de uitgestoken handen drukte, zeggende:
- Wel, buurman! wees gelukkiger met uw een, dan ik met mijn tien: bij mij echter heeft altoos de ontboezeming van Job gegolden...hoewel een mensch somtijds regt heeft om te ontroeren over 'tgeen in 't Godsbestuur voorvalt. Deze laatste woorden zeide de heer Zonderkerken meer tot zichzelven dan tot den opgetogen Samuel, die in al zijn blijdschap niet bemerkte, met

{==444==} {>>pagina-aanduiding<<}
hoe hartelijk mededoogen hij zijn buurman stond aan te zien, toen deze, opgewekter, hem nogmaals gelukwenschte en zichzelven euvel duidde, dat hij alzoo Samuels regtmatige vreugd bedierf.
- Ik denk, als Hanna, dezen mijn zoon Gode te wijden, sprak Samuel plegtig, maar zonder in 't minst te bevroeden, dat zijn buurman hierin een zacht verwijt zou vinden.
- Bij geen mijner tien afgestorvenen had ik een andere gedachte, Samuel! zeide de verslagen vader.
- Ach, buurman! hernam Samuel hartelijk, heeft iemand daar ooit anders over gedacht, ik zeker niet: ik weet, hoe lief gij de kinderen hadt, - dit is reeds een wijding...en ik heb dikwijls den God mijner vaderen in mijn hart afgevraagd, waarom Hij uw kinderen wegnam, eer zij uw liefde en die der zalige moeder beseffen konden. Zoo sprekende, trad Samuel naar de deur om heên te gaan.
- Dank u, Samuel, dank u! sprak de dus getrooste vader...ik kom zoo spoedig mogelijk uw kind zien...ik verzuimde, egoist die ik ben, naar uw vrouw te vragen...maar ik zie in uw onvermengde blijdschap den welstand van moeder en zoon.
- o, Goddank! boven verwachting! ik wacht u gauw, buurman, goeden morgen! Tot ziens!
- Tot ziens! riep de heer Zonderkerken den opgetogen vader nog na, maar deze was reeds elders met zijn groote blijdschap.
- Wat zou hij bedoelen, met zijn kind Gode te wijden!...peinsde Zonderkerken in zich zelf; zou hij een rabbi van zijn eerstgeborene willen maken...ik denk 't wel: wij spraken daar wel over toen mijn oudste zoontje - Eduardje - zoo gaarne dokter wilde worden...dan zou hij (zoo redeneerde 't kind) wel maken, dat kleine kindertjes niet behoefden begraven te worden!...
- Juist, mijn zoon! zeî de vader luid...had ik hem dan slechts mogen behouden om hem eenmaal werkzaam te zien op dit ruime veld van menschelijke hulpbehoevendheid!...als men negen zijner kinderen heeft grafwaarts gedragen, mag men er dan niet één overhouden om anderen die smart te helpen besparen...
Maar God zeide: neen!
De heer Zonderkerken ging weêr zitten op de plaats, waar Samuel hem had gevonden - maar hij zag niet meer in het nieuwsblad, slechts buiten de randen daarvan scheen bezigheid voor zijn geest. Het slot dezer overpeinzing was, dat hij zijn betraande oogen afveegde en op de wandeling ging, eerst door

{==445==} {>>pagina-aanduiding<<}
de meest bevolkte straten der stad en daarna in de ruimte daar buiten. Hij was niet ontevreden van aard, deze kinderlooze vader, - wij zullen zeker wel gelegenheid hebben om van het tegendeel overtuigd te worden, maar deze blijde boodschap van zijn buurman Samuel, hoe hartelijk hij ook deel nam in diens geluk, had de dagen van ouds in hem levend gemaakt, veel meer, dan Samuel lief zou geweest zijn, als hij 't geweten had. Deze trad in zijn opgetogenheid zijn woonvertrek binnen en fluisterde zijn vrouw in, dat mijnheer Zonderkerken zoo blij was en haar liet gelukwenschen. Bij dezen groet gaf hij tevens zijn mededoogen te kennen met dien armen vader en gaf alreeds zacht, op den jonggeboorne wijzende, te kennen, dat hij in hun oudervreugde deelen zou.
Samuel Pers was een welgesteld steendrukker, en de eerste op het kantoor en de laatste op de werkplaats, om te zien of alles tegen den volgenden dag in orde was, was Samuel Pers zelf; maar op dezen merkwaardigen dag kwam hij noch op het kantoor, noch op de werkplaats: ditmaal waren de nijverheid en zorg voor de wereldsche goederen geheel verzwolgen door het vaderschap; dezen dag noemde hij den jubeldag der Persen: daarom zeker liet het schalkje zijn pers stilstaan; menigeen ook, schoon hoog met Samuel ingenomen, beweerde dat hij geheimzinnig en simboliek was en dat men op zijn woorden moest letten. Het mooiste echter was, dat men op zijn daden niet behoefde te letten of die na te rekenen: hij was een degelijk werkman en een eerlijk handelaar en in geen opzigt was in den nijveren Israeliet het minst bedrog gevonden, hoe scherp de mededinging ook toezag en hoe zij ook de overlevering te baat nam, om den regtuitgaanden man in verdenking te brengen. 't Is tusschen twee haakjes niet altijd Izrel's schuld, dat men tegen Izrel op zijn hoede is: ik hoop, dat dit verhaal hieromtrent ook iets leeren zal. Maar volgen wij den blijden vader; wiens echtgenoot zoo niet met Sara, dan toch met Hanna was gaan twijfelen, en nu met de eerste juichte en met de laatste loofde, in deze jubelweek. Aan geen zijner werklieden had hij verzuimd de blijde tijding te laten weten: bij sommigen ging hij zelf en dat had zijn reden: waar kinderen waren, zeide hij: ik heb uw kinderen wel eens een verrassing bezorgd, toen ik zelf nog geen kinderen had, nu zouden zij gaan denken, dat mijnheer Pers niets meer weten wil van een hunner: hier, neem dat, moeder! en geef het hun op de gezondheid van mijn zoon.

{==446==} {>>pagina-aanduiding<<}

Zoo geschiedde het dan, dat de kleine Samuel een groot weldoener was, zonder het te weten en waarlijk, de groote Samuel was de man niet, om den kleinen knaap ooit een woord te zeggen van de blijdschap, waartoe zijn komst op de wereld in zooveel gezinnen had aanleiding gegeven. Ja, er was in den ruimsten kring van den steendrukker Pers en van den blijden buurman groote vreugde over de geboorte van dien zoon en dit was de volmaking zoo mogelijk van de erkentelijkheid zijns harten. Hij zou niet gaarne dezer dagen een bedroefd gezigt ontmoet hebben en toen de jubelweek om was, ging hij alweder naar buurman Zonderkerken; die ééns was wezen kijken; om hem zoo mogelijk te troosten en een onbewolkt gezigt van hem te zien.
Dit trof hij ook bijzonder.
Binnentredende met de gewone opwekkende groete, ieder blijhartig oosterling eigen, heette de heer Zonderkerken hem welkom en stelde hem voor: den heer Mirtel, hem van naam bekend als predikant in hun stad en verder den zwager van Zonderkerken, den boekhandelaar Leviatan, een goede kennis van Samuel.
- Hoe varen de heeren? vraagde Pers, terwijl hij hun hartelijk de hand drukte, in welken handkneep nog een andere vraag lag, n.l. weet gij wel, dat ik vader geworden ben. Hij was dan ook bijzonder over zijn buurman in zijn nopjes, toen beiden hem gelukwenschten met zijn eerstgeborene.
- Hartelijk dank, mijnheeren! en ik ben zoo vrij, UE. ook te noodigen, waartoe ik mijn buurman kwam vragen, n.l. tot het huiselijk feestje, dat ik ter eere van mijn zoon wil geven.
Deze uitnoodiging werd door de drie heeren gul aangenomen, gelijk zij gedaan was.
- En hoe gaat het nu met beiden, buurman? vraagde de gastheer.
- Voortreffelijk, buurman, dankje! die jongen groeit met den dag en maakt leven als een kermistent, antwoordde de vader vrolijk; mijn huis is mijn huis niet meer: de plaats der stille overdenking is de plaats des gejuichs geworden.
- Als nu Pers ook maar Pers blijft? merkte Leviatan lachend aan.
- Zeker, zeker, maar, in veel verbeterde en vermeerderde uitgave, antwoordde de aangesprokene ernstig: 't is alsof men, bij zulk een verandering, sterker zijn verantwoordelijkheid gevoelt als mensch en burger.
- Dit geloof ik met u, mijnheer Pers! zeî de leeraar hierop, en hoewel 't niet opgaat bij ieder kind, dat geboren wordt, ver-
{==447==} {>>pagina-aanduiding<<}
hoogt toch zulk een gebeurtenis het ouderlijk bewustzijn en maakt in den regel den mensch fijngevoeliger voor al zijn verpligtingen.
- Gelijk het verlies van die zelfde kinderen geheel en al van dat gevoel door u besproken, losmaakt...merkte Zonderkerken op eenmaal bitter aan.
De goedhartige Pers zag hem aan met een blik, waarin schuldgevoel lag, zoodat Zonderkerken tot hem zeide:
- Gij hebt gelijk, Pers! ik ben niet redelijk: 't is alsof ik u een misdaad wilde maken van uw vadervreugd, maar men kan niet altijd kalm blijven, als men aan rampen van dezen aard denkt: toch heb ik 't mijzelven al zoo dikwijls geboden, vooral in de laatste week.
- Al kan ik meêspreken, hernam Pers, over 't gemis van kinderen, daarom nog niet over 't verliezen er van, maar als ik een gevolgtrekking mag maken, dan besef ik er eenigermate het ondragelijke van, erger dan het kruis. Mirtel zag den ernstigen Israëliet oplettend aan bij deze laatste onverwachte vergelijking en vraagde zacht:
- Leeft dus in Izrel het volle besef van dien last, waarvan gij spreekt?...Alle drie zagen Pers vragend aan.
- In ons volk sterker dan in het kristendom zelf!
- Hoe zoo? vraagde de leeraar verbaasd.
- Het kruis waarvan we spreken, heeft niet Golgotha van Jezus' schouders overgenomen, noch eenig Afrikaan der overlevering, maar Israël en tot heden draagt Israël nog dat zelfde kruis.
- Spreekt gij in verband met ‘de wandelende jood, Pers?’ vraagde Leviatan, die een minder ernstige wending wilde geven aan het vuur des Israëliets.
Maar deze zeide: Neen, ik heb helaas! met onverbiddelijker te doen dan met de fantazie eens dichters. De strenge wereldgeschiedenis en het heden waarmerken als op hooger last het vonnis, dat ik uitspreek over mijn volk. Of wat anders dan dat kruis is de vervolging sints de romeinsche wereldheerschappij, ten bloede toe door de middeleeuwen voortgezet...tot op heden, schoon in wat zachter gedaante welligt?!
Izrels middel om dat lot te ontduiken was bedrog. En ziedaar dat zelfde redmiddel om vervolging, folter of dood te ontkomen, dit verborgen wachtwoord van weleer, ons kaïnsteeken, ons volksmerk, ons kruis...
- Gij neemt nu wel 't donkerste, mijnheer Pers! hernam de

{==448==} {>>pagina-aanduiding<<}
predikant een weinig verrast, en gij vergeet de magt van Israel als cipier van volkskrediet en vorstelijke schuldbrieven.
- Blijven ze toch altijd heeren zonder vorst of vaderland. Zij gevoelen juist het knellende van het kruis 't meest: de hoogste schragen hebben 't meest te dragen.
En, ik vraag u, schriftgeleerde! Moet ons volk zoo blijven? Vaderloos, vorsteloos, zonder haardsteden en altaren?...
Mijn kleine, onschuldige zoon! Dit laatste zeide Samuël Pers meer in zichzelven dan tot de omzittenden en hij vouwde de handen samen als in 't gebed.
Zonderkerken zag nadenkend voor zich heen, maar 't was alsof de wolk van zijn gelaat overgegaan was op dat zijns buurmans. Uw vraag is niet zoo ligt te beantwoorden, mijnheer Pers! antwoordde ds. Mirtel voorzigtig - maar als ik bedenk, dat in die zaak het vooroordeel een ontzettende rol speelt, zou ik haast durven zeggen, dat het niet zoo blijven kan, maar ook niet meer zoo worden kan als voorheen. Klaag echter niet over uw onschuldig kind...Ik begrijp, dat gij die wolk ziet dreigen boven zijn wieg ook, maar zal zijn lot zoo zwaar zijn als eerzaam burger in een vrijen staat? Zoo veel volken der aarde zijn versmolten in andere volken, zooveel staten zijn opgegaan in andere staten, waarom ook Israel niet, dat toch zijn zelfstandig aanzijn bij eeuwen telt?
- In dit opzigt hebben wij de wetten der natuur gevolgd, hernam Pers, maar wijs mij een volk, dat zijn afkomst zoo bewaart en tevens zoo verdacht is...Wijs mij dat verschijnsel in een ander verstrooid volk, en ik zal geen oogenblik meer twijfelen aan het geluk mijns zoons.
Gij zwijgt?...Geen wonder! Eenmaal zeide uw profeet tot onze voorouders, dat de tijden komen zouden, waarin zij zouden vlugten op de bergen, en wie op zijn dak was, moest daar niet afkomen en hij sprak wee over barende en zogende vrouwen...er bijvoegende dat de voorspelling van Daniël niet stond waar zij behoort, alsof hij zeggen wilde: ‘let daar wel op, want tans draagt gij uw eigen volksbederf in u, terwijl het in die dagen nog van buiten kwam.’
- Toch is er dan een middel voor u allen om dien vloek te ontgaan ook voor uw nageslacht, merkte Zonderkerken aan, ga tot het kristendom over, Samuël.
- Nimmer! sprak de jood, ik zal geen twee goden voor mijn aangezigt hebben.

{==449==} {>>pagina-aanduiding<<}

- Ik zou toch denken, mijnheer Pers! sprak ds. Mirtel, dat dit, zoo niet voor u, dan toch voor uw zoon het middel zou zijn om als gewoon mensch in de maatschappij op te treden. - Gij bezweert daar het vooroordeel mede...maar dit is een zaak van ernstige, rijpe overweging: in uw geval liet ik dezen wensch ook liever aan mijn zoon na, dan zelf den stap te doen.
De beide zwagers zagen den predikant verwonderd aan.
Maar Samuel Pers zeide: juist mijnheer! dat is ook mijn opregt gevoelen. Mijn zoon verneme als uitersten wil van mij, dat mijn zoon Kristen zij...En met dit offer dan zou 't mij vergund zijn, mijn hoofd gerust neder te leggen en aan een groote onregtvaardigheid van de volken - van de Kristenvolken jegens Israel te ontkomen.
Inderdaad zoo wordt het vaderzijn toch duur, zeer duur betaald, mijnheer Zonderkerken. 't Is net zooals de oude Topijn zegt: ‘'t kost ons meer dan 't leven!...’
- Altans hem kost 't zooveel, zeide Leviatan; hij heeft ze nu ook allemaal verloren en zijn verstand er bij...
- Hei wat, mijnheer! riep Pers ongeduldig...dat zegt men te algemeen. Topijn is wijs in plaats van dwaas.
- Och kom, sprak ds. Mirtel ongeloovig, dan hebben ze mij verkeerd onderrigt en als men hem ook zoo ziet loopen...
- Spreek met hem, mijnheer Mirtel! spreek met hem! maar door hem naar Meerenberg te zenden, toen zijn vrouw en zijn laatste kind gestorven waren, heeft men hem in de gelegenheid gesteld, eenige dwaze manieren af te zien en na te doen: hij is al weêr een voorbeeld, dat men niet zoo voorbarig moest zijn met zoo'n gesticht...hij had er niet behooren te zijn; maar ik verzeker u, dat Sal...
- Als men Erckmann-Chatrian leest, zeide Leviatan haastig, en men ziet Topijn, dan twijfelt men volstrekt niet meer; dat dikwijls havelooze voorkomen, die gehardheid van den ouden man tegen alle weêr, zijn kreeftige loop herinneren u volkomen den dwaas uit Madame Therèse van die schrijvers. Een haastig loopen van boven naar beneden deed alle vier een oogenblik zwijgen, alsof zij kwaad gesproken hadden.
- Als zijn vriend 't maar niet gehoord heeft, zeî Zonderkerken, terwijl hij naar een heer wees, die zijn huis verliet.
- Ik ken zijn vriend even goed, sprak Samuel, - en er is nog niets miszegd, als mijnheer Leviatan maar zijn oordeel, dat blijkbaar op schijn gegrond is, tot nader wil opschorten...tot

{==450==} {>>pagina-aanduiding<<}
nader wil zeggen: totdat hij Topijn eenige malen heeft bijgewoond?
- Als ik u een pleizier doen kan, natuurlijk, zeî Leviatan lachend.
Hiermede nam Samuel Pers afscheid van de drie heeren, die nog wat samen bleven zitten, nadat zij den Israëliet hadden beloofd gaarne van zijn uitnoodiging gebruik te willen maken. Wat dezen feestavond betreft, hoe aangenaam deze voor Pers en familie en gasten zeker zal geweest zijn en hoezeer wij ook onze oogenblikken wel zullen hebben van verlangen naar zijn oostersche gastvrijheid en zoetigheden, wij moeten hem laten uitvieren door de betrokken personen en aan een paar mannen onze aandacht schenken, die niet alleen in deze vertelling, maar in de wereld een groote rol spelen.
Terwijl dan ds. Mirtel en de zwagers Leviatan - Zonderkerken bij den heer Samuel Pers feestvierden en belangrijke dingen bespraken, die wij welligt nog te weten kunnen komen, zaten in hun schier onmiddelijke nabijheid, ook op bovenkamers van den heer Zonderkerken, twee personen.
De een, die de gastheersplaats hier in schijnt te nemen, is een man van veertig jaar, op 't oog; zijn reeds vergrijzend haar hangt aan de linkerzijde van zijn voorhoofd, een weinig over zijn oogen heen, maar als hij 't, zijn hoofd opheffend opstrijkt, dan komt er een forsch, steil voorhoofd aan de slaapzijde te voorschijn en ook een scherp, echter niet heel schoon oog. Op dit oogenblik ziet hij oplettend zijn overman aan, die druk spreekt en met hevige gebaarden, terwijl er onder zijn hand een groot boek open ligt. Deze spreker is een oud man. Dunne verstrooide haren dwalen kronkelend over zijn schedel: zijn oogen zijn op dit oogenblik geheel open en levendig, beurtelings op 't boek en op den luisteraar gevestigd. Zijn kleeding is, zoo niet ordelijk, dan toch 't voorwerp van onhandige zorg geweest: den indruk zijner persoonlijkheid zou men belangwekkend kunnen noemen.
- Kolofon, Kolofon! zegt de oude man, - die Oosterzee is iemand van onverzadelijke fabelmanie, - gij moet hem niet aanhalen: 't is niet eerlijk van je.
- 't Is wel eerlijk, Topijn! ik meen het ook, wat hij daar zegt...het moet er in blijven, hoor!...
- Als 't er in blijft, zal ik uw werk geeselen en brandmerken: Zie eens aan, in een boek, waarin gij alles op (onder ons gezegd) onvergefelijke wijze aanvalt alsof gij bouwheer eener betere wereld waart, - in een boek, waarin gij de geheele maatschappij wilt

{==451==} {>>pagina-aanduiding<<}
omvergooien, - haalt gij het doodvonnis van dien man aan over de twijfelzucht.
En terwijl hij dit zeide, nam hij een pen en - krats! haalde hij een dikke streep over een naast het boek liggend handschrift. Na deze heldendaad zag hij den gastheer, door hem Kolofon genoemd, lachend aan. Maar sommige menschen kunnen op 't zelfde oogenblik ernstig zijn.
- Is twijfelzucht niet de eb en vloed der menschenziel? vraagt hij hem, terwijl er dreigt vuur uit zijn oogen te springen. Maar waarover vertoorn ik mij! De eene betweter haalt den anderen aan.....ja gij zijt me Godverbeteraars!...zult gij ook niet met hem gaan zeggen straks: ‘weg eb en vloed, weg, strooming der zeën, weg, maan die ze veroorzaakt....Sta stil, geest des menschen! twijfel niet meer, ik heb de onveranderlijke waarheid!’
Ik zeg u (en gij wist 't als gij niet begoocheld waart):
‘Seele des Menschen! wie gleichst du dem Wasser!’ Noch de goudschaal, noch de schaal voor artsenij heeft ooit in evenwigt gestaan, maar men beijvert zich om het naast te komen aan 't rustpunt der balanstong - en in dezen ijver voor zijn eigen evenwigt bestaat het waar geluk des menschen, wiens element werkzaamheid is. Wat beveelt hij rust aan - of wilt ge de geheele wereld verkeeren in een stilstaand water - in een moeras?
- De aanhaling ijvert m.i. tegen twijfel aan een godsbestaan en als zoodanig nam ik ze over - dat ziet gij wel - en zulk een twijfel is niet zelfverfrissching of zelfvernieuwing - maar zelfvernieling, door te bijten in den grond waarop men staat en naar de hand, die ons leidt.
Daar stond Topijn op en liep door de kamer en lachte luid en sloeg met de handen in de lucht, maar even als daar straks zet hij zich weêr stil en ernstig neêr en zegt op eenmaal plegtig:
- 't Is misdadig, te spreken van een twijfel, waaraan geen sterveling ooit heeft geleden, ooit lijden zal. Zoogenaamde profeten hebben door dit opwerpsel grond gevonden voor hun klagten en boetpreêken: zij hadden toen een schijnreden van zijn, een schijnregt om wee te roepen - en ik moet bekennen, sommige menschen hebben dien schijn versterkt op bedenkelijke wijze: de een door wanhoop, de ander door spot...maar, geloof mij, mijn zoon! zoo zeker als de elektriciteit, na haar zigzags- en cirkelreizen, tot haar bron wederkeert, zoo zeker zoekt de mensch, na nog zooveel doling, zijn God en Vader weder - door dezelfde wet!
- Zoodat gij toch doling in het besproken opzicht erkent?

{==452==} {>>pagina-aanduiding<<}

- Natuurlijk, zij behoort tot de twijfelzucht, tot de spelingen van den geest, die dikwijls zoo zwaar beproefd wordt: - maar dit is geen atheïsme: er is geen atheïsme, zeg ik u.
Ik heb tegenwoordig een leerling, Kolofon! een aardige jongen, een koewachter...
- Zoo....
- Ik leer hem lezen in de vrije lucht - en wat denkt gij, dat een van 's knaapjes eerste vragen was, toen hij de vrijmoedigheid kreeg om mij te vragen?
- Ik weet het niet, Topijn! zeg 't maar, gij hebt er slag van om zelfs een beeldstormer goedertieren te maken voor een vorm.
- Toen ik hem zeide, dat het gras, waarop wij zaten en de blauwe lucht, waarin wij adem halen en de zon die ons beschijnt, niet door menschenhanden gemaakt zijn, (schoon ik hem door een vertelling en een voorstelling op mijn manier een groot denkbeeld heb gegeven van de magt des menschen) toen vraagde hij mij:
- Heeft dat dan niet een heel knap mensch gedaan?
- Nu, Topijn! ga voort, gij hebt toch wat geantwoord?
- Ik zeide: ‘neen, mijn kind! dat heeft geen mensch gedaan, - dat heeft God gedaan.’ En ik heb nimmer van een kind of van een volwassen mensch een inniger, eenvoudiger gelaat gezien dan toen van dat kind.
- Welnu, wat zou dat nu nog beduiden! gij zijt in de gewone formule gebleven, waarin alle leerboeken omtrent God zich bewegen en hebt het manneke niets nieuws verteld en mij, om U de waarheid te zeggen, ook niet. Ik houd 't er voor, dat nu de knaap nog net zoo dom is als te voren.
- Wel zoo, Kolofon! Ster der mieren! Straal van een stalkaars! Sukkelschrijver van groote boeken! Sjouwerman uwer denkbeelden!....'t Beteekent niets, niet waar? dat een onontwikkeld, onbeschaafd kind voor zich zelf al tot het besluit is gekomen, dat het een heel knap mensch moest zijn, die zoo maar sterren schiep. Gij blijft aan een woord hangen als de muis aan een stuk spek, ook al zit er een haak in. Gij zoudt willen spreken van een 1ste magt, die alles schiep; van een 1ste kracht, die den 1sten stoot gaf aan het raderwerk der natuur! of wel, om er voor goed af te zijn, van een eeuwigheid, waaraan geen begin of einde te smeden is door hersenen van menschen!
En daarmede dacht gij dan Kolofon te zetten achter alle wijs-
{==453==} {>>pagina-aanduiding<<}
begeerte; - een punt achter alle wrijving van denkbeelden over het onmetelijk denkbeeld: God.
't Verwondert me niet meer, dat er in uw werk een aanhaling was uit Oosterzee, want gij schijnt tegenvoeters maar gij zijt het werkelijk samen eens in het uitroeien van alle godsbesef.
- Een mooi kameraadschap, Topijn! ik heb mij toch nooit aan goddeloozen windhandel schuldig gemaakt.
- 't Is ulieden al meer en meer onmogelijk te worden gelijk de kinderen. Gij beseft reeds niet meer; en 't komt van Uw hoogvliegerij, van Uw Nadorpaskwillen; dat het kind, waarvan ik spreek, het levend bewijs is van het aangeboren Godsbewustzijn. Er moest geweld gepleegd worden om dat te verdelgen, maar Strauss heeft 't op zichzelf vergeefs beproefd: 't is niet te verdelgen, want 't is essence van geest, van menschengeest. Vandaar ook, dat Strauss 't veel verder heeft gebragt als Messiasloochenaar, dan als Atheist; 't eerste heeft hij schitterend volbragt; 't laatste echter is bij poging gebleven, - gelijk van zelf spreekt: want een koning onttroonen als den God der Israeliten, - een Jupiter van den Olympus halen, een Wodan verbranden zoo goed als een eikenboom, een Mammom in de smeltkroes stoppen en tot bruikbare specie omwerken, - dat is geen atheïsme, Kolofon; dát is geen atheïsme: gij verstaat mij immers? Maar een kind beletten te zeggen: ‘dat moet een heel knap mensch gedaan hebben!’ dat zou atheïsme zijn en zoover heeft niemand 't nog gebragt.
Kolofon zag den ouden man met toenemende verbazing aan.
- Ik moet Uw leerling bij gelegenheid eens zien, Topijn! zeide de boekeschrijver nadenkend, terwijl hij op deze wijze den ouden heer in 't gelijk stelde.
- O maar, vriendje! 't is die jongen alleen niet; - wat ik u zeg, geldt van alle kinderen. Denk nu niet, dat ik een wonderkind vóór heb...maar daarom mag j'em wel eens zien en des noods onder handen nemen.
Topijn deed zijn jas tot boven toe digt, zocht zijn stok (dien zelfs een somnambule zou gevonden hebben want er was een zakdoek aangeknoopt) hing die over den linkerarm, zette zijn hoed op en zou juist Kolofon groeten, toen zij op eens werden getroffen door een schoon koorgezang.
- Bij buurman Pers, zei Kolofon; hij heeft een zoon, dat weet gij?
- Ik heb 't gehoord van hem zelf. Ik hoop dat de brave

{==454==} {>>pagina-aanduiding<<}
jood er nog kleinkinderen van beleeft - er wordt voortreffelijk gezongen, Kolofon!
Beiden stonden, elkander aanziende, maar slechts aandacht hebbende voor het zachte koor, stil te luisteren. Het gelaat van Topijn, dat, men kon dit nu zoo goed zien, altijd er uitzag alsof 't luisterde naar schoone muziek, veranderde niet. Maar Kolofon veranderde veel. Zijn hoekig, prozaisch gelaat werd klaarder, zijn scherp oog zachter, zijn geheele voorkomen meer in overeenstemming met zichzelf. De muziek is een zonderlinge toovermagt - een waar orakel. Zij doet zien en gevoelen, wat men te voren niet wist. 't Was nu, alsof men van Kolofon moest getuigen: gij spreekt veel roekeloozer dan gij zijt; gij wendt slechts woeste denkbeelden voor, omdat gij met de wereld niet op een goeden voet wilt staan. Hij was aangenaam getroffen door den liefelijken psalm en hij scheen niet te bemerken, dat de schalke wereld lieve boden heeft om haar burgers te verzoenen en veel te doen intrekken van 't geen zij ondeugends zeiden en deden.
Toen zij een poos geluisterd hadden en gezwegen, sloot Kolofon werktuigelijk de boeken en verbergde zijn handschrift. Topijn glimlachte, fluisterde zonder iets voorbedachts: ‘ik denk aan Gretchen, Kolofon!’ en zeide de berouwvolle pijnlijke woorden op: ‘Wäre ich hier weg! Mir ist, alsob die Orgel mir den Athem versetzte! Gesang mein Herz im tiefsten löste!...’ Maar Kolofon werd eensklaps vuurrood op deze onverwachte sombere verzen en daarna zoo bleek, dat de oude man ontstelde en zich haastte, hem te helpen.
- Maar, Kolofon! zeide hij meêwarig en ontroerd tevens, terwijl hij den forschen man in zijn stoel terugplaatste, staat gij dan niet op den grond, dien gij verdedigt, - en ademt gij niet den dampkring, dien gij aanprijst ten leven?..Leert gij dingen, waarvan gij niet doordrongen zijt en draagt gij slechts het masker van den onverbiddelijke en zijt 't niet? Maar Kolofon zeide: - laat mij in dezen ure alleen, goede, wijze vriend! maar geloof van mij, dat ik overtuigd ben van mijn leer: iets anders is voor mij uit dien psalm en uw sombere kommentaar verrezen - tot morgen bid ik u.
Na zwijgend nog een en ander voor Kolofon te hebben bezorgd, liet Topijn hem alleen.
Sommige menschen wandelen 't liefst in de stad en drentelen door de straten en kijken in de winkels uit allerlei oorzaken. Anderen daarentegen begeven zich meer naar buiten en loopen

{==455==} {>>pagina-aanduiding<<}
over 't groene gras, en nemen nauwkeurig waar, wat de natuur allerwege heeft uitgestald. Daar hebt gij de industriële en de arkadische, - òf wel, de praktische en beschouwende rigting van den menschelijken geest. Laat ons geen van beiden hardvallen, want indien wij ze zuiver laten uitvieren, dan ontmoeten zij elkander eenmaal bij den hemelschen Vader.

't Is vijf ure in den morgen van een der laatste aprildagen. Op de boerderij genaamd: ‘Gooi niets over den balk!’ zijn reeds veel menschen en dieren in de weer, terwijl het aardrijk bezig is, zijn donkere helft naar de zon te wentelen, die als altoos in blakenden welstand licht en warmte laat stroomen over alles, wat in haar bereik komt. De schemering wordt helder dag en de kilheid van den nacht maakt plaats voor frissche morgenlucht. Hier en daar hoort men een haan en een hond in de verte, terwijl men van nabij het ontwaken der boomen waar kan nemen in het hoorbaar ontritselen van 't jonge loof, en 't waakzaam opzien naar de groote klok, dat de houtduiven uit hun nest doen, schoon men eigenlijk aan hun slaperigen blik niet precies kan zien, waar die klok hangt. Maar 't schijnt toch laat genoeg te zijn, want de duif springt pluimschuddend op een buitentak en de doffer klapt luidruchtig zijn vlerken uit, terwijl hij zich trotschelijk op een paal van het weihek nederlaat en een beteekenisvolle kropvermaning aan moeder de vrouw doet hooren. Beide echtelieden begeven zich hierop naar den dorschvloer in de schuur der hoeve en sluipen daar onder hun rasgenooten van de til en nemen hun ontbijt tot daar een mensch komt aanschuiven, die de smokkelaars herkent en de goeden met de kwaden opjaagt naar buiten, waar zij ontevreden afscheid van elkander nemen.
- Baas! dus roept een stem dien opjager toe, - moet ik weêr naar de hoekwei met alle zeven?
De aangesprokene, een man van ruim veertig jaar, keert zich op de vraag om en zegt:
- Zoo, hekspringer!...ja, dat 's goed, ga je gang maar. Doe vader Topijn de groetenis van me.
Het knaapje gaat daarop zijn koeien van de ruiven en bakken weghalen en jaagt ze de werf op, maar terwijl hij de staldeuren sluit, komt de dienstmaagd aanloopen en zegt ruw weg:
- Zeg ereis jij, zou je de emmers met melk niet eens in de

{==456==} {>>pagina-aanduiding<<}
keet dragen, eer je den heelen dag gaat luieren! toe, gauw maar wat! je hebt nog tijd genoeg van daag om te slapen.
De knaap zegt niets, maar doet de staldeur weêr open en zet er achtereenvolgens vier emmers uit, die hij met de meid samen naar de keet draagt. Die jongen zal zoo ongeveer een jaar acht-negen geweest zijn; hij schijnt zijn luidjes zoowat te kennen, want terwijl hij zijn stok, waaraan zijn zakje met boterhammen hangt te bengelen, onder den arm steekt, zegt hij gul:
- Nu, goeden morgen, Grietje! ik dank je voor je vrindelijkheid, en terwijl hij haar zijn pet van de binnenzijde laat zien, voegt hij er bij: wees maar niet ongerust, dat Herman slapen zal van daag.
Op deze woorden achtervolgt zij hem kwasi boos, maar het eind er van is, dat Herman eventjes moet stilstaan en naar de koeien kijken; zoo doet hij en zij stopt onderwijl een koude pannekoek bij zijn boterhammen en neemt hierop een hartelijk afscheid van hem, daarin bestaande, dat zij hem een eindweegs aan zijn ooren voorttrekt, waarna Grietje met een schaterlach naar de keet (boerenkeuken) draaft - en Herman zingend zijn weg vervolgt, terwijl hij iets uit zijn petje neemt....een boek. Aan de hoekwei gekomen, laat hij er de beesten op door het hek, en vooral op dit uur gerust, dat zij geen dartelheid zullen beginnen, loopt hij heen en weêr en leert van buiten, wat hij voor zich houdt uit het boek. Van tijd tot tijd haperend, loert hij eventjes, terwijl hij zorgvuldig de hand op de andere regels legt om zichzelf niet meer te verklappen dan noodig is. Onderwijl is de frischheid van den morgen langzamerhand verdampt, de zon staat hoog in 't luchtruim, het hooge gras is drooger, de dampkring is warmer, en met dezen ook de borst van 't veldgevogelte, dat, ieder in zijn toonaard, zijn goeden Schepper iets voorjubelt - een lied.
Maar hoe vrolijker al dat oberonsvolkje wordt, hoe onrustiger de kleine Herman. Hij kent zijn les, hij is er zeker van: ten overvloede gaat hij naar de groote paal, die midden in 't weiland staat; (gelijk die plegen gebruikt te worden om wild vee aan te binden en te laten grazen en aan welk instrument reeds zooveel beesten den nek gebroken hebben) hij steekt er twee stokken in de gaten, bindt weêr kleine houtjes aan het eind dier stokken; en wel aan ieder vijf; en daarin legt hij het boek, waarna hij oratorisch vóór dien lessenaar gaat staan, of eigenlijk vóór dien houten reus met die houten armen, en het geleerde voordraagt

{==457==} {>>pagina-aanduiding<<}
met luider stem. Dit gaat vlot en een oogenblik van tevredenheid maakt den knaap blij en trotsch maar weldra klimt hij zelf boven op de paal, gaat er eerst op zitten, daarna op staan en ziet naar den rijweg en kijkt overal rond en laat zich daarna zwijgend afglijden, terwijl hij de beide armen van 't houten onmensch troosteloos naast elkander op den grond legt.
't Is op dit oogenblik, waarin blijkbaar de knaap ongerust is en 't niet naar zijn zin heeft, komiek om te zien, hoe hij zijn voorraad spijs bekijkt en 't er niet bij laat, - maar een flinke hartsversterking neemt. Hij hapt even nijdig in de demokratische pannekoek als in de meer maatschappelijke boterhammen en sluit daarna het zakje, zijn voorraadschuur, en gaat een poos aandachtig naar den grond zitten kijken. Daarna draagt hij nog eens stil voor zich zelf het geleerde voor, ten einde zich te overtuigen, dat de geheel lichamelijke bezigheid van zoo even zijn geest niet verarmd heeft; ook dit schijnt naar genoegen uittevallen, want hij gaat vrolijk naar meergemelden paal, kloutert er op en overziet zijn vee en de geheele landstreek, zoover maar de horizon van zulk een klein middelpunt strekt. Daarna echter glijdt hij van zijn observatorium en gaat zoolang hij is in 't gras liggen. Na een half uur staat hij, met een paar pruiloogen verrijkt, weder op, kijkt naar 't groot uurwerk, dat daar ginder met zijn blinkende cijferplaat aan den onmetelijken wand staat te schommelen en zegt eindelijk, wat ons eenig licht over zijn gejaagdheid geeft:
- Anders is hij al lang hier - de oude heer!...
't Is reeds een heel eind in den namiddag, 't loopt reeds tegen vijven, 't melkuur, en de knaap is van onrust, gejaagdheid, hoop en vrees overgegaan tot kinderlijke droefheid; terwijl hij zijn vee bij elkaâr doet scholen in de rigting van 't hek, ziet hij 't maar half door zijn oogen vol tranen. De rest van de boterhammen is gebleven, wat zij van morgen was, toen wij hem zijn droefheid zagen verzetten in het pannekoekje van Grietje en 't is nuttig, dat de beesten den weg weten naar de hoeve, want Herman loopt meestentijds achteruit om nog wat uittezien...Vergeefs! - dien hij zoekt, is er heden niet.
De jongen volgt werktuigelijk en zeer neêrslagtig zijn koeien, helpt Grietje melken zonder een woord voor haar over te hebben en daar zij, in het melkhuis teruggekeerd met de volle emmers, het nog half gevulde zakje aan zijn stok ontdekt, vraagt zij hem, terwijl zij ernstig op dit buitengewoon verschijnsel wijst:

{==458==} {>>pagina-aanduiding<<}

- Ben je niet goed, Herman?
Hier - eet maar wat voor de hoofdpijn, 't is lekker warm en smijig.
Maar Herman gaat naar haar toe en schudt het hoofd, vragende hoe weet gij, dat ik pijn in 't hoofd heb?...Luister eens, Griet!
Grietje ziet hem verwonderd aan en luistert.
- Vraag eens aan den baas, fluistert hij, of ik eens naar de stad mag....
- Nu van avond nog?
- Ja.
- Als je wat eet, zal ik de boodschap voor je doen.
Herman gaat aan den roodaarden schotel zitten en doet alsof hij vlijtig eet, maar 't heeft niets te beduiden. Onderwijl doet de meid haar boodschap aan de vrouw.
Daar komt moeder de vrouw de keet binnen schommelen. 't Is een vrouw van veertig jaar, met al het uiterlijk der gezondheid en welgedaanheid en goejigheid. Herman hoorde reeds van ver haar luide stem en zeide in zichzelf: och, die domme Griet!
- Wel snuiter! Wat moet gij in de stad gaan doen? Verdwaald raken en ons zonder wachter laten zitten en die goeie beesten zonder kameraad of leidsman? Ha, ha, ha!
Zeer afstekende met de bijna schreeuwende stem der boerin, zegt de knaap: neen, vrouw! Ik weet de wegen best...Ik zal niet verdwalen...Ik wou er graag eens naar toe...
- En hoe laat denkt de snuiter terug te zijn?
- Vóór half negen, boerin!
- Grietje, kan hij ook 't een of ander meêbrengen uit de stad voor ons gebruik?
- Ja boerin, de zeep is op, en de olie zal maar schrap toekomen en 't laatste zout is in 't vaatje en gisteren hebt gij niet veel stroop meer overgelaten - en wat mij betreft, mijn schoenen zijn erg kapot...
Herman zag beide vrouwen benrtelings aan en liet den aarden schotel van ontsteltenis verder onaangeroerd.
- Nu, span hem dan maar in, ik heb voor mij niets noodig dan wat spelden en naalden, maar laat hem 't opschrijven, Grietje! anders komt i nog te Rome en heit den paus niet gezien. O, ja! zet er domineesklontjes bij, Herman! maar eet ze niet op onderweg! En ga nu maar gauw. Toe, Grietje! help hem eens flusjes te paard.

{==459==} {>>pagina-aanduiding<<}

Nu mogt Herman naar de stad...
Dit was nu allemaal zoo in regelregten strijd met zijn bedoeling en zijn gemoedstoestand, dat hij de vergunning haast liever niet verkregen had, dan op die manier. En die beide vrouwen gingen ook haar onverbiddelijken gang, zoodat hij een kwartier later toegerust was met een korf bijna zoo groot en zwaar als hij zelf. Maar hij hield zich goed en onderweg raakte hij met zijn last verzoend, zoodat hij aldra de stadspoort welgemoed binnenstapte.
Welk een opmerkzaamheid voor een kleinen boerenknaap, met een kort buisjen aan, een oud petjen op, klompen aan de voeten en niet eens een vest aan; met een gewoon knapengezigt, alleen een weinig nadenkend en droefgeestig voor een jongen van die jeugd, - haast bezwijkend onder een grooten hengelkorf...waarlijk in de stad merkt men 't figuurtje niet. Nadat Herman zijn korf in den naasten winkel bij de poort heeft nedergezet en besteld, gaat hij, op 't papiertje af, al de andere kleinigheden doen, waarna hij de stad links en regts en de handen in den zak gaat doorkruisen. Hij ziet veel oude heeren aan, blijft zelfs stilstaan om een enkelen, dien hij in de verte ziet aankomen, maar gaat dan, zigtbaar teleurgesteld, weêr verder. Hij wordt ook steeds onrustiger hoe later het wordt, en ziet eindelijk aan de ontstoken gaslichten en hoort een half uurtje later aan de klok van achten, dat hij de poort nu moet gaan zoeken om naar de hoeve terug te keeren.
Trouw aan 't gegeven woord, haalt hij even over achten zijn korf af en men zou zeggen, dat hij al heel wat heeft uitgevoerd in de stad. Maar dat hij voor zich zelf, als knaap Herman, onverrigter zake terugkeert en dit bepaald niet zou doen indien de loontrekkende Herman niet gehoorzaam en dankbaar van hart ware, dit zal ons dadelijk blijken.
Met zijn vollen korf aan den arm duurde 't niet heel lang of Herman liep schreiend langs den weg. Hij pruilt en snikt, terwijl hem de tranen langs de wangen biggelen, tranen in de volle kracht der jeugd, nog niet aangetast immers door de kunstbewerking van huichelarij of de pers der overgevoeligheid. Echte ronde dikke tranen rolden en tuimelden snel achtereenvolgend, op 't gevaar af van straaltjes te worden, langs het bescheiden neusje van den knaap des velds. Op eenmaal, terwijl hij geen tien minuten meer van de boerderij, ‘gooi niets over den balk!’ verwijderd is, ziet hij ter sluiks om op de driftige stap-
{==460==} {>>pagina-aanduiding<<}
pen, die hem in de schemering schijnen te willen inhalen en wrijft met zijn mouw, haastig en verward, zijn besproeid gelaat zoo schoon als die zonderlinge zakdoek toelaat en stapt, zijn korf verhangende, door als een groote jongen.
- Herman, sakkerloot, kerel! Wat begin je in eens haast te maken? Heb je den lieven tijd weêr versukkeld?
- Weêr versukkeld, Justus! Ben ik zoo lui?
- Neen, lui niet, dat zal ik niet zeggen, maar dat je soms te droomerig doet voor een boerenjongen, die zelf zijn brood moet scharrelen, dat mag ik je niet verzwijgen? En wat hoor ik weêr aan je stem en wat zie ik aan je bakkes (de driftige nastapper is Herman bij en ziet hem digt onder de oogen)? Wat scheelt er aan? Is die korf je te zwaar? Geef eens hier! Vertel nu eens op.
Dus sprekende, ruw maar hartelijk, bevrijdt hij den knaap van zijn vracht en moedigt hem aan tot spreken.
- Zal je 't niet zeggen tegen je vader of je moeder, Justus?
- Neen, neen, maar wat zou dat? zijn dat zulke bullebakken?
Ik zou denken van niet, al zeg ik 't zelf.
- Je weet wel, van dien ouden heer, mijnheer Topijn, die mij alle dag komt bezoeken en mij zooveel leert?...
- Ja, wel! zooveel leert droomen...ja wel!
- Die is er den ganschen dag niet geweest en in de stad heb ik hem ook niet gezien - en ik weet niet, waar hij woont - ik ben bang, dat de oude man ziek is!
Het scheelde weinig of de knaap werd andermaal bedroefd, maar hij hield zich goed.
- Dat's kolossaal! zou Peijpers zeggen. Wel, man! denk je nu, dat 't dien ouden heer eindelijk niet eens gaat vervelen om je te leeren? En dan in de stad zoeken....ha, ha, ha! ik dacht, dat ge wijzer waart, maar nu verwondert 't me, dat ge er geen lantaarn bij hadt! Herman, Herman! wil ik je eens een goeden raad geven?....‘Morgen komt er weêr een dag’....die oude man staat niet voor je gereed....welligt komt'i morgen en anders overmorgen. De zonderlinge man heeft er welligt een wijze bedoeling meê. Ga maar gerust slapen. Ziek wordt Topijn niet, - hij kan alles verdragen en zeg hem morgen of overmorgen niet, wat voor zotheden je van daag hebt uitgevoerd, hoor je? Anders zal je em eens hooren lachen en dat doeti aaklig....
- Dat doeti niet aaklig....mijnheer Topijn is braaf, en je vader heeft me van morgen vroeg de groetenis nog verzocht aan hem.

{==461==} {>>pagina-aanduiding<<}

- 't Is ook een beste man, en zoo wijs als Salomon in zijn beste dagen, maar daarom lachti toch vreemd.
Hier zou een welligt merkwaardige woordenwisseling ontstaan zijn tusschen den zoon en den geringsten dienaar van den hoevenaar, indien zij niet op 't erf getreden en door den hokhond begroet waren, die aan alle gesprek een eind maakte door luid geblaf en heel veel kapriolen.
- Zoo, zeide de boerin van ver op de wijze der stadsomroepers, als je na 't klokje waart gekomen, hadt ge allebei bij kardoes kunnen slapen.
Met deze woorden nam zij den korf van Justus over en zeide uitpakkende:
- Griet, 't jonk heeft zijn dingen goed gedaan, dat mag hij dus meer doen.
Herman vond dat laatste niet zoo grif belooning als de vrouw des huizes, maar verder dacht hij daar niet meer over, at een weinig pap meê en wat sla en aardappels van Griet en ging daarna, tamelijk welgemoed ter rust; Justus kon wel eens gelijk hebben, dacht hij in zichzelf. Daarna droomde Herman natuurlijk heel veel van zijn weldoener en sliep aldra den slaap der kommerloozen. De jeugd is opgewassen tegen rampen, vooral 's nachts.
Toen de meid ook ter rust was, brak Justus zijn gelofte aan Herman en vertelde aan zijn ouders, dat hij Herman schreiende op den weg had ontmoet en dat de knaap wel veel moest houden van den ouden heer Topijn om zoo te pruilen....
- Ik zou hem maar naar school sturen, vader! zeî Justus hartelijk, de jongen leeft voor een boek en voor een koe slechts in de tweede plaats: ik geloof evenwel, dat hij de beesten lief heeft.
- Nu, nu, 't is pas een goed jaar, dat hij op den dorschvloer is komen rollen....en dat leventje kan hem geen kwaad doen, wij zullen den zomer geheel laten voorbij gaan - ik heb er ook al over gedacht...laat dit maar aan mij en aan uw moeder over, Justus! -
- Best, vader! ik zeg 't ook maar zoo...
Justus werd een weinig verlegen over zijn beslissende stem van daareven: zoodat zijn moeder hem te hulp kwam met een stem, zooals bijwijlen Thorbeeke of Groen v. Pr. ook moest hebben (of opzetten):
- Kom, Jan Hooiwinkel! wind er nu maar geen doekjes om

{==462==} {>>pagina-aanduiding<<}
en zeg liever, dat je Herman een aardig jonk vindt, net zoo wel als ik en Justus en dat hij geen koewachter zal blijven bij Jan Hooiwinkel.
- 't Verwondert me eigenlijk, zegt de boer peinzend, dat de oude Topijn mij daarover nog niet heeft aangesproken en voor en al eer heb ik er geen plan op...
- Daar heb je al weêr gelijk in...nu, dan zal 't ook wel gebeuren...de oude gek leeft van zijn geld, zeggen ze, en heeft kind noch kraai op de wereld...hij zal ook wel een handje helpen en wij behoeven 't goddank! ook niet aan de raven van Elias over te laten.
- Mensch, wat sla je weêr door?...De opoffering is zoo groot niet - en komt ook niet ter sprake. De vraag is alleen maar, of 't den knaap past en dat moet deze zomer leeren. Hij heeft een gezond leven en een goed leven en is tevreden, vooral nu hij heeft leeren lezen en schrijven, maar dat beduidt allemaal niets...Hierop zeî Justus zijn vader een hartelijk goeden nacht en daarna zijn moeder. Ook deze ging slapen maar noodde vergeefs haar man tot 't zelfde bedrijf: hij bleef nog wat zitten en zeî zijn vrouw goeden nacht.
Toen alles stil was op de hoeve, zoodat zelfs de bemoeiziekste haan er niet aan dacht, iets anders te doen dan te slapen, nam hij zijn pet van 't hoofd, tornde de voering los en haalde er een brief uit, dien hij nog eens aandachtig ging zitten lezen in zijn eentje.
- Herman Tavenrade...fluistert hij herhaalde malen in zichzelven; beide ouders nog in leven;...burgermenschen!...Nu, dat gebeurt meer in de wereld, en of hij nu voor 't oogenblik bij mij is, of wel een ander, dat komt al op 't zelfde neêr. Wij zullen onzen pligt zien te doen.
Daarna ziet hij den brief nog eens in, vouwt hem dan eerbiedig digt, legt hem weder op de zelfde gewijde plaats en werpt zijn pet straks achteloos neêr als gewoonlijk. De huisgenooten weten niets van dien brief en behoeven er voorshands niet van te weten, mompelt hij.
Den anderen morgen stond vader Hooiwinkel niet zoo heel onbezorgd op; de kleine Herman daarentegen zong helder door; terwijl de zon door 't zwerk aan den gezigteinder heen kwam breken met eenigen spoed, zou men zeggen, alsof het welkomsten danklied van den wees haar lokte:

{==463==} {>>pagina-aanduiding<<}


Ik wensch u allen goeden morgen! 
U, goede dieren nummer een; 
Terwijl de meester rust van zorgen, 
Waakt gij en spaart voor hem meteen. 
Wie noemt u slaperig en log! 
Zegt, beestjes! wanneer slaapt gij toch!... 

De baas komt naar den frisschen kleinen zanger, die de koeien zoo vlug melkt en zegt: goeden morgen, Herman! wel, dat gaat er al vroeg op los, als dat van avond weêr maar geen waterlanders geeft!...Heb je gisteren den ouden heer mijn groete gedaan?
- Ik heb hem niet gezien, baas! maar van daag, hoop ik. Hebt gij nog iets te belasten - ja, straks zie ik hem stellig.
- Groetenis, en wanneer hij eens komt opstappen?...
- Niet mankeeren, baas!...
Een kwartier later komt Griet, nog een kwartier later is het als gister, behalve dat Herman zoo mogelijk wat haastiger is in 't voortstuwen van 't vee naar de zelfde wei. Die kleine herder, wien zooveel centenaars gehoornd levend vleesch gehoorzamen! Die kleine herder, van wiens soortgelijken de kleinste koe er zeven op de horens neemt! Die kleine herder, die meer makker schijnt van deze leidzame dieren dan hun rentmeester! Neen, niet die kleine herder, maar dat geheimzinnig non plus ultra aan het dier des velds met iederen zonsopgang steeds onverbiddelijker voorgeschreven.
Zorgvuldig opent Herman het hek, de beesten loopen driftig de wei in, terwijl ze elkaâr spelend verdringen, zoodat de palen er van bibberen in den dam. De kleine man sluit het achter hen en gaat een poosje op het hek zitten, iederen arbeider groetend die voorbij komt en van ieder, bijna zonder uitzondering, een hartelijken groet terug ontvangend. In afwisselend zingen, leeren, buitelen, kruiden zoeken en kikkers vervolgen gaat het eerste gedeelte van den dag voorbij: de knaap eet met smaak uit zijn knapzak en staat vergenoegd op; - naar de zijde der stad uitziende, ontsnapt hem eensklaps een juichkreet; zijn rustigheid van dezen morgen is weg; hij krijgt allerlei kleuren; hij opent zijn boek en prevelt met een verwarden haast...'s Knaapjes hart bonst, terwijl hij naar het hek gaat en zich daar nederzet, - en waarlijk de palen bibberen nu alweêr van 's herders blijdschap. De jongen is blij, zijn oogen schitteren en hij houdt niet op, zich goed te vertoonen op het hek, opdat zij 't zien zouden, die daar komen.

{==464==} {>>pagina-aanduiding<<}
Die daar naderen. Hij behoeft zichzelf niet meer in 't oog te brengen. Hij opent beleefd het hek voor twee wandelaars, waarvan de een, een oude heer met een stok, waaraan een roode zakdoek geknoopt is, op den arm, regelregt op hem toegaat en zegt:
- Zoo, Herman! ik wensch je goeden dag.
- Dag, mijnheer Topijn! zegt de jongen een weinig bedeesd, en ziet den anderen heer aan, een breedgeschouderd, maar ook wel wat scheefgeschouderd man met een forsch gelaat waar langs onkrulbaar kleurloos hoofdhaar hangt, tot haast over de oogen, althans aan de linkerzijde. Hij ziet den knaap stroef aan en zegt even stroef en haast niet hoorbaar: dag, jongen! maar deze wil het hooren en groet weder. Wij behoeven niet te gissen; de heer Topijn heeft den man met de scherpe, harde oogen meêgebragt, - Topijn en Kolofon bezoeken Topijn's kweekeling.
O, zegt Kolofon, terwijl hij zich in 't gras laat neêrvallen, o, wat is mij dat goed. De straatkeien springen u tegen den neus, - maar het gras des velds blijft zacht en maakt zachtzinnig...ga uw gang, Topijn! ik blijf hier een poos zitten. Topijn vouwt de handen samen over de onderste knoopen van zijn vest, gelijk hij meer pleegt te doen in oogenblikken van verbazing. Hij ziet Kolofon nog aandachtiger aan dan de kleine herder, die een weinig verzoend raakt met dien grooten onvriendelijken man.
Maar eindelijk zegt de oude heer:
- Wordt gij op eens zoo sentimenteel, Kolofon! dat gij vergeet, hoe hier op dit zelfde groene gras uw boeken zouden vertreden worden, al gaf Leviatan ze voor niets!
Kolofon sprong op als een veer en Herman haalde onwillekeurig de handen uit zijn zakken, beide mannen gespannen aanziende en niet vrij van een dreigenden blik tegen dien heer, Kolofon genoemd, want als hij den ouden heer soms aan durfde raken, dan...
- Mijn boeken vertreden, Topijn! anders dan door het gedierte des velds?
- Ja zeker, door de arkadiërs, die gij daar gingt ophemelen, als ik u uit had laten praten.
- Door zulk volkje? (op den knaap wijzende.) Ha! ha! ha! (bitter).
- Neen, man! dat is een leerling van Topijn, die geen boek leed doet, zelfs van Kolofon niet: mijn jongen dus zal al wat boek is eerbiedigen, zelfs boeken als van Kolofon.
- Wat raast gij toch? Wat meent gij, Topijn? of ik ga weêr zitten.

{==465==} {>>pagina-aanduiding<<}

- Ik meen, dat gij, bediller Gods! u niet zoo verootmoedigen moest voor het gras des velds. De geest Gods, die hier zweeft en dien gij zegt in te ademen...en die u verzacht...
- Ik sprak niet van geest Gods...wat is dat voor spiritus...
- Wat maakt u dan anders zachtzinnig? of welk ‘mensch’ zou 't mogelijk zijn, uw ziel te verzachten. Gij weet - want de schrijvers van het boek genaamd Job wisten 't reeds - dat dit tot hooger dan menschenbevoegdheid behoort. De geest, waarvan ik sprak, is ook op de straten, in de huizen in uw studeervertrek. Maar daar schijnt uw organisme zich moedwillig te sluiten, terwijl ge uw iconoclasmen, ik bedoel uw beeldstormerijen uitstormt in niemands tegenwoordigheid dan onder het bedenkelijk toezigt van uw hollend hoofd en uw koud hart.
- Welnu, goede vriend! ik zal het gras des velds, ik zal de jonkfrouwelijke natuur, die mij hier zoo sterk aanspreekt, niet meer prijzen; stel u gerust! zoo gij meent, dat ik mijn gevoel van waarde hier zoo dadelijk ging offeren, of mijn innigste overtuiging voor de regtbank wou brengen van enkele koeien en een knaap. i.e.w. Ik zal niet sentimenteel zijn, Topijn!
- Ga dan gerust zitten, andwoordde de oude heer, terwijl hij met zijn zakdoek aan zijn stok ook het gebaar daarvan deed; nu ik weet, dat gij u niet door de liefelijkheid der natuur, noch door haar reinheid, noch door haar muziek zult laten vervoeren, ga ik gerust even op zij met den knaap. Tot straks, Kolofon! (Lijder, mompelde hij nu).
- Tot straks, Topijn!

De schrijver herhaalt hier, wat hij in ‘de vijand der maatschappij’ reeds met aandrang heeft gezegd: de kinderen moeten geregeld leeren denken en geregeld het gedachte leeren uitspreken, zoodanig, dat zij sprekende geregeld hun gedachten kunnen laten volgen. Het krioelt van stomme of stotterende denkers, en van brutale woordvoerders zonder gedachten.
In het snelle leven van den hedendaagschen maatschappelijken toestand onzes vaderlands, is het noodig, dat de individuën even zoo snel meêdenken, meêspreken, meêhandelen, zullen zij niet door de toekomst verrast worden in het koffihuis of achter de slaapgordijnen. Nu is ja, de tijd der profeten voorbijgegaan, maar die der helderzienden is er nog: laat de jeugd met krach-
{==466==} {>>pagina-aanduiding<<}
tige oogen het heden aanschouwen en op grond harer waarnemingen onderwijs geven aan het volk over de toekomst: maar niet in boeken, niet in wijsgeerige orakeltaal, - het gezonde deel des volks vertrouwt die niet: neen, in de verstaanbare taal des lands en voorhoofd tegen voorhoofd, opdat de luisteraars opheldering vragen kunnen en de spreker beter de verantwoordelijkheid gevoele van 't geen hij den volke verkondigt.

Terwijl Topijn zich met Herman, tot groote verademing van dezen knaap, die zich maar niet met het vreemde voorkomen van Kolofon verzoenen kon, naar een anderen hoek der weide begaf, haalde Kolofon een klein boek uit zijn zak en ging zitten bladeren en bleef eindelijk stil lezen, maar een oogenblik daarna al luider, zoodat het hoorbaar werd, dat hij als uit de geschiedenis van Job en zijn vrienden. Maar zijn kritiek was nog luider.
- Onhandige kerels! zeide hij bitter, en jij vooral, Elihu! en jij, Zofar, alias Kalvijn! is dat de manier om iemand te troosten; of om een oproerling als dien Job tot kalmte te brengen! Na uw redenen heeft de man het grootste gelijk van de wereld, slenderianen!
Maar daar komt een ander tooneel, een krachtiger dialoog!
Juist, juist, Jehovah! gij hebt den toon!...En toch: heeft 't niet iets van de kool en den ketel, waarvan ik in mijn jeugd in de honderdtallen las!...
Neen, neen, hier is de toon der almagt; hier spreekt meer dan Job in zijn gloriedagen; meer dan Salomo in zijn Zenith; hier spreekt...God...kom, dwaas die gij zijt: hier spreekt hoogstens Nathan de wijze: en 't is waar, wat hij zegt...(Hij legt nu zijn boek naast zich neêr.)
En welke magt spreekt hier tot mij?
Topijn?
Hij is een dweeper en daarom eer ik hem; ik vertrouw den dweeper. Maar zoo ongewoon spreekt hij niet. En toch heeft hij gelijk: in mijn studeervertrek durf ik zeggen: er is geen God! en hier durf ik niet, hier kan ik niet eens. Dat is wel zonderling en waarlijk mijns ondanks. (Hij springt op.) Gras, kruiden, water, vee, blauwe lucht, zon, zangvogels! gij zijt mij, wat storm en donder waren voor den weêrspannigen Job...Gij zijt van goddelijken invloed op mijn geest en hart.

{==467==} {>>pagina-aanduiding<<}

Maar toch blijft nog de vraag: is die Oppergeest gediend met mijn toenadering, met de toenadering van het brooze individu Kolofon?...
Die gedachte doet hem een oogenblik peinzend stilstaan.
Kijk me daar ginds! roept hij eensklaps uit, terwijl hij, heen en weder wandelend, Topijn en zijn kweekeling in 't oog krijgt - en zijn boek bergt in zijn jas...zijn ze aan den wapenhandel? of wat voert de zonderlinge grijsaard uit?...
- Al mijn leven! zij komen met stokken gewapend op mij af.
Hun te gemoet gaande, ziet Kolofon, hoe die twee tegenvoeters van den menschelijken leeftijd, (maar met het hart heel digt, heel digt bij elkaâr) den wapenhandel verwisselen met de houding des sprekers. Herman klimt op den paal, dien wij kennen; hij moet spreken en is door het beperkte vlak, waarop hij zich beweegt, gedwongen, bedaard te spreken. Even stil staat zijn leermeester vóór hem en geeft hem vooraf het voorbeeld van voordragt. Onbewegelijk staat de oude man, die zijn onafscheidbaren ‘stok en vlag’ tans naast zich heeft neêrgelegd, maar vuur zijn zijn oogen en leven zijn al zijn vingers. De knaap ziet hem ijverig, bijna hartstogtelijk na en doet dan naar dit indrukmakend voorbeeld. 't Is waarlijk belangwekkend, den kleinen herder daar te zien spreken over 't onderwerp, dat hij gisteren en eergisteren heeft geleerd.
- 't Is goed, zegt de oude heèr, ik ben tevreden.
Herman komt van zijn kansel en krijgt een nieuwe les op, waarbij Kolofon nu ook tegenwoordig is.
- Bravo, roept Kolofon reeds van ver, wel vriend Topijn, gij haspelt de tegeustrijdigste zaken al vreemd dooreen: de letteren en den wapenhandel; welsprekendheid en vechtkunst: de naam van den knaap mogt wel eens worden door uw vreemdsoortige methode: arminius heterogenius.
- Kom, ik ben blij, dat gij weêr eens pleizier hebt - maar vergun mij er bij te voegen, dat gij zoo oppervlakkig oordeelt en zoo partijdig als de nieuwe Rotterdamsche Koerant. De man, die zegt hoe 't zijn moet, moet ook kunnen doen zooals 't zijn moet. Die jongen daar (Herman was een ongehoorzame koe aan 't achtervolgen) is ijzersterk, frisch en gezond, - heeft ferme spraakorganen en leert denken: hij zal - God zal mij bijstaan - een volksredenaar worden...
- Met knuisten.
- Die in tijd van nood het zwaard weet te hanteren.

{==468==} {>>pagina-aanduiding<<}

- Tegen zijn luisteraars? Het volk?
- Neen, dolzinnige boekworm! (En Topijn had hier weder zijn orgelgelaat van dien avond). Herman zal na mij het volk onderwijzen op de markten en op de hoeken der straten; hij zal zijn landgenooten 't vaderlandsch bewustzijn teruggeven, dat zij zich hebben laten ontnemen door Jan Rap en Jan Vlegel. Hij zal hen leeren inzien, dat volgens de geschiedenis der wereld het Vaderland in botsing moet komen met naburen. Hij zal hen wijzen op huiselijke deugden, op gemeenschappelijk overleg, op het onmisbare van onpartijdigheid en op de dwaasheid der dagbladen, die maar altijd zich zelf ophemelen en nimmer den toestand des lands zuiver bespreken. En als het noodig is, Kolofon, papiermensch, inktvermorser en kamerdroomer, dan gaat Herman het volk voor tot den koning, zeggende:
- Sire! hier zijn wij, uw dienaren, die doen willen, wat zij besproken hebben: Onder uw regering hebben wij het genot des vredes gesmaakt, - wij willen uw troon en 't vaderland en ons huis verdedigen tegen onbillijke indringers: wij hebben gezegd, hoe wij er over dachten - reeds jaren aaneen! Wij willen tans doen, wat wij zeiden: het land moet vrij blijven van de pedante vreemdelingschap’.
- Er stond vroeger op ons dorp een dominee, zei Kolofon in 't oog vallend koel en scherp, zoo'n onvoorziensche uit de belgische omwenteling, - ik geloof dat hij nog leeft en preekt; die zette altijd zijn aanmaning tot kerkgaan kracht bij, door onder den voorzang zijn hoogen stoel te verlaten en een paar straatloopers bij den kraag de kerk in te smijten...
- Zoo.
Topijn was geraakt en werd stroef.
- Kom, Kolofon! zei hij eindelijk! laat ons de vrije natuur verlaten, - want zij heeft reeds geen invloed meer op u.
- Tot morgen, Herman! doe mijn groete terug aan baas Hooiwinkel en zeg, dat ik aanstaande week kom praten. Herman groette hartelijk Topijn en bedeesd Kolofon en ging blij van zin het weiland in; 't was alles zonneschijn, dat kon men zoo merken, in 't hart van den wees.
Och, bij den grijzen volksman ook alzoo, maar nu toch hing er een wolk over zijn aantrekkelijk wezen en Kolofon was de wolkmaker, - dat was heel duidelijk te zien en te hooren.
- Dat gij lijdende zijt aan boekenvergoding, dat wist ik

{==469==} {>>pagina-aanduiding<<}
wel, - sprak Topijn, terwijl de beide mannen stadwaarts keerden, maar dat ze in uw geval gelijkstaat met wereldverachting en godsbedilling, dat wist ik nog niet. Nu zeker. Gij zijt ziek. Gij hebt al de deugden van den burger verloren.
't Vaderland telt gij niet in uw wereldburgerschap. Kerk en altaren bespot gij, gelijk men een pauselijken banvloek bespot. Maatschappelijke instellingen als het huwelijk tracht gij - gelukkig nog maar in een boek - te ondermijnen.
- Zwijg Topijn! ik verzoek u vriendelijk...
- Niet zoo almagtig waar te wezen. Maar ik zou er u een verwijt van maken, indien gij verder gingt, dan slechts uw dolheden neêr te schrijven. Gelukkig, zeg ik u, zijn ze voor 't volk afgesloten. 't Volk begeert uw knagingen aan 't staatsgebouw en uw knersing der tanden niet. Gij zijt een klaauweloos jaguaar, - of, wilt gij liever, een wolf, die een groot gehuil door Dante's woud laat hooren, maar nimmer bijt uit gebrek aan tanden en wijl hij verzadigd is. Gij zijt verzadigd.
Gij hebt genoeg van de wereld, en nu zijt gij onzijdig genoeg om ze op uw gemak te verloochenen. Ach, ziet gij de sombere verdienste van uw wijsbegeerte niet in? En wantrouwt gij ze nu niet?
Als gij in 't midden van de genoegens der wereld waart, begaafd, behalve met uw krachtig lichaam, met een open zin voor al de bekoorlijkheden des levens en in de onbedorven gelegenheid - en gij waart dan Kolofon, - zie, dan zou ik zeggen: wereld, zie daar uw Messias! en tot u: Kolofon, roep tans Euréka.
Kolofon kon een glimlach op zijn pandoeken gelaat niet verbergen bij het hooren van den ouden gloeienden man.
- Ik zal 't wel laten, u in 't ongelijk te stellen, Topijn, zeide hij goedig - eigenlijk onverschillig. Maar de vraag, of ik morgen bij een oproeping des konings mij ook niet fluks zou scharen in de voorgelederen zijns legers, optrekkende tegen een gemeenschappelijken vijand, daar heb ik nog niet zoo dadelijk een ontkennend antwoord voor als gij genegen schijnt te geven ten mijnen koste. Maar daarom mag ik toch wel eens lachen om uw aanspraak tot den koning.
- Hoe, gij verbeeldt u nog te willen uittrekken?
Morgen? Ha! ha! ha! Morgen?....Als gij een jaar lang bij de gezagvoerende mummies in uw boekekast hebt schoolgegaan en met die muzeumgeesten samen tot het besluit zijt gekomen, dat het ons bedreigende en reeds over de grenzen gekomen vijan-
{==470==} {>>pagina-aanduiding<<}
delijk leger het lichaam, het orgaan, de klauw der ondeugd of der waarschuwing is, dan gaat gij tot den koning, als hoofd van den staat, en als de man tijd heeft en lust om te praten, dan ondervraagt gij hem om te vernemen of hij wel den vijand uit uw oogpunt beschouwt. Dan zegt de koning al ras, als opperbevelhebber des legers, ‘mijnheer! ik beschouw niet, maar ik bestrijd.’
Daar er haast bij is, geeft gij u als vrijwilliger aan, maar verzuimt niet, een bescheiden woord te reppen over uw geschiktheid als klerk bij oorlog. De opperbevelhebber kan alles gebruiken en zal u toch bij gelegenheid wel wat meer doen hanteren dan een pen en plaatst u; in die waardigheid nu kruipt gij in 't achterste gelid en de eerste de beste bomvrije lokaliteit, soldaat Kolofon.
- Mijnheer Topijn! als gij van mijn jaren en lichaamskrachten waart, vochten wij hier op staanden voet, - want als ik mij wel herinner, wat Alcibiades volgens Plu tarchus van dien aard van dingen zegt, dan hebt gij mij beleedigd.
- Ik geloof, dat die grieksche fransoo's gelijk heeft....maar gij gelooft het niet. Gij zijt ook niet beleedigd en lacht over 't geen ik zeg en denkt per slot: Topijn heeft juist gelijk.
Maar geloof nu niet, Kolofon! dat ik er zoo grootsch op ben, dat ik gelijk heb, - ik zal van Herman een anderen kerel maken, - want als ik er goed over ga denken, komt het schreien mij nader dan 't lachen.
Wat wordt er met een bevolking naar uw model van 't maatschappelijk, van 't staatsburgerlijk leven, van 't fiere volksbewustzijn, dat eeuwen lang onze kroon was, wijl 't onze eigenschap was? Wat wordt er van de zedelijke kracht der maatschappij, als men aan een boek moet vragen of men beleedigd is?
Maar laat ik tot meer menschen tegelijk spreken; ik verzoek u, Kolofon! bij mij te blijven, waeht even. -
Nu was 't langzamerhand tegen zonsondergang geloopen. De arbeiders, die van 't veld gekomen waren, en de werkmenschen, uit de stad, die niet behooren tot de eeuwigdurende beweging, schoolden samen op de hoeken der poorten en buitenwijken.
- Zoo, Jaap Rinkel! riep Topijn, terwijl hij zich naar zoo'n schooltje van werkvolk begaf, hebt gij nu opgezocht, wat gij gevraagd hebt, dat ik niet wist?
Een groot gedeelte der verzameling groette den heer Topijn, een ander deel meesmuilde, de kleine groep bleef voortspreken alsof er niets gebeurde.

{==471==} {>>pagina-aanduiding<<}

- Jawel, mijnheer Topijn! antwoordde de ondervraagde, 't was de Haagsche schutterij die de gebroeders heeft vermoord.
- Vreeselijk, niet waar? sprak Topijn hartelijk. En wie was die schutterij? Het ‘volk’ van den Haag. De kleinburgerij - gij, ik, hij, Kolofon, burgers dezer stad, hadden in dat geval dien moord gepleegd. Wat bewijst dat, menschen? Hebt gij er 't uwe van gedacht, Jaap?
- Dat heb ik, en om u gul de waarheid te zeggen, vind ik 't om te beginnen een domme streek.
- Waarom? Waarom niet in de allereerste plaats een vreeselijk slecht stuk? vraagde Topijn driftig.
- Wel mijnheer Topijn! U zou 't toch ook oliedom van mij vinden, als ik iemand kwaad ging doen om reden dat gij een hekel aan hem hadt?...
- Ja, dat kan er naar zijn....een slaaf op Java moet zoo iets doen volgens de bijbelvertaling aldaar.
- Nu maar, de Hollanders zijn nu eenmaal geen slaven en de Haagsche schutters waren 't ook niet - maar hoe zat 't in elkaâr?....Enkele groote hanzen hadden meer dan erg 't land aan Johan de Witt - zij gingen zoover van te zeggen dat Willem III de twee broêrs ook haatte. (Nu, daar blijf ik buiten, maar Oranje is altoos goed volk geweest). Nu gingen die schutters voor geld en goede woorden dat pad ook op - dus de twee ratten - om ze zoo eens te doopen - werden bewaakt en beschermd door een grooten kater. Topijn lachte en Kolofon luisterde ernstig.
- Zoodra nu de ruiterij weg moest om de oproerige plattelanders buiten de stad te houden, gaf de kater met zijn klauw een slag op de cipiersdeur en ging zijn bloedigen gang tegen de twee weêrloozen. Zoo sprekende stak Jaap Rinkel een vuist op en vloekte.
Na deze laatste bevestiging, waarvan Topijn met een bizonder vingergebaar het grove veel verzachtte, nam deze grijze 't woord.
- Maar verbeeldt u niet, menschen! dat wij in opgewonden toestand beter zouden zijn. Wat gebeurt er tegenwoordig? 't Is waar, de nijptangen en de schroeven, om iemand dingen te ontmartelen, die niet waar zijn, die zijn niet meer in gebruik. Maar daar hebt gij de Nieuwe Rotterdamsche Koerant! Als gij die druk leest en geen ander blad, dan is er verder maar weinig noodig om u te doen denken, dat het ministerie noodzakelijk

{==472==} {>>pagina-aanduiding<<}
eens op de pijnbank moest. En als die krant een taal schreef, die wij konden begrijpen (wat nu gelukkig niet het geval is) dan zou zij ons aanzetten tot oproer tegen 't bewind.
Ik zeg, menschen! 't Kan niet gebeuren, want die koerant is niet voor een regtgeaard Hollander te verstaan, maar zij doet toch op haar Sjineesche manier haar best om ons groenezoodtjesachtig te maken. Want 't is haar leven, te beweren, dat zij gelijk heeft. Nu, wat kan ons dat schelen: laten we 't maar eens in koor uitroepen: ‘de Nieuwe Rotterdamsche Koerant heeft gelijk!’
(Het volk doet luid maar gelijkmatig en natuurlijk uit de grap meê in dat koor van Topijn.)
Zie zoo, gaat Topijn lachend verder, nu is dat blad tevreden. Bespottelijk, niet waar? Dat roert en dat maalt, dat babbelt en beuzelt, dat vloekt en dat raast, dat bidt en dat fleemt, dat liegt en dat jokt, dat praat fransch en latijn, dat roept alle talen tot getuigen om ons te overtuigen, dat ze gelijk hebben. Maar gij moet het niet dulden, menschen! (en gelijk hij meer plag te doen, ging Topijn tegen een muur staan en sprak iets luider dan gewoonlijk, echter niet schreeuwend):
Wij mogen daar eens een keer of wat over spotten, maar wij mogen meer eischen dan dat geklikklak over gelijk of ongelijk, waarmeê wij niets verder komen. Nog precies zoo als in 1692, kakelen wij tegen elkander over allerlei zotte namen, zoo als: libberding, konsevat, sokkian, groeneput, torreboer, koekeloer...Neen, lacht daar nu niet om! Wat gaan ons die namen aan? Niets. Wat verstaan wij er van? Niets. Wat hebben wij er aan? Niets. Wij moeten van een krant eischen, dat zij ons een helder begrip geeft van den waren toestand des lands, van binnen en naar buiten. Hoe staan wij met onze krachten? Hoe met onze naburen? Dat willen wij weten.
Onder al dat luidruchtig gekakcl, dat ons hooren en zien doet vergaan, komt de vijand aan als een dief in den nacht. Want ze roepen wel vrede - ja, mannen! laat u daardoor maar verschalken! Frankrijk, de vrede in persoon, ziet er net uit als een stekelvarken - laat er maar een alarm komen, dan zult gij zijn rug eens in een andere gedaante zien - allemaal pennen, nl. lansen. En wat doet gij tengevolge van de koffipraatjes der nieuwe rotterdamsche koerant?...Als gij voorbij 't wachtschip gaat op een kouden winterdag, en de wacht stapt, om de eentoonigheid van vorst en sneeuw en eenzaamheid, wat driftig heen

{==473==} {>>pagina-aanduiding<<}
en weder, dan meesmuilt gij en durft wel tot hem zeggen: ‘ik ga bij mijn kachel zitten, dat 's beter, maat!’
- Dat 's een leugen, Topyn!...zegt een driftige stem.
- Ik heb 't gehoord, zeg ik u. Ik ben de nieuwe rotterdamsche koerant niet. Ik heb 't gehoord. En 'k was er niet verbaasd van, hoor! Wel, neen! als 't nog langer duurt en gij verbrandt de nieuwe rotterdamsche koerant niet, dan gaat de soldatengeest van vroeger tijd er uit. Wie zal dan den Briel aan Alva ontnemen, zeg? Wie zal Breda verrassen? Zegt het maar! Niemand. Weet gij wat er gebeuren zal? Daar wordt een nieuwe rotterdamsche koerant heen gezonden, als die vestingen ingenomen zijn, met het verzoek of de nieuwe kommandant zich wil abonneren en of hij ook van sokkian weet en of ‘de nieuwe’ geen gelijk heeft?
- Topijn gij maakt het te erg! In alle geval is de koning toch opperbevelhebber.
- Waarvan, lieve menschen? Wanneer 's konings onderdanen zoo weinig volksbewustzijn hebben, dat zij een wacht bespotten en plagen,...Waarvan is Z.M. dan opperbevelhebber?
- Ja maar, dat gelooven wij niet...
- O, zoo, dan heb ik hier niets meer te zeggen! Ik was hoogmoedig genoeg om te vertrouwen dat gij gelooft, wat ik zeg. Welk oud man, zal nevens den last der jaren ook nog dien van 't liegen op zich nemen, dat laat hij, dunkt mij, aan jonge klanten over.’
Daar zijn de poppen aan 't dansen. Zij gooien met allerlei werpspijs. Het volk twist onderling over Topijn, die teleurgesteld maar bedaard weg wil gaan. Het lukt evenwel niet, want er wordt gevochten. Daar komt er een aan, een Israëliet, die een jongen van achttien jaar loopt ranselen.
- Hei, hei, Samuel Pers! zegt Topijn, schei uit. Wat beduidt die handtastelijkheid. Horeb zit onder 't zand.
- Zwijg, zegt Pers verbitterd, en zijn gelaat heeft niets van dat, waarmeê wij hem eenmaal zoo'n blijde boodschap zagen brengen bij zijn vriend Zonderkerken; men schijnt jood te moeten zijn om een baldadige te straffen, die den ouderdom niet eert. Zwijg, Topijn! of ik gooi den lummel in de vest.
- Ja, Pers, doe dat maar, als je durft, maar pas op! Zoo riepen verscheiden ruwe stemmen, wier geluiden in slagen dreigden over te gaan, maar Samuel liet den slungel los en plaatste zich in 't aangezigt der menigte die vechten wilde. Daar waren echter Kolofon en de zoon van Jan Hooiwinkel en

{==474==} {>>pagina-aanduiding<<}
Topijn zelf, op zelfverdediging bedacht, die Samuel ter zijde stonden. Topijn was zoo vrij om zijn stok op te heffen tegen een hand, die naar Kolofon sloeg.
- Topijn heeft gelijk! riep er een; ze vechten graag onder elkaâr, maar dienen willen ze niet.
Dat bleek nu een klerk te zijn aan een dagbladburo, want er werd gelachen en geroepen:
Jij mogt wel zwijgen, pennelikker! Je moet er van leven en je hebt zelf geschreven, wat Topijn afkeurt, - zwijgen hoor je!
- Ja, dat kan wel, maar ik weet zelf goed, dat het maar verzinsels zijn: leve Topijn!
- Zonderling volk, zeî Topijn tot Kolofon en Pers, wilt gij al die lui nu eens zien gapen en eerbiedig naar huis gaan (altans als er geen dienders in den omtrek zijn, want dan blijven ze mentelen). Hij zag rond en was niet verbaasd, dat de policie afwezig was. Daarop sprak hij met geestdrift Gautier na, sprekende van het overschot van Napoleon's lijfwacht.

‘Ne les raillez pas, camerade! 
Saluez plutôt, chapeau bas, 
Ces Achilles d' une Iliade, 
Qu'un Homère n'inventerait pas!’ 

En het volk was stil. Sommigen ontblootten het hoofd en toen hij 't gezegd had, fluisterde men allerwege door de groep: ‘Wat meent hij? Wat zegt hij?’ - ‘Dat weet ik niet, luidt 't antwoord, maar 't is mooi!’
- Hij zegt, dat gij de wacht niet moogt bespotten, dus vertaalde er een losweg.
Daarop gingen allen hunsweegs en onze drie bekenden huiswaarts.

(Wordt vervolgd.)





{==475==} {>>pagina-aanduiding<<}

D. José de Cadalso.

Door Dr. R.C.H. Römer.

I.

Waar het schoone Andalusie door de golven der Atlantische zee bespoeld wordt, bezit Spanje zijne Isla de Leon en op dit eiland zijne handeldrijvende en tevens versterkte stad Cadiz. Tegen wijn, zout, wol, lood enz. worden er koloniale waren, manufacturen, fijne houtsoorten en andere artikelen ingeruild. Er is een tijd geweest, waarin er het handelsverkeer drukker dan nu, ja! zóó levendig was, dat men, zonder te overdrijven, zeggen kon: nergens een omzet van geld, als te Cadiz. Bedenkt men intusschen, dat de stad, door de Feniciërs gesticht, later achtereenvolgens in het bezit van Karthago en Rome, de Gothen en Arabieren geweest is en, sedert zij in het jaar 1262 uit der laatstgenoemden magt in die der Christenen overging, niet alleen in 1596 door de Engelschen veroverd en verbrand werd, maar ook in de drie volgende eeuwen, nu aan de mannen van gene zijde des Kanaals, dan aan Frankrijks krijgers het hoofd te bieden had, dan zal men bevroeden, dat Cadiz' handelsbeweging niet immer ongestoord was en dat de forten Santa Carolina en San Sebastian, benevens de overige verdedigingswerken, die er tot stand gebragt werden en in stand gehouden worden, een ander doel hadden en nog voortdurend hebben, dan toe te voegen tot den luister, dien twee prachtige kathedraalkerken, tal van kloosters

{==476==} {>>pagina-aanduiding<<}
en vele wetenschappelijke en liefdadige inrigtingen aan de grijze veste schonken en schenken tot op dezen dag.
Ik heb het jaar 1596 en de Engelschen genoemd, maar vergat, dit doende, in geenen deele ons voorgeslacht en zijn aandeel in het vermelde wapenfeit. Integendeel was voor mijne verbeelding Hollands driekleur, wapperende naast Albions vaan. Ik zag de vaderlandsche oorlogsbodems onder bevel van Johan van Duivenvoorde bij Engelands ontzagwekkende scheepsmagt, en graaf Lodewijk van Nassau, als graaf Robert van Essex, aan het hoofd van hen, die de verdedigers der stad, ten kamp uitgetogen, terugdrongen en kort daarna de wallen beklommen en door de straten voorttrokken. En het was mij, als vertoonden zich aan mijn oog de trekken van dit jaardicht:

Spangens sWaCkheid Wert door den sChrICk

bevonden geWIs,

doe gepLondert en Verbrand Is CalIs MaLIs;

het was mij ook, als laze ik de getuigenis van Engelands koningin, behelzende, onder veel streelends meer, deze zinsnede: ‘de dapperheid, geschiktheid en goede geregeltheid, die gij luijden gehouden hebt in desen aanslag, doen ons bewijs, dat gij luijden en de gehele natie waerdig zijn, de gunste en beschuttinge der Princen tegens de gene, die u willen tyranniseren.’
Zij Cadiz' naam een der velen, die op de schoone bladzijden van het boek van Neêrlands roem gelezen worden, niet daarom riep ik hem in het geheugen; ik deed het, omdat hij de naam is der geboorteplaats van den man, dien ik aan het hoofd dezer regelen noemde en die als krijgsman en geletterde voor den spaanschen roem niet te vergeefs geleefd heeft.
Te Cadiz zag D. José de Cadalso op den 8sten October 1741 het levenslicht. Wel zegt hij in een zijner gedichten: ‘A la Fortuna’ (Aan de fortuin) ‘Cantabria, patria mia’ (Cantabria, mijn vaderland); maar dit heeft hierin zijne verklaring, dat hij afstamde van eene oude en aanzienlijke familie in Biscaye, hetwelk, zooals men weet, eenmaal door die wakkere Cantabriërs bewoond werd, die noch door de Romeinen, noch door de Gothen ooit volkomen zijn onderworpen geworden. Veel had hij bovendien met de Cantabriërs op, blijkens hetgeen hij in zijne ‘Cartas Marruecas’ (Moorsche brieven) - een zijner prozawerken, waarover ik nu niet in 't breede handel, maar waarvan ik toch

{==477==} {>>pagina-aanduiding<<}
nu en dan gebruik maak - door Gazel aan Ben-Beley aangaande hen doet schrijven: ‘in de daad zijn de Cantabriërs - ik versta door deze benaming allen, die het biscaaische dialect spreken - een eenvoudig volk, een volk van bekende braafheid.’ Het is, naar het mij toeschijnt, Cadalso's gedichten wel aan te zien, dat hij tot geboorte- en woonplaats gedurende de allereerste levensjaren eene stad had, door de zee als omsingeld en dien ten gevolge rijk aan scheepvaart. ‘El poeta habla con su obra, remitiendola a un amigo suyo qui reside en Madrid.’ (De dichter spreekt tot zijn werk, het zendende aan eenen vriend, die te Madrid woont) is het opschrift van het eerste stukje, dat in zijne ‘Poesias’ (gedichten) is opgenomen. Daarin zegt hij: niet te willen, dat zijn werk bij de geleerden eene plaats vrage bij die van Ovidius, Boscan, Garcilaso enz., want, meent hij,

Want groote gevaren 
Bedreigen de bootjes, 
Die stout zich bewegen 
In 't midden der schepen, 
Die brengen van Cadiz 
Naar de indische zeeën 
De waapnen van Karel, 
Zijn magt en geloove. 

‘Refiere el autor los motivos que tuvo para aplicarse a la poesia, ij la calidad de los asuntos que tratará in sus versos’ (De schrijver geeft de beweegredenen op, die hij had om zich op de poëzy toe te leggen en de hoedanigheid der onderwerpen, die hij in zijne verzen behandelen zal) is de inhoud van het volgende. Behalve meer, wat aan de zeevaart ontleend is, komt daarbij de vraag voor, of het voor den lezer en voor hem van belang zij,

Dat ligt de zeeman ijverig en kloek, 
Naar nieuwe wegen voor zijn bodem zoek, 
En dat hij twiste, of 't mooglijk zij te achten, 
Dat men ze vind, ten spijt der trage nachten, 
Door 't grimmig noord, nog van geen schip bezocht, 
Dan wel of 't beter zij, op nieuw den togt, 
Den langen togt, te rigten, als voor eeuwen, 
Waar 't patagonisch kroost en burgt en leeuwen 
Aan Spanjes stevens met bewondring groet, 
Wen zij zich toonen op dien wilden vloed? 


{==478==} {>>pagina-aanduiding<<}

Met vele anderen waren de beide proeven te vermeerderen, doch zij mogen als voldoende aangemerkt worden.
Des dichters ouders waren Don José de Cadalso en Dona Josefa Vasquez de Andrada. Mij bleek niet, of de eerste te Cadiz eenige en, zoo ja, welke betrekking hij er bekleedde? Het gaat niet, daaromtrent eenige gevolgtrekking te maken uit de titulatuur: Don, voor hem zelven en: Dona, voor zijne echtgenoote. Immers bewijzen de ‘Cartas Marruecas, dat in de 18de eeuw in Spanje die titels geenszins het uitsluitend eigendom waren van dezen of dien stand. Gazel toch schrijft aan Ben Beley, dat zekere vreemde, bij gelegenheid van een gesprek over het onderwerp, in dezer voege zich uitliet: Don is het hoofd van een huis; Don, ieder zijner zonen; Don de Domine, die den oudsten zoon de spraakkunst onderwijst; Don, die den kleineren leert lezen, Don de kamerdienaar; Dona, de gouvernante; Dona, de waschvrouw,’ terwijl een ander, een meer bezadigde, erkennen moest, ‘dat het getal van hen, die den titel van: Don, zich aanmatigden, buitensporig was; een algemeen misbruik in dien tijd, in de vorige eeuw ingeslopen en in nog vroegeren uitdrukkelijk verboden.’ Ook heb ik niet kunnen nagaan, of de band, die den zoon aan zijne ouders en wederkeerig dezen aan hunnen zoon verbond, een innige was. 't Ware te gewaagd, dit aan te nemen op grond van het feit, dat Cadalso een zijner prozawerken onder den naam José Vasquez uitgaf en in zijne ‘Poesias’ heb ik te vergeefs naar cenige aanwijzing te dezen aanzien gezocht.
Genoeg, dat de vader en de moeder zich beijverden om aan hun kind eene beschaafde opvoeding te geven, zoolang het onder het ouderlijke dak zijne dagen sleet; iets, hetwelk tc meer gewaardeerd moet worden, naarmate dit in die dagen, blijkens de genoemde ‘Cartas,’ door vele Spanjaarden zóó veronachtzaamd werd, dat op eene half overluid gesproken klagt: ‘zóó groeit eene jeugd op, die zoo nuttig zou kunnen wezen, indien de opvoeding geëvenredigd ware aan het talent!’ een ernstig gestemde met tranen in de oogen ten antwoord gaf: ‘ja, zoo groeit zij op.’
De latere opvoeding van Cadalso werd aan Parijs toevertrouwd. Dáár leerde de jongeling, behalve de latijnsche, de fransche, engelsche, hoogduitsche, italiaansche en portugeesche talen. Tevens gaf hij er zich aan die wetenschappen, die voor zijne

{==479==} {>>pagina-aanduiding<<}
volgende loopbaan onmisbaar geacht werden. Hij moet in een en ander goede vorderingen gemaakt hebben. Leest men zijne gedichten, dan ontmoet men daarin niet alleen de namen, om nu van die van Homerus en Anacreon te zwijgen - van Catullus, Virgilius, Horatius, Ovidius, Tibullus, Persius, Propertius, Curtius en vindt er onder opgenomen enkele vertalingen van Horatius en Catullus, maar bemerkt er tevens uit, hoe hij, zoowel met den arbeid der genoemden, als met de geschiedenis en godenleer hunner landgenooten vertrouwd was. En noemde hij van de nieuweren in zijne ‘Poesias’ slechts Tasso en Milton uit het buitenland, op meer dan ééne bladzijde er van vindt men proeven dat de dichters, zoomin als de helden en andere merkwaardigheden van zijn vaderland, door hem vergeten en geminacht werden, toen de dingen uit den vreemde van vroeger en later tijd door hem erkend werden en hooggeschat. Ongetwijfeld heeft hij aan Parijs voor zijne vorming mede te danken gehad door het verkeer, dat hij er vond. Het zij waar, dat hij alleen in een der vele gedichtjes, die ‘Anacreontica’ ten titel hebben, spreekt van ‘el Frances sociable’ (den gezelligen Franschman) en in het uitvoeriger: ‘Guerras civiles entre los ojos negros y los azules’ (Burgerkrijg tusschen de bruine en blaauwe oogen) de fransche vrouwen niet anders dan ‘preciosas por zu aseo’ (beminnenswaardig om haar toilet) noemt, gunstig is het oordeel, dat hij in zijne ‘Cartas,’ bij monde van Gazel, over de Parijzenaren velt. Zóó luidt dit: ‘in de hoofdstad, die door sommigen beschreven wordt als het middenpunt van alle wanorde, verwarring en weelde, ontbreekt het niet aan achtenswaardige menschen. Allen, die zekeren leeftijd bereiken, zijn buiten twijfel de gezelligste menschen van de wereld, omdat hun, na het uitrazen van de stormen hunner jeugd, de grond van een opregt karakter rest, eene zorgvuldige
opvoeding (in dit land algemeen) en een aangenaam uiterlijk...Zelfs de onbeschaamdheid der jongeren, onuitstaanbaar voor wie hen niet kent, heeft iets, ik weet niet wat, dat hen beminnelijk maakt. Door haar openbaart zich de geheele inwendige mensch, niet in staat tot wrok, lage streken of veroordeelenswaardige bedoelingen.’
Eer Cadalso, na geëindigden studietijd, in de maatschappij eene plaats ging bekleeden, aanvaardde hij, ter voltooijing zijner opvoeding, eene buiteulandsche reis. Achtereenvolgens bezocht

{==480==} {>>pagina-aanduiding<<}
hij, behalve Frankrijk, Engeland, Duitschland, Rome, Napels, Portugal. Zijne gedichten vertoonen er geene sporen van, ten zij men als zoodanig dit aanmerken wilde, dat hij in de zooeven genoemde, met den gezelligen Franschman, den ‘Aleman guerrero’ (krijgszuchtigen Duitscher) en met de Fransche, beminnenswaardig van wege haar toilet, ‘las Inglesas hermosas en colores’ (de engelsche vrouwen, schoon in kleuren) en ‘de Italia las sirenas afamadas’ (de beroemde sirenen van Italie) vermeldde. Maar hij gewaagde er ook in van den ‘bello Flamenco’ (schoonen Vlaminger) en van de ‘mugeres Holandises, mas blancas que la nieve y mas heladas’ (de Hollandsche vrouwen, blanker dan de sneeuw en kouder tevens) en men vindt toch niet aangeteekend dat hij Vlaanderen of ons vaderland bezocht. Met meer regt misschien gave men uit zijne ‘Cartas’ zijn oordeel over de schrijvers van enkele europesche natiën, aan Gazel in den mond gelegd: ‘ik geloof, dat het karakter van eenige europeesche schrijvers (van de klassieken van ieder volk spreek ik) het volgende is: de Spanjaarden schrijven de helft van hetgeen zij zich voorstellen; de Franschen meer dan hetgeen zij denken, ten gevolge van hunnen stijl: de Duitschers zeggen het geheel, maar zóó, dat de helft niet te verstaan is; de Engelschen schrijven alleen voor zich zelven.’
In de ‘Poesias’ stuit men telkens op kortere of langere zinsneden, waaruit afkeerigheid van den krijg en hetgeen daartoe behoort, luide spreekt. Noemt hij in een zijner sonnetten, getiteld: ‘Sobre il anhelo con que cada uno trabaja para logear su objeto’ (Over den ijver, waarmede ieder zijn doel tracht te bereiken) de ‘atrozmilicia’ (ijsselijke krijgsdienst) en gewaagt hij in eene ‘Cancion de un patriota retirado a su aldea’ (Lied van eenen vaderlander, die naar zijne woning buiten zich begaf) van Mars ‘con su herrorosa sana, sonando sus trompetas ij tocande sus cajas’ (met zijne verschrikkelijke woede, zijne trompetten stekende en zijne trommen roerende), in het te voren genoemde ‘Refiere’ zingt hij:

Ik zing de mannen niet, die als een vreeslijk wee, 
Der volken welvaart fnuiken met der volken vreê, 
De teedre moeders moorden naast haar dierbre zonen, 
De doehters schenden en verwoed de vaders honen; 
De tempel van den roem ontvang' hen in zijn hal, 
Bij 't schittren van der zege luid trompetgeschal; 
Nooit zal ik in mijn lied een geurgen wyrook branden, 
Alsof 't voor helden waar, voor wreede dwingelanden. 


{==481==} {>>pagina-aanduiding<<}

Mogt het daarbij bevreemden, dat Cadalso, teruggekeerd in zijn vaderland, het kleed der militaire orde van Santiago (St. Jacob) aantrok, men vergete niet, dat hij toen twintig jaren oud was en, ofschoon in een zijner ‘Anacreontica’, getiteld: ‘Al pintor que me ha de retratar’ (Aan den schilder, die mij moet af beelden) dus sprekende:

Schets mij niet met somber voorhoofd, 
Niet met gramme en woeste oogen 
En het lemmer van Toledo, 
't Scherpe lemmer, in mijn regter- 
In mijn linkerhand den teugel 
Van een wakker oorlogsmonster, 
Vurig als de rosse bliksem, 
Snel als 't ligte westenwindje; 
Op den boezem niet het teeken, 
Dat in de eeuwen onzer glorie 
Moed in 't hart der onzen wekte, 
Schrik en angst in dat der Mooren; 
Dek ze, schilder! niet, mijn leden, 
Met het sieraad van den krijgsman, 
Aan ons Indie ontwoekerd 
En van blaauwe en roode kleuren, 

in zijn: ‘A la fortuna’ zóó zich liet hooren:

Hoe onberaden 
Nam ik mij voor, door tal van heldendaden 
Beroemd te zijn van 't oosten tot in 't west! 
Het krijgsrumoer; de veldheer die beveelt, 
Dat zij zich ordene, de schaar der koenen, 
De rauwe toon der harde krijgsklaroenen, 
De manen van het dier, dat Betis teelt; 
De glans, aan 't ijzer van mijn vaderland 
Zoo kwistig door den gouden Taag gegeven; 
Het kruid, der moeders smarte, uitgedreven 
Ten koopren mond, bij 't blaakren van den brand, 
Op menschenlevens tuk en niet verzaad 
Door 't luid gekerm en hartverscheurend stenen, 
Des gruwbren oorlogs feiten, o! zij schenen 
Mij hunner waardig, wier geduchte raad, 
Op den Olympus vrede en krijg bereidt, 
Mij waardig, dat de Muzen in haar koren 
Den lof alleen diens stervelings doen hooren, 
Wiens boezem klopt van wreede onmenschlijkheid. 

De oorlog met Portugal was uitgebroken. Men weet, dat deze uit het niet zeer loffelijke beginsel van naijver aan de zijde der

{==482==} {>>pagina-aanduiding<<}
Franschen tegenover Engeland ondernomen werd door het met zijne naburen verbonden Spanje. Ofschoon Portugal gedurende de laatste jaren geschokt was geworden, eerst door de aardbeving, die Lissabon verwoestte (1755), dan door den aanslag op het leven van koning José (1758), eindelijk door de uitzetting der Jesuiten (1759), heeft het onder zijnen wakkeren vorst, bijgestaan door eenen minister als Pombal, en veldheeren, als graaf Wilhelm van Schaumburg Lippe en prins Karel von Mecklenburg-Strelitz, dien loffelijk gevoerd. Op den 5den Mei van het jaar 1762 waren de eerste spaansche legerbenden de provincie Tras-os-Montes binnengerukt, op den 15den Nov. van hetzelfde jaar stond geen vijand meer op portugeeschen bodem, indien men Chaves en Almeida op de grenzen uitzondert. In dien tijd had het spaansch-fransche leger, schoon twee-en-veertig duizend man sterk en voorzien van ongeveer honderd stukken geschut, slechts geringe voordeelen weten te behalen en ten slotte zich genoodzaakt gezien, den aftogt te beginnen. Op den 22sten Nov. deed de bevelhebber van dit leger, de graaf de Aranda, den Portugeezen het voorstel van eenen wapenstilstand bij de toezending van het berigt, dat reeds eenige dagen te voren te Fontainebleau de vredespreliminairen door de strijdvoerende partijen onderteekend waren. Het voorstel werd aangenomen; de vrede in Februarij van het volgende jaar te Parijs gesloten.
Cadalso, die als kadet bij het kavalerie-regiment van Bourbon in dienst getreden was, was door den spaanschen opperbevelhebber als zijn adjudant aangesteld en had zich in deze betrekking zóó verdienstelijk gemaakt, dat zijn chef hem niet slechts groote achting toedroeg, maar hem die ook betoonde.
Ten jare 1764 kapitein-titulair geworden, bevond hij zich met zijn regiment te Saragossa. Dáár wijdde hij het eerst de uren, die van zijne dienstpligten hem restten, aan de beoefening der dichtkunst. In zijn ‘Refiere’ geeft hij zelf berigt van hetgeen daartoe de aanleiding werd. Nooit, deelt hij mede, had hij verzen gemaakt, zoolang niet het meêdogenloosste gesternte hem tot eene prooi der smart gemaakt had. Toen dit het geval geworden was, had hij troost gezocht in de woorden der dichters. Gezeten aan den gelukkigen oever van den Ebro onder eenen lommerigen populier, had hij uren aan uren het heerlijke hunner dichtstukken genoten. Meer zoetheid, dat had hij bevonden, legde de hemel daarin, dan in den nectar en het ambrosijn. Hij

{==483==} {>>pagina-aanduiding<<}
had zich opgebeurd gevoeld. De weemoedige gedichten, die hij gelezen had, hadden zijne melancholie getemperd; zóó voor den Pindus gewonnen, had hij gezworen zich gedurende zijn gansche leven daaraan te wijden.
Vraagt men, wie de dichters waren, die op zijn gemoed den weldadigen invloed uitoefenden, waarvan hij spreekt? het antwoord luidt: behalve die Grieken en Romeinen, wier namen reeds te voren genoemd zijn, Spanjaarden, die vóór of met hem leefden. In zijn: ‘Refiere’ vermeldt hij, als ‘raudales del Parnaso’ (stroomen van den Parnas) Mena, Boscan, Ercilla, Garcilaso, Castro, Espinal, Leon, Lope en Quevedo. Aan Argensola geeft hij in zijn: ‘El poeta habla’ eene plaats naast sommigen der genoemden, zoowel als naast Ovidius, Virgilius en ‘Homero divino’ (den goddelijken Homerus). Evenzoo noemt hij in zijn: ‘Cancion, Al estilo magnifico de Don Nicolas Fernandez de Moratin en sus composiciones heroicas’ (Lied aan den schitterenden stijl van Don N.F. de Moratin in zijne heldengedichten) in éénen adem met Ercilla, Horatius en Homerus, Herrera. Aan Villegas gedenkt hij in zijn: ‘Con motivo de haber encontrado en Salamanca un nuevo poeta de exquisito gusto’ (Naar aanleiding van eenen nieuwen dichter van uitgezochten smaak te Salamanca ontmoet te hebben). Aan Huerta eindelijk is zijne ‘Carta escrita desde una aldea de Aragon a Ortelio que habia adivinado la melancolia del poeta’ (Brief geschreven uit een dorp van Aragonie aan Ortelio, die de melancholie van den dichter geraden had). Hij zal ook wel de Ortelio wezen, aan wien onze dichter met de toespraak in ‘El porta habla’ zijne ‘Poesias’ zendt; van wien hij èn in een zijner ‘Anacreontica’ èn in zijne: ‘Invocacion de Ovidio a la Musa’ (Aanroeping der Muze van Ovidius) melding maakt en voor wien zijne: ‘Epistola dedicada a Ortelio’ (Brief aan Ortelio gerigt) bestemd is.
Van eene nadere beschouwing der genoemde mannen mij niet ontslagen achtende, spreek ik het eerst van hem, dien men den spaanschen Ennius geheeten heeft, van Juan de Mena. In het jaar 1412 te Cordova geboren en gevormd deels aan de universiteit te Salamanca, deels door eene reis naar Rome, werd hij opgenomen in den geletterden kring, die aan het hof van Juan II, koning van Aragonië (1407-1454) zich vereenigd had en aan wiens hoofd eerst de markies Enrique de Villena, later Inigo Lopez de Mendoza, markies van Santillana stond. Het beroemdste

{==484==} {>>pagina-aanduiding<<}
van zijne gedichten is: ‘El Labirintho’ (Het labyrint). Verder is: ‘La Coronacion’ (De krooning) vermaard. Onvoltooid bleef zijn: ‘Tractado de vicios y virtudes’ (Tractaat van ondeugden en deugden). Behalve deze gedichten wisselde hij met Santillana vragen en antwoorden in daktylen en schreef hij liederen der liefde. Den tijd, waarin de studie èn der oudere èn der italiaansche poëzy haren invloed op de nationale begon te doen gelden, is hij voorafgegaan. Volgde hij Dante, het was alleen in de allegorie, niet in den vorm of den stijl.
De invloed der klassieke en ook der italiaansche poëzy op die van Spanjes eersten klassieken dichter, Juan Boscan, is niet te miskennen. Dit geldt evenwel niet van die zijner jongere jaren; want schoon hij, na te Barcelona, waar hij omstreeks het einde der vijftiende eeuw het levenslicht aanschouwde, als de zoon van patricische ouders, eene goede opvoeding ontvangen en sedert gedurende korten tijd als militair gediend te hebben, op reis ging en ook wel Italië bezocht, dichtte hij tot aan het jaar 1526. ‘Mar de amor’ (Zee der min) is het uitvoerigste van zijne vóór dien tijd vervaardigde gedichten en in den ouden trant, na Mena ter naauwernood gewijzigd. In het gezegde jaar, door zijne betrekking tot het hof van Keizer Karel V, met eenen geletterden gezant van Venetië in aanraking gekomen en door dezen opmerkzaam gemaakt zijnde op de voortreffelijkheid der oudere en der italiaansche poëzy, als ook op het wenschelijke om door haar die van zijne natie te verbeteren, trad hij met sonnetten en canzonen in den smaak van Petrarcha op. Nog het laatste gedicht, dat uit zijne pen vloeide en: ‘Octava rima’ ten titel had, is een bewijs, hoe hij, in weêrwil van groote tegenspraak, met hetgeen italiaansch was ingenomen bleef, zoowel zijne omschrijvende vertaling van Musaeos ‘Hero en Leander,’ als zijn brief aan de Mendoza, waarbij hij Horatius en Tibullus voor oogen had, doen zien, dat dit ook met de anderen het geval was.
Den tweeden klassieken dichter van Spanje heeft men Garcilaso de la Vega genoemd, die bij den aanvang of in de eerste jaren der 16de eeuw te Toledo geboren werd. Zijn levenslot is in meer dan één opzigt dat van Cadalso geweest. Gelijk later de laatstgenoemde, heeft hij de wapenen gedragen, ofschoon hij ook eenen afkeer had van den krijg. Evenmin als bij Cadalso, is bij hem de krijgsmansdos door eenige vlek ontsierd geworden. Integendeel is hij, even als Cadalso, en bijna op denzelfden

{==485==} {>>pagina-aanduiding<<}
jeugdigen leeftijd als deze, den heldendood gestorven. Boscans vriend, was hij ook diens medearbeider op het veld der poëzy. Met Boscan nam hij het italiaansche, het Petrarchische inzonderheid, in zijne gedichten op, doch won het van hem hierbij in gelukkig slagen. Niet het minst heeft hij zich verdienstelijk gemaakt door de verbetering van het herderdicht bij zijne natie, waarbij hij zich Virgilius en Sanazzaro tot leidslieden koos. Noemde hem Cadalso in zijn: Sobre non querer escribir satiras’ (Over het niet willen schrijven van satiren) ‘el blando’ (den zachten), ‘la terneza’ (de zachtheid) van Vega vermeldde hij in zijn: ‘Refiere’ bij die van Ovidius.
Wekt het eenigermate bevreemding, dat onze dichter in geene zijner ‘Poesias’ den naam genoemd heeft van den derden klassieken dichter zijns vaderlands, Diego Hurtado de Mendoza, als prozaschrijver bekend, behalve door andere geschriften, door zijne: ‘Guerra de Granada, que hizo el re D. Filipe II contra los Moriscos de aquel reino, sus rebeldes’ (Oorlog met Granada, gevoerd door koning Filips II tegen de Morisken van dat rijk, die tegen hem waren opgestaan), de beide andere mannen, die in de eerste helft der 16de eeuw in Spanje zich, als het reeds genoemde drietal, naar de Italianen, zoowel als naar de ouden, vormden: Fernando de Herrera en Luis de Leon, heeft hij, zooals ik reeds te kennen gaf, niet onvermeld gelaten.
Herrera, te Sevilla geboren, heeft drie vierden der 16de eeuw beleefd. ‘El divino’ (den goddelijken) hebben hem zijne landgenooten geheeten. Onder den indruk, dat zelfs de beste gedichten zijner natie, gezien bij die van Grieken en Romeinen, het edele, het verhevene misten, gordde hij zich aan om deels door het ongebruikt laten van woorden, die hem toeschenen, daarvan de schuld te dragen, deels door het vormen van nieuwe, daarin te voorzien. Meermalen slaagde hij niet dan ten koste der eenvoudigheid, en zeer te regt is omtrent hem aangemerkt, dat hij, die Petrarcha zoo gaarne navolgde, wel gedaan zon hebben, indien hij getracht hadde diens eenvoudigheid in zijn vaderland nationaal te maken. Toch is er schoons in zijne oden, de eerste klassieke van de nieuwere letterkunde - zoo veel schoons, dat die op den slag van Lepanto groote beroemdheid verworven hebben en die aan den slaap beschouwd is als cenig in hare soort.
De Leon, in 1527 te Granada geboren en in 1543 te Sala-
{==486==} {>>pagina-aanduiding<<}
manca in de orde der Augustijners opgenomen, kon door Cadalso genoemd worden als een bewijs te meer voor hetgeen hij, bij monde van Gazel in zijne ‘Cartas’ verzekerde: ‘naauwelijks bragt dit schiereiland eenen man voort, die boven de overigen uitblonk, of onheilen zijn over hem gekomen, groot genoeg om hem te vermoorden.’ Immers ‘in weêrwil van zijn karakter in de godsdienst en universiteit, had hij vele jaren de ellende door te staan van eenen anderen kerker (dan dien van Quevedo), vreeselijker voor de Christenen, dan de galg zelf.’ Ingenomen met de poëzy der Hebreërs, nam hij eene proeve van de overzetting en verklaring van het Hooglied. Hij mogt daarbij de denkbeelden zijner Kerk volgen zooveel hij wilde, de inquisitie, die de vertaling van eenig bijbelsch geschrift in de landtaal verboden had, wierp hem in hare gevangenis en liet er hem vijf jaren zuchten. Ontslagen, is hij in 1591 als generaal en provinciaal-vicaris van de provincie Salamanca overleden. Zelf heeft hij zijne oden - reeds in zijne jeugd hadden die van Horatius zijne ingenomenheid - geordend, zoodat het eerste boek eigen gedichten, het tweede vertalingen van Pindarus, Virgilius Horatius, het laatste van eenige plaatsen uit het boek Job en eenige Psalmen behelst. Was de vorm, waarvan hij zich bediende, hoogst naauwkeurig, zijn geest was godsdienstig, zedelijk, was mystisch.
Heeft Cadalso niet gesproken in zijne ‘Poesias’ van Miguel de Cervantes Saavedra, van Lope Felix de Vega Carpio, dien de schrijver van ‘il ingenioso hidalgo Don Quiijote’ met den titel van ‘monstruo de naturaleza’ (wonder der natuur) begiftigde, hij heeft het wel gedaan, zooals ik opgaf, in zijn ‘Refiere.’ En daar niet alleen, maar ook in zijn: ‘El poeta habla’ enz. en in zijn: ‘Sobre no querer escribir satiras.’ In het laatste karakteriseerde hij hem door het epitheton: ‘El fino’ (den fijnen). Madrid was Lopes geboorteplaats, 1562 zijn geboortejaar. Na gestudeerd te hebben, is hij in betrekking gekomen tot twee namen, die de Nederlander niet zonder gevoel uitspreekt: dien van den hertog van Alva en dien van de onoverwinnelijke vloot. Des eersten secretaris was hij gedurende eenigen tijd, op de laatste bevond hij zich als een der krijgslieden, die door zijnen vorst bestemd waren om Engeland aan te tasten. Niet als ambtenaar, niet als krijgsman heeft hij roem verworven, maar als dichter. Tot aan het jaar 1635, waarin hij overleed, beproefde

{==487==} {>>pagina-aanduiding<<}
hij zijne krachten in iedere poëzy, toen in gebruik. Altijd oogstte hij lof in; maar in het drama werd hij voor zijne natie de onsterfelijke. Men zal zich eenig denkbeeld kunnen maken van de vruchtbaarheid van zijn talent, als men verneemt, dat hij meer dan twee duizend stukken voor het tooneel schreef en voor dat schrijven bij vele niet meer dan eenen enkelen dag, bij sommige niet meer dan drie of vier uren, behoefde. Kon het niet wel anders, of zijn werk moest de sporen van zulken spoed vertoonen, ontegenzeggelijk is het te gelijker tijd, dat het altijd van dichterlijken geest getuigt en van echt spaanschen geest.
Waagde zich Lope, als Tasso, aan een ‘Jerusalem conquistada’, hij heeft de lauweren van den Italiaan met dezen arbeid niet behaald. Over het geheel genomen, slaagden de Spanjaarden in de epopée niet, al namen zij er meer dan eens de proef van. Het gelukkigst was Alonzo de Ercilla y Zuniga, dien Cadalso, behalve in zijn: ‘Refiere’, in zijn: ‘Letrilla sincera’ (Opregte letrilla), in een zijner ‘Anacreontica’ en elders genoemd heeft. Te Madrid in 1533 of 1540 - de opgaven verschillen - geboren, ging hij, na den kroonprins Filips, als page, op diens reis naar Italië, de Nederlanden en Engeland vergezeld te hebben, als officier naar America. Daar hielp hij de Araucaniërs, eenen krijgshaftigen volksstam, waarmede de Spanjaarden te kampen hadden, bevechten. Het epos - indien men aan zijn: ‘La Araucana’ dezen weidschen titel mag geven - door hem sedert vervaardigd, werd op het krijgstooneel aangevangen en vóór zijn overlijden op ruim vijftigjarigen ouderdom voltooid. Schoone natuurschilderingen en belangwekkende redevoeringen behelst het, al is niet te ontkennen de gegrondheid van hetgeen gezegd is: ‘dat zijn onderwerp door den vervaardiger niet in de sfeer der ware poëzy gebragt is,’ zoodat de pastoor in den ‘Don Quyote’ wat veel onder den indruk zijner spaanschheid oordeelde, toen hij zeide: ‘todos estos tres libros’ (met de Araucana, la Austriada van Juan Rufo en el Monserrat van Christobal de Virues) ‘son los mejores que en verso heroico en lengua castillana estan escritos, y pueden competir con las mas famosas de Italia; guardense como las mas ricas prendas de poesia que tiene Espana.’ (Deze drie boeken zijn de beste, die als heldendichten in het spaansch geschreven zijn en kunnen met de beroemdste van Italië wedijveren; dat zij bewaard worden, als de rijkste dichtjuweelen, die Spanje
bezit.)

{==488==} {>>pagina-aanduiding<<}

Niet wetende, welken zijner vaderlandsche dichters Cadalso bedoelde, toen hij Castro noemde, of Martin Abarca de Bolea y Castro, den schrijver van ‘Orlando enamorado, in octava rima’ en van ‘Orlando determinado’, òf Guillen de Castro y Belvis, den schrijver van ‘Comedias’, òf ook eenigen anderen van dezen naam, spreek ik van hem niet uitvoerig. Kort kan ik verder wezen ten aanzien van den geestelijke uit de provincie Granada, Vincente Espinel, die in 1634 te Madrid overlijdende, negentig jaren oud was en als beminnaar der muzijk, niet slechts de spaansche guitar verbeterde, maar ook aan zijne vertalingen van Horatius, zoowel als aan zijne oorsponkelijke canzonen, idyllen en elegieën, eenen melodieusen toon wist te geven, waardoor de schoone en treffende beschrijvingen, die zij behelzen, in niet geringe mate winnen. Maar niet ter loops mag de naam van Argensola vermeld zijn.
Den beiden broeders, die dezen gedragen hebben: Lupercio Leonardo (geb. 1565 gest. 1613) en Bartholomé Bernardo (geb. 1566 gest. 1631), kent men de naaste plaats toe bij Cervantes en Lope de Vega. Schoon geene tweelingen van geboorte, waren zij het wel, voor zooveel hunnen aanleg, hunne vorming, hunnen arbeid, hun bedoelen betrof. Beiden behoorden, na volbragte studie, tot het hof van keizerin Maria van Oostenrijk, de een als secretaris, als kapellaan de ander; beiden werd achtereenvolgens de taak opgedragen, de geschiedenis der arragonsche provinciën, door Geronymo Zurita begonnen, te vervolgen; beiden volgden den onderkoning van Napels, graaf van Lemos, naar Napels; beiden beoefenden de dichtkunst en legden daarbij als om strijd dichterlijk gevoel, goeden smaak, rijke geestigheid en meer wat eenen dichter versiert, aan den dag en schreef Lupercio, behalve brieven en satiren, als zijn broeder, enkele treurspelen, zonder in dit opzigt door zijnen broeder gevolgd te worden; gaf daarentegen, hetgeen Lupercio niet deed, Bartholomé geestelijke canzonen, beiden betoonden zich bij hun dichten voortreffelijke kweekelingen van Horatius.
Als de Argensolas heeft Francisco de Quevedo Villegas zich grooten roem verworven. In de ‘Cartas’ heet hij: ‘een der grootste talenten, die God geschapen heeft.’ Van zijn levenslot wordt er gezegd: ‘door zijne geboorte zeer gegoed en in het genot van de geriefelijkheden des levens, zag hij zich tot eenen kerker gedoemd, waarin de wonden, door de ketenen hem. ver-
{==489==} {>>pagina-aanduiding<<}
oorzaakt door het koudvuur werden aangedaan.’ Als de telg van een adellijk geslacht in het jaar 1580 te Madrid geboren, werd hij, onder het opzigt zijner moeder, die hofdame en weduwe was, aan het hof opgevoed en kwam hij, na aan de universiteit te Alcala op zijn vijftiende jaar door de godgeleerde faculteit gepromoveerd te zijn en daarna zich nog op de regten, de geneeskunde, de wijsbegeerte en de letteren toegelegd te hebben, aan het hof terug. Een duel bragt hem, als vlugteling, naar Napels; zijne betrekking tot den onderkoning aldaar, den hertog d'Ossuna, eerst als gezant aan het pauselijk hof, later, bij 's hertogen val, als gevangene, naar zijn landgoed. Uit deze gevangenis ontslagen, heeft hij later eene nog hardere ondergaan. Verdacht van de schrijver eens paskwils te zijn, werd hij in eenen engen, ongezonden kerker geworpen. Een geneesheer zelfs werd hem geweigerd, toen hij dien behoefde van wege de zweren, die van zijn ongezond verblijf de treurige uitwerking waren. Eindelijk vrijgesproken, keerde hij arm en ziek naar zijn landgoed terug om er weldra, in het jaar 1645 te sterven. Als satirisch en komisch dichter was Quevedo 't grootst, maar ook zijne ernstige oden, canzonen, sonnetten, hedersdichten bezitten in meer dan één opzigt wat prijzenswaardig is.
Men heeft tengevolge van zijnen naam; menigmalen met hem verward Estevan Manuel de Villegas, die in 1595 te Nagara geboren werd, te Madrid en te Salamanca studeerde en sedert in bekrompen omstandigheden tot aan het jaar 1669 leefde. De geest van Anacreon, Horatius, Catullus bezielde dezen dichter en sprak uit zijne gedichten luide. Hij is een van der Spanjaarden lievelingen geworden, al legde koning Filips III, wien hij zijne: ‘Amatorias’ (Gedichten der liefde) opdroeg, groote onverschilligheid jegens hem aan den dag.
Hier heb ik eenen sprong te maken van de laatste dichters uit den bloeitijd der spaansche poezij op Vicente Garcia de la Huerta, den eersten, die in de laatste helft der 18de eeuw den strijd ondernam tegen hen, die haar het fransche wilden opgedrongen hebben, den eersten mitsdien, die er zich aan gaf, het leven te wekken in hetgeen onder de hand der Gallicisten verstorven was. Toen Cadalso te Saragossa zich vergastte aan den rijkdom, dien de werken van Spanjes dichters bewaarden, was Huertas ‘Egloga piscatoria’ (Visschers-ekloge) reeds bekend. Even als de oudere dichters van het schiereiland, kan mitsdien

{==490==} {>>pagina-aanduiding<<}
deze bij de dichterlijke geboorte van den kapitein-titulair van invloed geweest zijn. Zeker was hij dit bij de ontwikkeling van het kind tot knaap, tot man.
Zien wij, na den uitstap, dien wij gemaakt hebben, terug, dan begrijpen wij volkomen wat hij aangaande de aanleiding, die in de rigting der poëzij hem dreef, mededeelde. Hoe zou hij de ode van Leon aan Felipe Ruiz: ‘Cuando serà que pueda libre desta prision bolar al cielo, Felipe?’ enz. (Wanneer zal ik, bevrijd uit dezen kerker, ten hemel kunnen stijgen, Filip? enz.) - hoe, om maar niet meer te noemen, de schoone canzone van Boscan: Claros y friscos rios’ enz. (Heldere en frissche wateren, enz.) hebben kunnen lezen, zonder zich getroffen, weggesleept te gevoelen? Zien wij verder op zijne ‘Poesias’, dan begrijpen wij het medegedeelde niet alleen, maar houden ons tevens overtuigd, dat het overeenkomstig de waarheid is. Den naam van Villegas, den spaanschen Anacreon, vonden wij er en heeft Cadalso niet tal van ‘Anacreontica’ vervaardigd? Dien van Quevedo misten wij er niet en zijn er niet ‘Letrillas satiricas’ (Satirieke letrillas) van Cadalsos hand met de bijvoeging, dat hij ze wenscht beschouwd te hebben, als in navolging van Quevedo geschreven?
Indien onze dichter, nog te Saragossa zijnde, Huerta niet in persoon, maar slechts uit zijne werken gekend mogt hebben, dan heeft hij zijne persoonlijke kennis kunnen maken, toen hij, naar Madrid verplaatst werd, waar Huerta lid der spaansche academie en koninklijk bibliothecaris geweest is. Van Madrid in 1766 te Alcala de Henares gekomen, werd Cadalso bekend met den toen nog jeugdigen Gaspar Melchor de Iovellanos, die te Gyon in Asturie geboren, aan de door den kardinaal Ximenes gestichte universiteit zich kwam vormen en later niet slechts als staatsman, maar ook als dichter beroemd geworden is. Op Cadalsos raad en naar Cadalsos voorbeeld, heet het, heeft Iovellanos de dichtkunst beoefend. Is dit zoo, dan heeft Cadalso reeds van deze zijde invloed gehad op de dichterschool van Salamanca; want voor haar is Iovellanos arbeid niet verloren geweest, zooals dit onder anderen blijkt uit deze regelen van den dichterlijken brief, waarmede Iuan Melendez Valdes, het eigenlijk hoofd der gezegde school, hem, zijnen vriend, zijne gedichten opdroeg:

Gij leiddet me in mijn denken en mijn licht, 
Mijn geestdrift en mijn lier 't is alles 't uwe. 


{==491==} {>>pagina-aanduiding<<}

Ik heb Salamanca en Valdes genoemd en meer voorzeker, dan door zijne betrekking tot Iovellanos, heeft Cadalso op de dichterschool, die van genoemde stad haren naam ontleende, invloed uitgeoefend door zijn verblijf binnen Salamancas muren en zijnen omgang, behalve met vele andere geleerden en geletterden, met Valdes. Van 1771 tot 1774, sedert 1772 als kapitein in werkelijke dienst, was Cadalso, in de universiteits-stad aan de Tormes. Hem werd er groote achting toegedragen en meer dan één veel belovende jongeling, aan wien daarna de spaansche poëzy voor hare hervorming veel te danken had, noemde hem zijnen leermeester, zijnen leidsman. Inzonderheid was dit het geval met Valdes. Dezen toen naauwelijks twintigjarige deed hij met zich leven om aan zijne vorming, waarvan hij zich groote dingen voorstelde, te beter zijne zorg te kunnen besteden. De beste werken der buitenlandsche letterkunde gaf hij hem in de hand; de beste voorbeelden ter navolging bij zijne dichterlijke pogingen wees hij hem aan. Dankbaar heeft de kweekeling zijne verpligtingen erkend jegens den man, die zooveel voor hem geweest was, en deze heeft toen of niet lang daarna zijne hooge ingenomenheid met zijnen kweekeling uitgesproken, behalve in zijn reeds genoemd stukje: ‘Con motivo de haber encontrado’ enz., in een tweede: ‘Al mismo’ (Aan denzelfden). Hoe gelukkig zal hij zich gevoeld hebben, indien hij het nog beleefd heeft, dat men Valdes, die Vilegus anacreontica veredelde en in zijne oden, elegieën enz. den geest van Horatius en Tibullus uitdrukte, dén titel gaf van: ‘Ristaurador del parnaso’ (Hersteller van den Parnas).
Toen en later stond Cadalso in vriendschappelijke betrekking, behalve met Huerta, met de Iriarte - niet Juan, die de grieksche handschriften der koninklijke bibliotheek in katalogus bragt, eene latijnsche spraakkunst vervaardigde en latijnsche epigrammen dichtte, doch nu reeds overleden was, maar diens neef, Thomas - die ten jare 1750 te Orotova op Teneriffa geboren en ten jare 1791 te Madrid gestorven, voornamelijk door zijne ‘Fabulas literarias’ (Letterkundige fabelen) en door zijn lierdicht: La musika’ (De muzijk) naam gemaakt heeft, al is het denkbeeld, door de eersten uitgedrukt, niet altijd belangrijk, misschien niet eens nieuw, en al behelst het laatste wat niet ten onregte berijmd proza genoemd is; met de Moratin - niet Leandro Fernandez, dien men den spaanschen Molière genoemd heeft, doch in dien

{==492==} {>>pagina-aanduiding<<}
tijd naauwelijks den ouderdom van zeventien jaren bereikt had - maar diens vader, Nicolas Fernandez, die in 1737 te Madrid geboren en in 1780 overleden, als leerdicht, zijne ‘Diana’ (Diana) en als episch gedicht, zijn ‘Las naves de Cortez distruidas’ (de schepen van Cortez vernield) gaf; met José Iglesias, geboren in 1753, overleden in 1791 en anderen. De biograaf van Cadalso meldt dienaangaande: ‘hij prees hunne werken en spoorde hen aan, de goede poëzy te bevorderen en de zuiverheid en schoonheid hunner eigen moedertaal.’ In zijne ‘Poesias’ bezitten wij zijnen zang ‘al divino Moratin’ (aan den goddeliiken Moratin), dien hij dus besloot:

Zegt aan mijn vriend, mijn lied! 
Dat de adem mij ontschiet, 
Voor voller toon verloren, 
En dat ik, zingend tot zijn eer, 
Verzwijg veel honderd malen meer 
Dan 't geen ik van zijn lof doe hooren. 

Dat Cadalsos liefde voor de poëzy en daaruit voortvloeijende pogingen om harer zaak nuttig te wezen, hem niet nalatig deden zijn in de vervulling zijner krijgsmanspligten, blijkt niet alleen uit de allergunstigste getuigenis, die door den vermaarden inspecteur der kavallerie, Antonio Ricardos Carrillo ten jare 1776 in een zijner rapporten aangaande hem werd afgelegd; eene getuigenis van te grooter waarde, omdat zij vloeide uit de pen van eenen man, die het regiment van Bourbon in oogenschouw genomen had - maar ook hieruit, dat hij in het genoemde jaar tot sergeant-majoor en in het volgende tot eskadrons-kommandant bevorderd werd.
De tijd waarin hij andermaal geroepen werd om te velde te trekken, kwam. Aan de zijde van Frankrijk stond, na uitgevaardigde oorlogsverklaring, in het jaar 1779 zijn vaderland als vijand tegenover Engeland, dat een jaar later zich onzen vijand verklaarde. Naar Gibraltar, in 1462 door de Spanjaarden gewonnen, maar sedert de eerste jaren der 18de eeuw in de magt van Engeland, zond het zijne krijgsbenden. Van de zeezijde deed het door deze de bezetting der rotsvesting, die bij gemis aan geregelden toevoer bij herhaling gebrek had aan levensmiddelen en krijgsbehoeften, benaauwen van de talrijke vloot en van de landzijde van achter de opgeworpen batterijen. Het is, ook ten spijt van de drijvende batterijen, die het ten aanval uitrustte,

{==493==} {>>pagina-aanduiding<<}
vergeefs geweest en het verlies van geld was niet het eenige, dat het zich door zijne wanhopige poging berokkende.
Cadalsos regiment behoorde tot de blokkade troepen. Hij zelf werd tot adjudant van den opperbevelhebber, later tot kolonel benoemd. Bijzonderheden nopens de wijze, waarop hij zich kweet, mogen niet vermeld zijn, in het algemeen is de lof van wakkeren moed hem niet onthouden. 't Is hem niet gegund geweest, als aan onzen Zoutman, die voor de eer onzer vlag manmoedig streed, toen ook ons vaderland zich tegen Engeland te verdedigen had, het slagveld te verlaten om uit de hand van den dankbaren landgenoot den lauwer te ontvangen voor betoonde dapperheid. Eer het uur sloeg, waarin hij met zijne makkers keeren kon naar de haardstede, was zijne taak ten einde. Op den voorlaatsten Februarij-avond bevond hij zich in eene batterij, die der vesting zeer nabij was. Een granaat ging aan de zijde van den vijand op en rigtte den loop naar de plaats, waar Cadalso vertoefde. Men waarschuwde dezen voor het gevaar, dat hem dreigde. Hij achtte de waarschuwing niet. Zij was - dit bleek te spoedig - niet overbodig geweest. Het vernielend krijgswerktuig bereikte den grond, spatte uiteen, trof borst en hoofd - Cadalso had opgehouden te leven. Zeker is in een vijandelijk leger nooit minder vreugde gevoeld over eenen vijand, die geveld werd, dan in dat der Engelschen, nadat de mare tot hen gekomen was, hoe hunne vuurmonden Spanjes krijgshaftigen dichter doodelijk getroffen hadden. Niet de officieren van lageren rang alleen droegen rouw om den dood van eenen man, wiens edel karakter, wiens letterkundige verdiensten, wiens welwillende bejegening zij hoogschatteden, maar hun aanvoerder ook, de wakkere George Augustus Elliot, die, alvorens de krijg uitbrak, den gevallene zijnen vriend heette, deelde in opregtheid dien rouw.
En de Spanjaarden - Cadalso zou minder de liefde zijner onderhoorigen moeten genoten hebbeu van wege zijne strikte regtvaardigheid en onvermoeide zorgvuldigheid - minder de achting zijner opperhoofden om zijne buitengemeene orde in het administratieve zijner betrekkingen, zijne niet alledaagsche bekwaamheid in de leiding van hetgeen meer militair was, en zijnen rustigen moed in de stonde des strijds - minder de genegenheid zijner vrienden van wege zijne geestigheid, innemendheid, hartelijkheid - minder eindelijk de sympathie zijner landgenooten, omdat hij, zoowel op het veld der letteren, als

{==494==} {>>pagina-aanduiding<<}
op dat des oorlogs, den roem van zijn vaderland en zijn volk waardig handhaafde, indien zij niet diep getroffen waren geweest bij het treurig voorval, hetzij ze met hem den krijgsmansdos droegen, of wel in burgerlijken werkkring zich bewogen.
Indien het in mijn plan lag Cadalso te beschouwen als krijgsman, dan zouden de ‘Cartas Marruecas’ mij een en ander aan de hand doen, wat niet onbelangrijk zou mogen geacht worden voor de kennis van zijne zienswijze betrekkelijk deze en gene bijzonderheid van het krijgsmansleven. Ik denk hier b.v. aan hetgeen daarin voorkomt, als geschreven door Gazel aan Ben-Beley naar aanleiding van des laatsten vraag betrekkelijk de hulp, die de spaansche legers, bij meer dan éénen strijd, van Santiago ontvangen hebben en dit denkbeeld ontwikkelende, dat geene krijgshaftige natie in eenen veldtogt iets vooruit hebben kan, hetwelk in den volgenden door de vijanden niet wordt nagevolgd, maar dat het geloof, dat een hemelsche krijger nederdaalt om een leger bij te staan, het met onnavolgbaren moed vervult. Maar - is er voor mijn gevoel te veel waars in hetgeen in de ‘Cartas,’ als door Ben Beley aan Gazel geschreven, gelezen wordt: ‘dat een krijgsman aan het nageslacht de faam van overwinnaar ter hand stelle met de gedenkstukken van aangevallen steden, verbrande schepen, verwoeste akkers, ontvolkte provincies, welk voordeel zal zijn naam aanbrengen? De volgende eeuwen zullen weten, dat er een man was, die een half millioen zijner broederen doodde: anders niets,’ ik wil hem als dichter beschouwen en wel als den dichter der ‘Poesias.’

(Vervolg en slot in het volgend nummer).





{==495==} {>>pagina-aanduiding<<}

De programmata der Latijnsche scholen in Nederland,

door Dr. G.D.J. Schotel.

Wie slechts met eenige aandacht den wetenschappelijken en inzonderheid den letterkundigen vooruitgang in onzen tijd gadeslaat, dien valt het gewis in het oog, dat niet alleen hetgeen onze vaderen verrigtten en op het papier bragten, in een geheel ander licht gesteld, van zijne gebreken gezuiverd, van het overtollige ontdaan en soms belangrijk uitgebreid wordt; maar dat wij, hunne nakomelingen, te dien aanzien vrij wat beter voor ons nageslacht zorgen, dan zij het voor het hunne deden, en dat kunnen doen, daar voor ons geopend is 't geen voor hen achter sloten en grendels verborgen bleef. Ten bewijze strekken o.a. die menigte welgeschreven biographiën en monographiën, reeds tot stapels aangegroeid, een rijke bron voor den toekomenden geschiedvorscher. Tot de monographiën behooren die onzer Akademiën en Latijnsche scholen. Reeds zijn van de eerste Groningen en Harderwijk behandeld, en is men - daar de bestaande monographiën verouderd of onvolledig zijn - bezig die van Leyden en Franeker te schetsen.
Ook van de Latijnsche scholen te Amersfoort, Dordrecht, 's Hertogenbosch, Utrecht, bestaan min of meer uitvoerige monographiën, terwijl men onledig is voor die te Leyden de bouwstoffen bijeen te brengen. Bij het bewerken vooral der laatste was de klagt algemeen, dat de stoffe zoo luttel en onbeduidend is, ja schier geheel ontbreekt; een gevolg van de luiheid, nonchalance en slor-
{==496==} {>>pagina-aanduiding<<}
digheid der vroegere rectoren, en de weinige of geheel ontbrekende belangstelling der curatoren, die zich zelden of nooit eenig verslag lieten geven van den staat der aan hun opzigt toevertrouwde scholen, en zich vergenoegden met bij de examina te assisteren, - soms in te dommelen - en op den feestdag der prijsuitdeeling den wierook hun door het aankomend geslacht kwistig toegezwaaid, met welgevallen in te ademen.
Wij mogen thans in geen opzettelijk onderzoek naar den oorsprong der Programmata academica en scholastica treden. Waarschijnlijk zijn ze een teelt van Duitschen bodem, doch het is te verwonderen, dat nog geen duitsch geleerde - die zich, vooral in de XVIIde eeuw in het nasporen van de beuzelachtigste kleinigheden verdiepten, zelfs letterkundige dissertatiën over de vlooijen schreven, - zijne krachten aan het opsporen van de herkomst er van, voor zoo ver ons bekend is, beproefd heeft. De akademische programmen komen in ons vaderland reeds vroeg voor, en zijn nog uit de XVIIde eeuw voorhanden, doch van Latijnsche scholen kennen wij geen gedrukte. Het eerste programma, dat ons onder de oogen kwam, is het Leydsche van 1810, door den rector Franciscus Antonius Bosse in sierlijk Latijn gesteld en uitgegeven. In het volgende jaar (1811) werd er een tweede, doch thans met een Prolusio scholastica de antiquissimâ Atheniensium Philoxeniâ van den conrector John Bake er voor, in het licht gegeven. Sedert verschenen er geen voor 1839, na de eerste organisatie van het Gymnasium, en ten gevolge van het besluit der docenten om, in overleg met curatoren, jaarlijks, na afloop van den jaar-cursus, van wege den rector een verslag van den staat van het stedelijk Gymnasium aan het publiek mede te declen. Bij het derde verslag opende de rector, mr. A.J.J. Bake de rij der wetenschappelijke verhandelingen, die sedert jaarlijks bij het verslag werden gevoegd, met opmerkingen over het logisch beginsel en het geslachtsattribuut, in 't bijzonder van het latijnsche verbum infinitum. Sedert volgde een reeks van uitstekende voortbrengselen der pennen van de heeren Suringar, Pluygers, Nieuwveen, van Leeuwen, Hecker, Sicherer, de Vlaam, Fruin, Oudemans, Kiehl, te Winkel, Perrin, van der Ven, Naber en Bisschop, wiens schets ‘De woelingen der Leicestersche partij
binnen Leiden’, door ons in het Mei-nommer dezer Vaderlandsche Letteroefeningen werd aangekondigd.
Na de opheffing van het stedelijk Gymnasium, volgens besluit

{==497==} {>>pagina-aanduiding<<}
van den gemeenteraad van 28 Junij 1864, en de oprichting van het Gymnasium met vijfjarigen cursus, begon een nieuwe reeks van verslagen, niet meer gelijk de vorige in kwarto, maar in oktavo, doch even als gene met eene verhandeling. De rij dezer nieuwe reeks vangt aan met het Facundissimi Poëtae Guarini Veronensis de amore Aldae virginis Carmen elegiacum, door dr. Suringar, van wien reeds vier verhandelingen in de vorige serie voorkomen, met een doorwrochte commentarius, voor het eerst uitgegeven. Wij vereenigen ons geheel met den lof, onlangs in den Spectator aan dezen geleerden arbeid gegeven en achten dien een uitstekend voortbrengsel van oud-Hollandsche kunde en degelijkheid.
Het kon wel niet anders of het voorbeeld van Leyden moest navolging wekken. Verscheidene Gymnasiën lieten niet alleen, gelijk het Leydsch, verslagen uitgaan, maar sommige ook met bijgevoegde verhandelingen. De eerste was het Amsterdamsche, welks eerste verslag (1841-1852) in 1853 het licht zag, terwijl bij het vierde voor de eerste maal eene verhandeling van dr. Hulleman werd gevoegd. Ook bij de volgende had zulks plaats; doch na het achtste verslag (1858-1859) is er noch verslag noch verhandeling meer verschenen.
Het Deventersch Gymnasium voegde reeds bij het eerste verslag over den cursus van 1849-1850, eene verhandeling van den rector Brown, en sedert gaf het geregeld verslagen, slechts tweemaal zonder bijgevoegde verhandeling. Van de vijf verslagen sedert 1860-1861 door het Utrechtsch Gymnasium uitgegeven, onderscheiden zich de beide laatste door de bekende verhandelingen van dr. Ecker over de Hieronymus-school te Utrecht. De drie door het Gymnasium te Groningen in het licht gezonden verslagen worden alle door verhandelingen (van de heeren van den Es, Wijnne, Smit Sibinga en Beins) vergezeld. Het eerste programma van het Gymnasium te Leeuwarden (1855-1856) bevat eene verhandeling van dr. Franken, en dat van het volgend jaar eene van dr. Ottema; doch sedert zijn er geene verhandelingen meer aan de verslagen toegevoegd. Sommige der overige Gymnasiën in ons vaderland gaven slechts verslagen, zooals te Dordrecht en Zutphen: andere (te 's Hage? Rotterdam?) zelfs ook deze niet.
Hoe jammer, dat niet overal de programmata verhandelingen bevatten! Zonder de laatste gaan de eerste toch ligt te loor, met de laatste behouden zij eene literarische of historische waarde. Hoe

{==498==} {>>pagina-aanduiding<<}
veel uitstekende pennevruchten zou historie en literatuur missen, indien curatoren van het Leydsch Gymnasium niet ter goeder ure het plan hadden gevormd, de verslagen met zulke belangrijke bijdragen te verrijken! Hoe veel ouders en voogden werden door die verhandelingen niet gerust gesteld ten aanzien der bekwaamheden der leermeesters, aan wie zij de toekomst hunner kinderen of pupillen toevertrouwden, gerust gesteld dat de onderwijzers niet, gelijk in vroeger dagen, toen men waande dat de kunde aan het ambt was verbonden, niet waren stil blijven staan, maar vooruitgingen! Hoe aanmoedigend en opwekkend voor de docenten zelven, daar zij vaak, buiten de gelegenheid om blijken hunner vorderingen te geven, door zulke verhandelingen kunnen toonen dat zij den post, dien zij bekleeden, niet onwaardig zijn, te meer daar deze (zoo is de wereld) dikwerf de eenige maatstaf zijn, waarnaar hunne talenten worden afgemeten. Wenschelijk ware het, dat het geven van verslagen en verhandelingen verpligtend werd; dat bij het afsterven van dezen of genen docent een oratiuncula funebris de laatste verving, of ten minste in het programma eenige berigten nopens zijn leven en werken werden opgenomen, en dat ook de Nederlandsche studenten, op het voorbeeld der Duitschers, verpligt waren voor hunne theses of dissertatiën, die helaas al zeldzamer en zeldzamer worden, een kort berigt van hun leven te voegen! Onze oude Latijnsche scholen hadden, vooral in de XVIIde eeuw, uitstekende mannen aan het hoofd en vormden niet minder uitstekende leerlingen. Mogten onze tegenwoordige Gymnasiën beide voortdurend bezitten en vooral den raad door den onden Vossius aan zijn opvolger Aemilius te Dordrecht gegeven, worden opgevolgd, ‘de jonge jeucht nyet met stuckwerck van velerhande geleerdheid te voeden en tot een soort van rommelkasse te herscheppen; maar hun, daar een mensche onmogelyck veel te gelyck kan omvatten en lyef hebben, dat
alleen te doceren wat oirbaer en nuttig is voor syn toecomend bedryf, yder naer synen staet’, en moge ik er met hem bijvoegen, ‘hun vastelyck in te pramen, dat de Vreeze Gots het initium omnis verae sapientiae is.’





{==499==} {>>pagina-aanduiding<<}

Gezocht en gevonden,

door Bato van de Maas.

(Vervolg.)
Nathan der Weise.

Kolofon vindt, welligt voor 't eerst in zijn leven, een fout in sommige boeken.

't Was op een schoonen zomeravond na achten, dat de familie Hooiwinkel op haar boerderij voor de deur verzameld was in gezelschap van den ouden heer met den stok aan den arm. 't Was zeker wegens zijn tegenwoordigheid, dat Herman er ook bij stond en, schoon niets zeggende, blijkbaar groot aandeel had of nam in de gesprekken, want hij stond met open mond somtijds te luisteren en dan weêr fluisterend iets te vragen aan moeder Hooiwinkel.
- 't Ging er dan zoo naar toe, Topijn! dat ik op dat oogenblik wenschte: zat de oude heer maar goed en wel tuis! Jongen, jongen, wat werden er klappen uitgedeeld en Samuel, die anders zoo goed is:...zoo sprak de zoon van Hooiwinkel met vuur.
- Wat zeg je jongen? vraagde zijn moeder; die goeie jood van een Pers! Die heeft toch niet meêgevochten - hij heeft wat klappen voor Topijn overgenomen, denk ik...
- Neen, neen, moeder Hooiwinkel! sprak de man met den vlaggestok, dat hadt ge anders kunnen zien. De man sloeg er veel te hard op naar mijn zin. Maar ik begreep uit zijn oosterschen blik, dat er geen bedaren aan zou zijn met woorden, want de tien geboden - en met name het vijfde - waren in volle werking bij Pers.
- Nu man, je hebt er eer van, mijnheer Topijn, hernam

{==500==} {>>pagina-aanduiding<<}
Justus, dat je ze zoo koest naar huis hebt gekregen. Ik had er een zwaar hoofd in. - De oude Hooiwinkel lachte om den ouden To pijn en zeide:
- Gelooft u wel, mijnheer Topijn, dat het nageslacht duizenderlei vonnis over u zal vellen?
- Ik geloof geen enkel, Hooiwinkel?
- Neen, of ze van je spreken zullen! en met regt - maar met duizenderlei tongen.
- Och, dat is nu wel 't geval - maar mijn graf zal door de vergetelheid beschermd worden tegen 't leedvermaak der nieuwe rotterdamsche koerant.
Vader en zoon lachten, en toen ook moeder de vrouw bij wijze van echo.
- Als sommige menschen van u spreken, dan noemen ze u zóó, zeî de zoon beschroomd; ik heb dit al eens uit willen maken, want dan zeiden ze, dat u aandeelen hadt in de oude, wat ik beter weet.
- Ik weet het wel, Justus! ik weet het wel. Deze zegt: profeet! gene zegt: dwaas! een ander zegt: nieuwe rotterdammer! een vierde zegt: oproerkraaier! maar mijn dood sluit aller mond, dat is mijn troost, - want nu kan ik altijd nog bewijzen, wie er liegt. - En Herman zeî fluisterend tot vrouw Hooiwinkel: ‘ik zal ze doodslaan!’ Bij deze woorden dreigde de knaap de stille luchten met de kleine vuisten. Maar als hij gedacht had: ‘de vrouw zal 't wel stil houden,’ dan had Herman buiten den waard gerekend, want zij zeide, schuddend op de bank en met de welvarende armen over elkander, vrolijk luidruchtig als altoos:
- Hoor eens hier! je hebt geen nood, Topijn! hier is een schildwacht.
Herman werd zoo rood als de ondergaande zon, toen ze allemaal naar hem uitkeken. Hij kroop weg achter de boerin, wat zijn klein persoon gemakkelijk viel achter zulk een breeden, gewilligen rug, want vrouw Hooiwinkel had nu met hem te doen.
Maar om nu met alle eer achter de schermen te blijven, zeide Herman allen goeden nacht en Topijn liet niet na, hem hartelijk de hand te schudden en ‘tot morgen’ te wenschen, dat den knaap deed trillen van vreugd en hoop.
Toen hij weg was, kwam Kolofon, en dit was een teeken voor de boerin, die vrolijk van aard was, om haar plaats in te ruimen voor den steenen gast, gelijk zij hem noemde. Daarna

{==501==} {>>pagina-aanduiding<<}
zaten de vier mannen een poos zwijgend bij elkaâr. Nu was Kolofon wel een enkele maal met Topijn bij Hooiwinkel geweest, en had de familie Hooiwinkel zeer goed opgemerkt, dat zij altijd gemeenzaam met elkander spraken, maar in 't geval van Herman, waarover Hooiwinkel nu wenschte te spreken, was hij in 't onzekere. 't Was dus inderdaad een verademing, toen Topijn de stilte brak, waarin ieder zijn gedachten den vrijen loop had gelaten, zeggende:
- Deze jongen, die daar weggaat, baas Hooiwinkel! daar zit wat in. Ik weet nu ten naastenbij uw plannen met dien zoon des dorschvloers, - zou 't niet goed zijn, daar dit jaar nog maar meê te beginnen?..
- Ja, mijnheer Topijn, als de zomer om en de oogst binnen is, moet hij maar naar school.
- Bravo! En daar 't eigenlijk op mijn praten is, moet ik driekwart der kosten dragen - laat jij nu je voorwaarden eens hooren.
- Mijn voorwaarden zijn en blijven, mijnheer Topijn! 1o. dat Herman bij mij op de hoeve blijft; 2o. dat voor mijn rekening kome, alles wat hij op de hoeve noodig heeft, b.v. voeding, bewasschen, kleeren en de natuur, je moet me geen boekwurm van hem maken, - dan onttrek ik me aan de samenzwering.
- Goed gezegd, dit laatste. Ik ben het eens met je. Geen rampzaliger eedverbond dan tusschen den mensch en het boek. Wat uw voorwaarden betreft, die zijn wel wat hard voor mij, die toch den knaap daar 't eerst wilde heênbrengen: gij vergunt mij dus niets, dan de kosten van 't onderwijs te dragen?
- Anders niets, en dit nog maar, omdat ik daarin als een kat in een vreemd pakhuis ben, anders....Topijn sprong op van de bank waarop zij zaten en zeide: als ik toch wilde, nam ik hem toch heelemaal.
- Dat zou al heel dankbaar en vriendschappelijk van u wezen, zeî de boer uiterst kalm en ernstig, dan moest ik Topijn, den volksredenaar, niet kennen!...
Topijn schudde Hooiwinkel de hand en zeî tot Kolofon, die onder de beraadslagingen zoo stil had zitten peinzen, dat hij zelfs van 't eedverbond niets gehoord had:
- Ik kan dezen mensch vertrouwen, niet waar Kolofon? Hij doet mij nog konsessies omtrent Herman, eer wij drie jaar verder zijn?...
Kolofon zag hem aan en knikte werktuigelijk toestemmend.
- God bewaar me, zeî de spraakzame Topijn - als gij

{==502==} {>>pagina-aanduiding<<}
mij toch komt afhalen bij iemand, Kolofon! spreek dan een woord meê en zwijg dan liever straks. Ik weet zeker, Hooiwinkel! dat mijnheer Kolofon hier gaarne zit, dus neem niet kwalijk!
Kolofon wendde zich ook tot den boer en zeide: mijn vriend Topijn heeft gelijk; ik ben gaarne hier. Maar niet gewoon aan zulk een stille, kalme omgeving als op dezen avond, word ik daar geheel door ingepakt.
- Wij zijn in een vrij land, mijnheer! sprak Hooiwinkel glimlachende. En ik denk eigenlijk, dat u hier niets, ook geen woorden, over den balk wilt gooien. - Een hartelijk lachkwartet maakte Kolofon een weinig los. Maar wat verder de boer en zijn zoon met Topijn over Herman spraken, zelfs toen Justus aan zijn vader vraagde, wat de knaap worden moest? toen waren dat alle klanken uit de verte, voor hem zonder verstand. Maar al verder ontwakend, en al meer deelnemende, vraagde hij eindelijk, en toen wist dan Kolofon, dat de boer Hooiwinkel een verzaakt kind had bij zich gehouden, - dat dit kind Topijn's leerling was en dat ze er samen wat van maken wilden, omdat er kruid in zat. Dit eenmaal stellig wetende; gelijk hij een stelling van een of ander geliefkoosd schrijver door studie en onderzoek niet meer vergeten kon; stelde hij voor, van den knaap een wijsgeer te maken, - hij wilde gaarne voor het hooger onderwijs bijdragen.
- Zeker, zeker, zeî Topijn, maar in en voor het leven. Dat zullen we niet uit 't oog verliezen. Ik heb u al meer gezegd: hij wordt volksredenaar!...
- En stellen hem bloot aan steeniging! merkte Kolofon nijdig aan.
- Och, als 't volk goed wist, wat gij schrijft in boeken, die 't nooit onder 't oog krijgt, dan staken ze uw boeltje in brand ten autodafee.
- Gij slaat den spijker op zijn kop, Topijn! sprak Hooiwinkel met kracht, en niet zoo kalm als daar straks; daar hebt gij 't onderscheid tusschen den waren en den valschen volksleeraar. De laatste heeft vrucht noch gevaar van zijn werk, - de eerste beide. Ik wil u gaarne helpen om van Herman te maken, wat gij bedoelt.
- Hij heeft, als 't pas geeft, ook vuisten aan 't lijf, merkte de herkulische Justus met voorliefde aan. En pas geeft het, mijnheer Topijn! voegde hij er meesmuilend bij.

{==503==} {>>pagina-aanduiding<<}

- Justus, sprak Topijn ernstig, ik houd het altoos nog voor een bewijs te meer van mijn onvolkomenheid als ze naar mij gooien, gelijk dien avond. Ik doe wat ik kan, maar ik kan niet, wat vereischt wordt. De volksredenaar moet voor alles, wat hij zegt en leest, goede vergelijkingen bij de hand hebben, bevattelijk voor ieder. Daartoe moet de volksredenaar veel en goed weten; vlug en duidelijk spreken; zich niet van zijn stuk laten brengen door vragen van allerlei soort, maar integendeel daardoor vaster staan. Voor dit alles ben ik te oud. Schoon ik veel heb gelezen, veel vreugd en smart heb doorleefd, onder alle standen der maatschappij ronddwaal en vrijmoedig in 't woordvoeren ben, gevoel ik mij soms zwak tegenover de vraag van een kind des volks. Herman is sterk en heeft veel goede vermogens en spreekt goed voor zoo'n knaap. Hij zij de jeugdige, krachtige, schoone vorm, waarin Topijn zoo gaarne de taak des volkssprekers zou volbrengen. Die schoone taak, waaraan zoo oneindig veel goeds en edels is verbonden.
Van stad tot dorp, van dorp tot gehucht, overal zal hij gaan, overal zal hij spreken overeenkomstig de eerste behoeften der mindere klassen. Want hoezeer de hoogere klassen ook groote behoeften hebben aan onderwijs, moet men toch niet met deze ondankbaren beginnen, daar zij 't zich verschaffen kunnen, - maar met de pariaas, - met dat voetstuk van den staat. Topijn legt het hoofd met blijde rustigheid des gemoeds in den schoot der aarde, als hij deze erflating naar wensch heeft tot stand gebragt...
- Wij zullen ons best doen, dus luidde het praktische amen van Hooiwinkel.
- Een meesterstuk van ontwikkeling en opvoeding is de mensch, van wien men met grond kan zeggen: ‘Al wat in boeken steekt, is in dat hoofd gevaren!’ en dat tegelijk voor alle volken open ligt, predikte Kolofon.
- ‘Ik weet niet of ik u begrijp, mijnheer Kolofon! sprak Hooiwinkel bedenkelijkerwijze, maar zulk een boekenhoofd is mijn...is mijn...hoe noemt men dat...
- Ideaal.
- Is miju ideaal van een jongmensch volstrekt niet. Als Herman later spreekt zooals ik hem mij verbeelden durf, dan is er geen boekenlucht aan. Dan is hij in alle bescheidenheid op tegenspraak bedacht. Dan rekent hij op zijn onvolmaaktheid. Dan is hij vraagbaak, maar geen godspraak. Dan leeft

{==504==} {>>pagina-aanduiding<<}
het woord, dat hij spreekt. Dan bezwaart hij den minderen man, mij en mijnsgelijken, niet met zijn almagtig geleerde en alwijze tegenwoordigheid, maar is een verkwikking: is lucht, is licht. Hij is een ernstig blijmoedig man, die zijn eigen zorgen heeft, maar zijn lief en leed oplost in dat des vaderlands en des volks. Die in tijd van nood de voorzegger daarvan was en, na alles gedaan te hebben wat hij kon om te verhoeden, nu er zich voorspant om den nood ten beste te keeren.
- Jezus heeft het beproefd en is gekruisigd, zeide Kolofon somber hardnekkig. Maar Topijn, opstaande om weg te gaan, hief dit wreede vonnis op, zeggende:
- Hooiwinkel, gij hebt gelijk. Ik zou 'tzelfde gezegd hebben met Topijnsche woorden, wat vriend Kolofon uit zijn graf daar aanmerkt...
- Uit mijn graf, Topijn? En dit zeggende, nam Kolofon den ouden man zacht op de breede schouders en zette hem toen weêr lachend neder.
- Ik heb 't gezegd, ging Topijn Fichtesgewijs voort; dat zou opgaan, als met dien kruisdood al 't gesprokene tot het volk verdwenen ware. Maar wat Jezus leerde en deed, 't is alles leven geworden. Iedere uitspraak van hem is in 't menschdom vertegenwoordigd, niet door boeken maar door menschen. Zoolang er menschen op aarde leven, zoolang leeft dat woord. Gij keert in uw boeken de maatschappij 't onderstboven, Kolofon! en die uw taal verstaan, lachen er om, of vinden 't raar of vinden 't dol, - maar 't is niet in hartelijken eenvoud naar 't binnenste des volks gewezen en daarom kan uw werk het lot der vuurpijlen niet ontgaan. Slechts het levende maakt levend.
- Ik moet u toestemmen, zeî Kolofon, dat Demosthenes grooten invloed op zijn tijdgenooten heeft uitgeoefend; zoo ook Cicero; zoo ook later Sheridan, - maar indien hun werken er niet waren, indien gij de evangeliën niet hadt, wat had het nageslacht er van geweten?
- Wel, beste jongen! als er één met stenografie dweept; juist om de spraakverwarring in die overlevering; dan ben ik 't. Maar redeneer nu door, en gij komt tot de ontdekking zoo niet tot de erkenning van de groote fout der boeken.
- Ze worden te vroeg geschreven of te laat?..vraagde Kolofon Topijn volgend, die afscheid nam.

{==505==} {>>pagina-aanduiding<<}

- Ga zoo voort met dezen heer, vriend Hooiwinkel! sprak Topijn lachend, gij zijt geducht aan 't bekeeren. Tot ziens!
- 't Is in goede handen, merkte deze groetend aan; wel tuis heeren!

Topijn brengt een bemoedigend verslag uit van den loop der drukpers in zijn vaderland.

- Wacht gij dan zoolang hier, Topijn! in plaats van weg te gaan, - mijn zwager zal zoolang niet toeven bij Kolofon.
Dit zeî de heer Zonderkerken tot den ouden bekende van ons, op 't oogenblik, dat hij en Leviatan te gelijk bij Kolofon wilden oploopen.
- Met genoegen, mijnheer Zonderkerken, ik mag er anders wel bij zijn en de vraag is, of ik er niet bij moest zijn, want uw lieve zwager maakt weêr hofjesvoorwaarden met mijn vriend. Ik ken ze allebeî.
- Kolofon zal 't zijne wel krijgen, sprak de gastheer goedig - hij is geen kind en mijn zwager geen tijger.
- Neen, maar toch een uitgever.
- Kom, kom! Gij doet u weêr zoo bar voor; nu ik het zeldzaam genoegen heb van u in mijn eenzaamheid bij mij te zien, moet gij zijn de oude, goede Topijn...Hij krijgt glazen en een halve flesch madera van de huishoudster. Zonderkerken schenkt den inhoud der flesch in een karaf en vult twee glazen; een glas opnemende en een aanbiedende, zegt hij:
- Lotgenoot, God geve u blijde dagen!...
Topijn zag hem ernstig aan en zeide snel, even als iemand, die iets op 't hart heeft en niet rust, vóór hij daar vrij van is: Ik weet niet welken naam uw zwager boekworm beter verdient: Levi Nathan of Leviatan!
Nu, basta!...
Wat bedoelt gij met uw 'toespraak? frisschen morgen.
Toen Topijn een en en ander haastig gezegd had, dronk hij zijn glas ten bodem ledig.
- Topijn, antwoordde de gastheer, wij zijn lotgenooten, wat ons huiselijk leven betreft, niet waar!...
- Hoe zoo, mijnheer Zonderkerken?
Maar deze vraag stootte Topijn zoo donderend uit, dat de

{==506==} {>>pagina-aanduiding<<}
gastheer schrikte en groot berouw had van zijn overigens zoo hartelijk gemeende toespraak. Topijn nam zijn vlaggestok op, knoopte zijn jas digt tot aan zijn kin, maakte een gebaar met zijn wapen als een spoorwachter in ontriggelensgevaar en herhaalde:
- Hoe zoo, mijnheer Zonderkerken?
Daar stonden de twee geslagenen, die beide zoozeer hadden geleden door familieverliezen, door het wreede scheuren van de teederste banden. Zonderkerken, de stil berustende, maar dagelijks denkende aan zijn afgestorvenen, - Topijn, die altijd deed, alsof er niets gebeurd ware vóór Meerenberg.
Het diepe medelijden, dat Zonderkerken met den ouden man gevoelde ondanks zijn ontsteltenis, deed hem tot zich-zelf komen en stelde hem in staat om met veel tegenwoordigheid van geest te zeggen:
- Had ik maar een kind, Topijn!...
- Had dat maar dadelijk gezegd, - dat is duidelijk in uw omstandigheid - zoo, zoo (peinzend) verlangt gij naar een kind? 't Is geen wonder! Toch hebt gij er gehad, niet waar? En alle verloren, tot haar toe, die ze u schonk. 't Is hard, 't is goddeloos hard...Ja, vriend, daar zijn van die gevallen, die men niet opteekent in de wereldgeschiedenis omdat ze individuëel te beperkt schijnen, maar inderdaad als de geschiedenis eener wereld zijn.
En zonderling voorzeker was hier 't gedrag van Topijn, want de vlaggestok werd in een hoek gezet, de jas werd losgeknoopt, zijn gelaat kwam in de muzikale plooien en hij ging zitten, den gastheer, die hem wilde inschenken, bedankende voor wijn.
- Zonderkerken, zeide hij kalm, 's menschen lot is in 's menschen handen. Troost u, - ik heb een zoon voor u....Maar alsof hij schrikte van zijn eigen woorden, zeide hij:
- Wat raaskal ik daar weêr - wat zeî ik ook, Zonderkerken?
- Gij beloofdet mij een kind, sprak deze man nedergeslagen.
- Ik ben in de war, hernam Topijn en hield de verrimpelde handen voor zijn aangezigt.
Inderdaad: Zonderkerken had Topijn door herinnering verward: de gastheer was ook niet gerust en verlangde naar 't een of ander. Wat hierbij in 't voordeel viel van Topijn, was, dat zijn woorden niet meer geteld werden door Zonderkerken. Deze dacht: 't Is toch zoo, Topijn is niet bij zinnen. Ik wou, dat er iemand kwam.

{==507==} {>>pagina-aanduiding<<}

- De wijn, sprak de oude heer afgetrokken, is dezer dagen niet te vertrouwen. Men springt om met de etikettes als Brinkman indertijd met uleveldeviezen. Als ik een melankoliek was, dan dronk ik nooit wijn: de grootste wijnkooper bedriegt de menschen. Denkt gij malaga te drinken, 't is marsala. Verbeeldt gij u madera te smaken, ook mis, marsala met een homoeopatische inmenging van madera. Denkt gij St. Julien te proeven, ach, opgevijzelde Bordeaux. Rattekruid hier, rattekruid daar, Zonderkerken! 't Is rattekruid overal. Alle menschen bedriegen alle menschen....Terwijl Topijn aldus voort somnambuleerde, trad ds. Mirtel binnen. Maar eer deze nog goeden morgen gezegd had, ontwaakte Topijn en zeide, met zijn normaal gelaat:
- Dominee, 't doet mij genoegen u te zien, maar gij zijt geen volksspreker.
- Goeden morgen, wenscht deze heer op schalken toon, en toen Topijn zijn groet in haast beantwoord had, alsof hij bang was, zijn onderwerp te vergeten, zeî de predikant: dank u!
- En wat zijn dan mijn tekortkomingen, Topijn! Wel wel, voegde hij er tegen Zonderkerken bij, ik had niet gedacht, zoo maar als met de deur in 't huis in een ernstig gesprek te raken, want ik zie aan den ouden heer dat hij ernstig zal worden. Nu, ik schik er mij in; half glimlachend, half eerbiedig zette hij zich tegenover Topijn neder.
- Mijnheer Mirtel, sprak Topijn, daar zijn te veel menschen buiten uw gehoor, als gij spreekt.
- Zoo, hernam ds. Mirtel, hartelijk lachend, nu breidt gij onze verantwoordelijkheid toch wat kras uit, mijnheer Topijn! Zoo min er een hoepel om de aarde kan geslagen worden, zoomin zal een redenaar ooit tot alle menschen te gelijk spreken, denk ik. - Neen, als gij nu eens gezegd hadt; dominee, daar zijn te weinig menschen onder uw gehoor, als gij spreekt, kijk Topijn! dan hadden wij grenzen gehad, die wij nu missen voor uw bedenking en mijn verdediging?...
- Ik heb mijn reden, om 't niet anders te zeggen, hernam Topijn - ja, Zonderkerken! zwijg maar, ik zie je wel lachen en in jezelf denken: Mirtel heeft de volste kerken - maar ik geef 't daarom nog niet op. Ik begin met te vragen: zijt gij er zeker van, ds. Mirtel! dat 't menschen zijn in uw vergaderingen? Ik voor mij ben er zeker van, dat er menschen onder zijn, hoor! die uit uw kerk blijven.

{==508==} {>>pagina-aanduiding<<}

Alzoo vragende, legde Topijn zich gemakkelijk tegen de leuning van zijn stoel en zag beide heeren met den diepsten ernst aan, terwijl zijn twee duimen in vollen kringloop om elkanders assen waren; want voor deze beweging hield hij alweder de rimpelige handen over zijn vest gespannen.
Een minuut twee, drie, werd er niets gezegd, want ds. Mirtel, zoomin als Zonderkerken, kwam genoeg met Topijn in aanraking om regt te weten of zij 't ernstig of boertig zouden opvatten met hem. Mirtel was het aan te zien, dat hij met deze onzekerheid worstelde, maar de gastheer verried de ernstige opvatting en scheen die te willen uiten, toen Topijn op eenmaal uit zijn liggende houding opsprong en luiderstem zeide:
- Is die vraag zoo moeilijk voor den man van studie en den man der martelervaring?..Welnu, ds. Mirtel! (als ik niet zooveel met u ophad deed ik deze moeite der toelichting niet), hoe komt het, dat mijnheer Zonderkerken nog niet bij u ter kerk is geweest, sints gij voor hem gepredikt hebt bij den laatsten slag, die den zwaarbezochten man getroffen heeft?...
Nu was ds. Mirtel uit de onzekerheid en met het oog op 'tgeen hij zeker wist, dat Topijn voor 't volk deed, gaf hij hem antwoord, wat hij in geen geval, op zulk een vraag door anderen, zou gedaan hebben. Immers Zonderkerken beefde er van en leefde op dit uur weêr terug in de lijdensjaren, waarover hij zelf met het geduld en de berusting - niet der onderworpenheid, maar der weêrloosheid - een sluier had gesponnen en gespannen.
- Vriend des volks! antwoordde de leeraar kalm en zacht, indien alle toehoorders de zelfde aandoeningen hadden en de zelfde gewaarwordingen ten gevolge van de zelfde maat van bezoeking, dan zag ik er kans toe, mijn vriend Zonderkerken bestendig onder mijn gehoor te krijgen. Nog onder den verpletterenden invloed der slagen, die hem troffen alsof een wraakgodin met haar vurig wild oog uitsluitend zijn woning bleef aanwijzen, heeft Zonderkerken met mij gesproken en geschreid - maar ondanks mijn innige deelneming en de krachtigste troostgronden, die den sterveling ter dienst staan, heeft hij slechts berust omdat hij moet - niet in God.
Bleef nu dat gefolterd hart nog in opstand bij onze hartelijkste samensprekingen, wat wonder, dat mijn woorden, tot een geheele schaar, tot honderderlei toestanden gerigt, hem in de zelfde dwaling lieten - desnoods nog sterker izoleerden.

{==509==} {>>pagina-aanduiding<<}

Maar ik geef hier 't woord aan Zonderkerken zelf, die uw vraag verder kan beantwoorden.
Topijn evenwel, haastig het woord nemende, zeide:
- Zonderkerken, met uw verlof, ik ben tevreden. Laat ons niet verder gaan. Gij hebt toch reeds gedacht: die oude man martelt mij onwillekeurig. O, gij kunt in dit geval de zachtste gedachten over mij hebben.
Ik verwonder er mij alleen over, dat het gemeenschappelijk gebed in de kerk, het gemeenschappelijk gezang niet magtig genoeg zijn om uw hart ontfankelijk te maken voor 'tgeen deze man - uw vriend en meester, zegt en doet. O, dat is 't schoonste moment der openbare godsdienstoefening, als zooveel kloppende harten, zooveel uiteenloopende aandoeningen, zooveel vreugd - en zooveel leedgevoel, zooveel waarachtig menschelijke toestanden één doelwit hebben, één uitgang zoeken - één bron van kracht en troost - één God!...
Zie, in zulk een plegtig, stil oogenblik als zooveel oogen zich voor het aardsche sluiten (want de mensch is zwak en moet zich tegen afleiding sluieren) en zooveel harten zich openen voor den Vader, daar hoort men niets, daar gevoelt de menschengeest alleen. En wat gevoelt hij? Wat neemt hij daar waar in het rijk des geestes, wat geschiedt er in deze heilige ontmoeting tusschen Vader en kinderen? De godsdienst, als de kern, de geest der menschelijke deugden, treedt hier onzigtbaar op als tolk en stemt het soms bewolkte oog des Vaders liefelijk en pleit bij hem, dat Hij het woord niet terugneme, over de schepping eenmaal uitgesproken ‘Hij zag, dat het goed was!’
Neen, op dit feest der heiligste en hoogste overeenstemming tusschen God en menschen, bekrachtigt hij dit woord.
Maar, gij Zonderkerken? Gij zegt dat het niet goed is, en daarom gaat gij niet op tot dit feest. Het ongeluk maakt den mensch voorzigtig, zegt het spreekwoord - en wat heeft het van u gemaakt?...
Dominee, doet u me 't genoegen, a.s. Zondag eens het woord te nemen over Lukas I, kap. 17 vs. 1 en Evang. Joh. kap. 8 vs. 58?
De predikant dacht een oogenblik na, maar moest toch voor de eerste opgaaf zijn zakbijbeltje raadplegen. Toen hij beide opgaven had nagelezen, in verband met elkander, zag hij Topijn met de hoogste verbazing aan.

{==510==} {>>pagina-aanduiding<<}

- Gij zult mij toestemmen, dominee! dat Jezus in 't laatste de mistasting begaat, waarover hij in 't eerste een zwaar vonnis velt, zoo zwaar als een molensteen maar zijn kan. Ik, op dit oogenblik, doe eveneens. En als Zonderkerken zoo bekrompen ware als de tijdgenooten des Nazareners, zou hij mij ook dwingen, mij voor zijn gramschap te verbergen.
Geef ons dan ‘in uw woord van toepassing’ een wenk van opheldering aangaande de wijze, waarop de ergernis die wij dagelijks geven, bij God ontvangen wordt, maar doe dit niet, vóórdat de zaak tusschen Jezus en de bevooroordeelde, dus door zijn zelfbiografie geërgerde joden, voor ons bevredigend is opgeklaard.
- Ik zal mijn best doen, Topijn en verwacht u Zondagmorgen, antwoordde ds. Mirtel, die den zonderlingen volksman steeds aandachtiger, steeds eerbiediger begon te beoordeelen en die blijde was, dat hij niet was gevallen in 't zwak van zoo velen, die iemand op gerucht bannen.
- Zonderkerken, sprak Topijn, die intusschen voor dominee Mirtel dankend boog, ik loop in 't laatst der week nog eens bij u aan, als gij 't niet afkeurt.
- Ik wacht u, Topijn! om dit uur ben ik meestal tuis.
- Ik loop nu maar naar boven, want ik geloof, dat Levi Nathan mijn vriend Kolofon nu wel volkomen ingepakt zal hebben. - Gegroet, heeren! Tot genoegen, tot Zondag dan, dominee!
- Die zonderlinge man, sprak Zonderkerken tot den peinzenden leeraar, heeft mij in die paar uren in alle mogelijke toestanden des gemoeds gebragt en er uitgerukt - ik mag hem graag hooren, maar hij vermoeit mij zoo.
- Gij zegt 't wel: zonderling. Ik heb den goeden man dikwijls hooren spreken tot het volk en er telkens iets goeds in gevonden, maar overigens had ik geen ernstig gevoelen omtrent hem: ik was er te dikwijls getuige van, dat hij met de logika omsprong als Doedes met de wetenschap - maar de man heeft, bij al dat gemis van verband, treffende inzigten, - men zou vroeger gezegd hebben: gezigten!
Ik ben blij, dat ik hem eens op mijn gemak heb bijgewoond; hoewel, ‘op mijn gemak’ kan ik gevoegelijk weglaten.
Hij schijnt een vriend van uw huurder te zijn, meer dan uw zwager?...Die Kolofon is ook een vreemd verschijnsel, hé?...
- De man komt weinig hier, maar is stil en hartelijk. Mijn

{==511==} {>>pagina-aanduiding<<}
zwager schijnt weêr in onderhandeling te zijn met hem. Waar schrijft hij toch over?
- Over den samenstel eener nieuwe samenleving.
- Bagatel!...
- Hij raakt echter niet met zijn scherpe steenen, waarvan hij er reeds veel heeft afgezonden, het hoofd van Goliath. Deze gelijkenis is overigens volkomen op hem van toepassing, behalve dat Goliath niet op zijn slingergeweld vallen zal. Ik stel veel belang in zijn schermutselingen tegen de maatschappelijke slenders en bewonder 's mans geduld. Heet hij Kolofon?
- Ja, zeker? zegt Zonderkerken heel onzeker.
- Ik dacht, dat Kolofon een pseudoniem was.
- Hij staat zoo in mijn boek en krijgt zijn brieven zoo, dus hij heet zeker Kolofon - daar is ook niets bijzonders aan.
- Ja, dat is 't wel, ofschoon hij toch wel zoo heeten kan, maar Kolofon, als ik u herinneren mag, beteekent: basta, slot, punt. Hij spreekt dus beslissend en zegt het laatste woord, evenals de ruiterij uit het stadje Kolofon indertijd de krijgskansen altijd op 't eind besliste.
- Dat zou nog al sterk zijn.
- Maar vanwaar is hij dan gekomen? Gij schijnt nog minder van dien beeldstormer te weten dan ik?
- Ik heb hem hier al een jaar of wat en hij is zoo eender en zoo stil, dat het is alsof die bovenkamers niet bestaan kunnen zonder hem. Toen hij bij mij kwam, was hij net als nu, fatsoenlijk, wellevend en kalm, zoodat ik niet naar zijn afkomst heb gevraagd. Dat zou ik nu, met een ijdelen omhaal van woorden, beter kunnen doen.
- Beproef eens, bij gelegenheid, wat gij van hem te weten kunt komen...
Maar wat is dat voor een leven en een ruzie, Zonderkerken! stil even! Op deze woorden van Mirtel hielden beiden den adem in. Verwarde stemmen van allerlei klank drongen tot de luisteraars door en toen zij, al luisterende, eenige orde in de wanklanken vonden, bemerkten zij, dat er woordenstrijd bestond tusschen twee heeren, die bij den bovenbewoner waren en dat laatstgenoemde hen trachtte te bedaren.
Dit duurde zoo een minuut of vijf voort, toen de heer des huizes zijn naam hoorde noemen door Topijn, waarop alle drie naar beneden kwamen in alles behalve zachte stemming.

{==512==} {>>pagina-aanduiding<<}

- Beroerde bemoeial, riep Leviatan, toen hij zich boos neêrzette, dat is mij nog nooit gebeurd en Kolofon laat dat allemaal maar begaan ik hoor gaarne 't getuigenis dezer twee heeren, maar niet in een zaak tusschen u en mij.
- Ik laat niets begaan en heb uw voorwaarden aangenomen, maar Topijn drijft maar door met de halstarrigheid van een...
- Van een gek, sprak Leviatan driftig. Maar wat zanik ik nog langer. De voorwaarden, door ons onderling, overeengekomen, gaan door, Kolofon! of er gaat niets door. Dit is mijn laatste woord.
- Ha, ha, ha! lachte Topijn op sarkasmetoon en bovendien was nu de geheele Topijn, zooals hij daar stond, een Leviatansarkasme.
Maar de handen weêr leggende ter plaatse waar wij ze steeds zagen als Topijn aan 't spreken ging, zag hij Leviatan strak aan en hield zijn oogen niet van dien man afgewend al den tijd lang, dien hij noodig had om te zeggen, wat hier volgt:
- Levi Nathan! Leviatan! sprak hij deftig. Gij hebt Kolofon's eerstelingen te geef gehad en gij hebt er goede zaken meê gedaan. Ik wensch u geluk. Zijn volgend groot werk, over de staatsinstellingen der menschen getoetst aan die der mieren, hebt gij betaald: als men vijf gulden per vel voor zooveel schoons en blijvends betalen noemen mag. Ik wensch u geluk. Het laatstvoorgaande, waarover het vaderland en zijn oostindische opgezetenen Amok! geroepen hebben, (en, ofschoon dit een moorddadig iets is, toch hetzelfde beduidt als: koopen! menschen, slaven, koopen!) hebt gij met tweemaal vijf gulden afgemaakt: ik wensch u geluk. Kolofon is op weg om u rijk te maken. Hij gunt het u, ik misgun 't u geensins. Maar dit werk zult gij niet hebben voor den overeengekomen prijs, zoowaar Topijn op aarde ronddwaalt om aan de menschen te zeggen, hoe 't op aarde is. Want zij zien wel, omdat zij moeten van wege hun heerlijke geschenken van oogen, maar kijken doen zij niet. 't Handschrift zal bij opbod gaan. Ik bied ook en heb gezegd.
Topijn ging zitten en zag de vrienden Mirtel - Zonderkerken vragend aan, maar Kolofon, die nog stond, zeide:
- Topijn, gij zijt zeer deelnemend, maar ik heb Leviatan het werk toegestaan of gegund zooals gij 't zoudt noemen: die heer is dus kooper en van wedbieding geen spraak...
De oude heer, viel Leviatan nu wat geruster in, kan volwassen

{==513==} {>>pagina-aanduiding<<}
menschen soms als kinderen behandelen - ik zie hier geen grenzen tusschen vriendschap en voogdij.
- Daar behoeft gij ook geen beschrijving van te hebben of te geven, mijnheer! maar gij vergeet allebei met dat al, dat ik halt geroepen heb bij 't schacheren.
- Als ik geweten had, dat daar boven open veiling van handschriften plaats vond, was ik ook komen bieden, zeî de heer Zonderkerken lachend en, zeer gezind om de geschillen weg te ruimen, voegde hij er bij: doe het hier, mijnheer Kolofon! mijn zwager zal toch de hoogste bieder zijn.
- Daar vrees ik voor, meesmuilde Topijn, altans voor twintig gulden, als nu door hem in handen genomen, neemt hij 't werk niet meê.
- Ik vrees er ook voor, gromde Leviatan, tegen het bod der hartstogten ben ik niet opgewassen: mijn beurs is te slecht voorzien om tegelijk voor mijn handel en voor de dwaasheden van anderen te bieden en te betalen.
- Juist gezegd, hernam Topijn, - en den kouden uitgever waardig. Alleen wat gij hartstogt of wel dwaasheid noemt, heet bij mij verdienste. Dit woord staat niet in een leksikon, tenzij met een plattegrond er achter van een koperen sent.
- Kom, Kolofon! breng uw werk in veiling.
- Ik dien van mijnheer Leviatan te weten, of onze voorwaarden al dan niet te beschouwen zijn als overeengekomen...ik ben niet genoeg beursman om een artikel tweemaal te verkoopen.
- Breng het werk in veiling, antwoordde de boekhandelaar gemelijk, ik zal hier wijzer pogen te zijn dan een opgewonden man; maar indien het dan toch dien weg opmoet, doe het dan in 't groot en schrijf een openbare verkooping uit op notariële manier.
- Ik ben overtuigd, hernam Kolofon, dat geen uitgever hier te lande het werk aandurft.
- Dat dunkt mij ook, bevestigde de predikant, die tot hiertoe alles met belangstelling maar zwijgend had aangehoord, daar hoort geweten toe, als ik 't zeggen mag.
- Ongetwijfeld, merkte Topijn aan op scherpen toon, maar dat ding moet gij niet zoeken op 't door ons betreden gebied, waarde heer! De uitgevers hier te lande, gelijk Kolofon 't juist begrensd uitdrukt, durven zulk werk alleen aan in 't geval, dat er kans op is om van één omwentelingsschrijven rijk te worden...
- Komaan, feiten! heeren! mijn tijd is beperkt, zeide Leviatan, ik bied tien gulden.

{==514==} {>>pagina-aanduiding<<}

- Vijftien, bood Topijn.
- Twintig voor mij, zeî de gastheer lachende.
- Twee en twintig bood Kolofon's uitgever.
- Vijf en twintig, riep Topijn.
- Nooit zoo iets bijgewoond, derailleerde ds. Mirtel, ik zal wat toespraken gaan schrijven.
- Zeven en twintig half, bragt de heer Zonderkerken lachende uit. Ik heb 't.
- Dertig, riep Leviatan bij de laatste navraag!
Eenmaal, andermaal, ten derde male. Geluk, mijnheer!
- Een koopje, merkte Topijn droog aan: vijftien honderd gulden voor een mandje slingersteenen. Geluk, mijnheer Leviatan! Ik sta u half.
- Zonder aandeelhouders, antwoordde deze heer schamper, ik heb den moed mijner opinie en van mijn vrijwillig bod.
- Vijftig vel? vraagde ds. Mirtel.
- Omstreeks, antwoordde de uitgever, de rol onder den arm nemende.
De heer Zonderkerken had er groote pret van en Kolofon was verlegen met zooveel geld.
- Gekheid, sprak Topijn, als de uitgever van broeder Jonathan's ‘Slaapwandelingen of droomgezigten eens bezetenen’ er iets van had kunnen bevroeden, hij had den geheelen inventaris van den arlekijnschen apokalipsis er aan gewaagd, om er een gulden op te leggen.
- Mijnheer Topijn! suste ds. Mirtel - is dat nu niet wat al te erg?
Als waarheid al te erg is - ja. Dominee, ik ken u, maar als gij 't opneemt voor die misdadige nazeggingen, dan heb ik mij vergist. Doch neen, 't kan niet zijn. Met mij, neen met tweemaal zooveel strengheid als ik, veroordeelt gij die vreeselijke pogingen om een geheel volk te ontzenuwen. Gij gelooft mij met smart als ik u verzeker, dat ik, op mijn vele ronddwalingen, dagelijks ongelukkigen ontmoet, die aangestoken door dien gadareenschen broeder, 's morgens bij 't krieken van den dag 't raam uitzien om zich gerust te stellen, dat het laatste oordeel nog niet begint te onweêren. Als zij 't gordijn hooren wegschuiven door hun ontwakende kinderen, dan meenen zij dat het firmament scheurt. En als die kinderen vragen om op te staan, dan wordt hun dit niet vergund dan nadat de zekerheid daar is,

{==515==} {>>pagina-aanduiding<<}
dat alles weêr zijn dagelijkschen gang zal gaan. Ik behoef u den invloed niet te schetsen, dien deze waanzinnigheden uitoefenen op onze landgenooten, die aan die zijde nog zwakker zijn dan aan den kant der geldmiddelen. Wees tegenwigt, blijf tegenwigt gelijk tot heden, waarde heer Mirtel! er komt een kans van welslagen voor u open.
- Daar heb ik nooit aan gewanhoopt, mijnheer Topijn, hernam de predikant waardig bescheiden; 't ontbreekt ons volk toch nog niet geheel aan gezond verstand en schoonheidsgevoel. Die zwarte spoken boezemen door overtoevoer eindelijk afkeer in. En hierin bestaat onze kans, dunkt mij.
- Ook al, ook al, maar slechts gedeeltelijk, zeide Topijn de schouders ophalend: uw gunstige kans is oorlog. Op dit sterke woord zag hij zijn toehoorders ondervragend en te gelijk met het hoofd knikkend aan: de drie mannen keken verbaasd op, maar Leviatan lachte luid en nam afscheid, zeggende:
- Nazeggingen van Topijn, mijnheeren!...maakt u niet ongerust. Hartelijk dank, zwager!...allen goeden morgen!...
- Ik heb u met het koopen in 't vaarwater gezeten, antwoordde Zonderkerken opgeruimd, met den verkoop zal ik u begunstigen, als mijn burgerlijk geweten er vrede meê heeft.
Toen de heer Leviatan vertrokken was, volstrekt niet ontevreden over den afloop der veiling, gelijk Topijn aanmerkte, vraagde ds. Mirtel den schrijver of deze zich ook in zijn nieuw werk in den geest van Topijn had uitgelaten over den toestand onzes vaderlands?
- Niet met die zekerheid, antwoordde Kolofon, maar ik heb het vraagstuk zoodanig onderzocht en m.i. opgehelderd, dat ik 't antwoord aan de lezers kan overlaten en dat zal altans niet in tegenspraak zijn met 't orakel Topijn.
- Orakel, orakel, gromde deze heer, ik heb geen moed om te liegen.
- Maar om stout te gissen wel, goede vriend! en laat ik er bijvoegen, dichtergave om gissend waar te spreken: Bilderdijk heeft niet zoo diep gevroet als Wagenaar in de onderaardsche mijnen onzer historie, maar hij heeft niettemin met meer kracht den staat geschetst - omdat hij dichter, d.i. ziener was.
- Dus geen vrede volgens Cobden, merkte de predikant aan?
- Onmogelijk, hernam Kolofon, maar dienaangaande sijfers bepalen - daartoe ontbreekt mij de vermetelheid en laat ik ook zeggen - de boefaardigheid van broeder Jonathan.

{==516==} {>>pagina-aanduiding<<}

- Ik ben nieuwsgierig naar het boek, zeide de gastheer. Men hoort zooveel zonderlings in 't laatste der dagen. Maar - broeder Jonathan - om nu eens een voorbeeld te noemen - is toch geen ware naam?...De vraag is onnoozel voor ingewijden, maar 't komt mij voor, dat men onder bedekte namen niet zulke vermetele dingen verkondigen mag, als gij mij van dat masker verhaalt. Aan ds. Mirtels gelaat was te zien, dat hij iets betreffende dien naam op 't hart had, maar Zonderkerken's bedoeling radende, zeide hij, broeder Jonathan verlatende:
- Dat gebeurt veel en de stoutste dingen worden op gemaskerde bals verteld: het domino is een passend mom.
- Er kunnen voor een schrijver intime redenen bestaan, meende Kolofon, om zijn waren naam te verzwijgen.
Dit was genoeg voor de heeren Zonderkerken en Mirtel om dit onderwerp te laten slippen; Kolofon was blijkbaar niet op zijn gemak.
Topijn nam, op dit punt gekomen, ook klaarblijkelijk gaarne afscheid en ging met Kolofon naar buiten, maar niet dan nadat ds. Mirtel hem hartelijk uitgenoodigd had, wat even gul werd aangenomen.

Topijn komt de geschiedenis van Herman Tavenrade te weten, maar Kolofon is er beter van op de hoogte dan hij.

Den zelfden Zondag avond, toen ds. Mirtel op Topijn's verzoek een leerrede had gehouden over het verband van de twee bijbelteksten, door den ouden heer opgegeven, werden die heeren kwade vrienden. Voor acht dagen, volgens Topijn.
- Volstrekt onnoodig, had de predikant hierop aangemerkt; hoe kan een geschil beter opgelost worden, dan tusschen twee menschen, waarvan de een volstrekt geen ruzie wil en de ander zoo kalm is, dat hij den duur van zijn gramschap kan bepalen?
- Over acht dagen kom ik terug, had Topijn gezegd op den toon van onherroepelijkheid; ik laat de zon zeven malen over mijn toorn op- en ondergaan, gij betoovenaar eener schaar van meer dan duizend menschen! Met weinig brooden en visschen hebt gij zooveel volk verzadigd en nog overgehouden; veel volle korven. Ik moet mij afzonderen om mijzelven reken-
{==217==} {>>pagina-aanduiding<<}
schap te kunnen geven van zoo iets wonderlijks. Ik ben onzeker van, d.w.z. boos op u.
Zoo was Topijn heên gegaan.
- Zonderling wezen! had de leeraar in zichzelf gemompeld, toen Topijn zich zonder handdruk, met slechts een plegtigen hoofdknik verwijderd had, wat heb ik missproken of misdaan! Ik heb in hem de kern des volks gegriefd en ik, kortzigtig onwijsgeerig woordvoerder, dacht helder te zijn voor ieder en de zaak tot voldoening der meesten te hebben opgelost...De rijke had mij van sosialisme, van kommunisme desnoods kunnen beschuldigen: dat verstoort mijn rust niet; de vrome had mij afwijking van den catechismus ten laste kunnen leggen: dagelijksche laatdunkendheid van dat onverbeterlijk ras; maar dat die man, dien ik beschouw als afdruksel (zij 't dan ietwat fantastisch) van 't hart en 't gezond verstand des volks, mijn woord betwijfelen moet - onzeker van mij is, gelijk hij 't noemt, dat is fataal.
De hartelijke, gemoedelijke predikant, die zichzelf zoo streng ter verantwoording riep voor het volkstribunaal, ging nogmaals zijn preek overlezen en overpeinzen. Doch neen, op dat oogenblik altans kon, mogt, wilde hij niets anders zeggen van die indrukwekkende persoonlijkheid, die op de aangeduide bijbelplaatsen in stoute tegenspraak schijnt met zichzelf en inderdaad, als tijdens zijn geheele leven, zoo liefelijk is en waar. Heb ik mij te veel met de uitlegging afgegeven? Neen. Ik heb tot meerder helderheid beide toestanden geschetst: dien van het vervallen joodsche volk en dien van zijn miskenden profeet. Heb ik gehaspeld met zoogenoemde logische sluitredenen - dat eigenlijk sofismen zijn in dit geval, en de hoorders meer door afmatting dan door innerlijke overtuiging tot toestemming verleid? Ik heb ze angstvallig vermeden, - en liever voorbeelden genomen die in ieders bereik liggen.
Was ik te plat of alledaagsch? of heb ik vuurwerk afgestoken? Ik kan noch gemeenheid, noch pathos ontdekken...Topijn heeft gelijk met zijn ‘achtdaagsch woestijnvonnis.’ Tijd leere!
En na dit onbevredigend zelfonderzoek stopte ds. Mirtel zijn preek in den tabakspot, die open op de schoorsteenlijst stond. Ik kan niet gelooven, dat die goede man 't wist; niet zonder afgetrokkenheid verliet hij terstond hierop zijn woning, weinige minuten later stapte hij bij Samuel Pers binnen, nadat hij vergeefs bij Zonderkerken en bij Kolofon had aangeklopt.

{==518==} {>>pagina-aanduiding<<}

- Binnen, riep Samuel Pers.
- Goeden avond, Pers! juffrouw Pers! hoe gaat het? en hoe staat er de kleine Samuel bij?
De vader haalde den knaap voor den dag en beide ouders zagen met blijde oogen naar den dartelen jongen, die zoo kraaide van 't lachen.
- 't Is een aardig, ferm kind, zeide ds. Mirtel uit den grond van zijn hart...hij ziet niets dan blijheid en geeft niets dan blijheid te zien.
- De jongen is gezond en wij zijn blij met hem, sprak Samuel, al onze vreugde en al ons streven bepalen zich tot hem. Dit was een jaar of wat geleden zoo niet, dominee! toen dachten wij op eén heel andere manier een kind in ons huis te hebben, niet waar, vrouw?...Ik zeg dit nu, dominee, wijl wij daar straks door de post herinnerd werden aan vroegere voornemens. (Onderwijl, dominee! fluisterde de Israëliet, moet ik u mijn hartelijken dank betuigen voor dat heerlijk woord van dezen morgen). Samuel drukte ds. Mirtel bij deze gemoedelijke woorden zoo warm de hand.
- Gij waart ook met de schare? glimlachte de leeraar; wees voorzigtig met uw lof en dank, want uw vriend Topijn is door tegenovergestelde gewaarwordingen boos op mij, acht dagen lang.
- Hij zal niet boos blijven, dominee! als ik (naar uw woorden) bedenk, hoe zwaar mijn voorvaderen den grondlegger des kristendoms zijn taak gemaakt hebben, dan gevoel ik er meer de groote waarde van. De kinderen mijns zoons zullen, hiervan doordrongen, deel vragen aan die stichting: in dezen zin denk ik mijn kleinen Samuel Gode te wijden?...
- Gij begeert door hem een kristennageslacht?..o, 't zal niet moeilijk zijn bij zooveel kristelijks in den grootvader...
- Topijn zal dit vernemen en uw kracht van taal eerbiedigen.
- Gij vervalt in vleierij, mijnheer Pers! en denkt - zeer verschoonbaar - de man der openbaarheid is ijdel...maar uw voornemen met uw kleinkinderen verheugt mij, ik mag niet anders dan u gelukwenschen en het kristendom met deze voorgenomen wijding. Na een oogenblik zwijgens, waarin Samuel een brief liet vallen en weer opraapte, zeide zijn vrouw:
- Samuel, ik geloof, dat gij nu toch maar over de zaak moest spreken met dominee...gij hebt er naar verlangd...en nu komt dominee als geroepen.

{==519==} {>>pagina-aanduiding<<}

Samuel frommelde nog wat aan 't papier, bood den predikant een en ander aan en zeî nog niets, zoodat ds. Mirtel, 't zij met zijn verlegenheid begaan of door zijn dralen belangstellend geworden, de vrijheid nam van te zeggen:
- Mijnheer Pers! als ik u in 't een of ander van dienst kan zijn, beschik over mij...kan ik u helpen met raad of daad?...
- Ik zeî u straks, begon Samuel Pers schoorvoetend, dat de geboorte van onzen lieven zoon, een voornemen van ons, betreffende een ander kind, heeft doen opgeven...en als ik nu een en ander wel overdenk, dan komt er zelfverwijt bij mij op, dat eenigermate de vreugde des vaders in den weg is. Mag ik u iets vragen?
- Gerust, met genoegen.
- Hebt u nooit onder uw armlastigen een juffrouw Stengel gehad?
Ds. Mirtel overdacht een en ander en zeide eindelijk, nog twijfelachtig:
- Ja, juffrouw Stengel...maar niet heel lang...een jonge weduwe was zij met een kind?...
- Juist, viel Samuel driftig slikkend en hikkend in, - juist, dominee! ik wil kort zijn; van dat kind spreek ik nu. Met de geboorteomstandigheid van dat jongentje bekend en een gezonde, frissche snaak, - had ik met mijn vrouw overlegd, het ter verpleging te vragen van de moeder, die arm was en verlaten.
- Hoe, verlaten?
- Door den vader van haar zoon, zooals zij mij zeide.
- Waar is dat mensch ook nu gebleven?...och, vertel mij wat gij er van weet, mijnheer Pers! dan kan ik u welligt van meer dienst zijn - gij wilt zeker weten, waar zij is met haar kind? Ik moet u tot mijn beschaming zeggen, dat ik 't nu niet weet, - maar daar zijn er ook zoo veel...
Samuel Pers zag een oogenblik naar den grond en toen naar zijn vrouw. Met oosterschen ernst; evenals weleer de aartsvaders verslag hebben moeten geven aan dezen en genen vreemdeling van hun wedervaren in eigen land; met zelfs eenigzins droefgeestige trekken op zijn goedig semitisch gelaat, zag hij daarna ds. Mirtel aan, die onderwijl naar den kleinen, gichelenden Samuel zat te knikken, maar toch blijkbaar op Samuel senior wachtte.
- Hermine Stengel, begon Pers eindelijk, de eenige dochter van een weduwnaar en knecht reeds bij mijn vader, was verloofd aan zekeren heer Tavenrade. Haar vader stierf (niet lang

{==520==} {>>pagina-aanduiding<<}
na mijn vader) en 't was door dit sterfgeval, dat haar huwelijk met Tavenrade zou verhaast worden, daar deze haar niet zoo alleen wilde laten wonen. Maar in den tijd door de maatschappelijke overeenkomsten voorgeschreven tusschen de begrafenis en een bruiloft, gebeurde 't dat Hermine beviel van een zoon. Mijn vader had zijn trouwen Stengel altijd geëerd, - ik kou mijn deelneming in 't lot zijner nazaten niet anders dan versterken door dit ongeval. En dit geschiedde niet kunstmatig, want mijn vader had gezorgd, dat ik, patroon, eerbied had op zijn tijd voor ondergeschikten. Maar mijn hulp werd hoogmoedig afgewezen, zonder dat eenige reden daarvoor werd opgegeven.
Eindelijk, daar ik (neem mij niet kwalijk, dominee! dat ik zooveel van mijzelven moet spreken, maar gij hebt 't gevraagd) niet ophield te laten brengen of zelf te brengen wat ik wist dat zij noodig had, ontving mijn vrouw een brief van de ongelukkige meid, waarin zij schreef, dat zij, door haar verloofde verlaten uit jaloezy, niet meer dulden mogt, dat eenig man haar hielp. Dit was de reden, schreef zij verder, dat zij mijn ondersteuning al dadelijk van de hand had moeten wijzen. Want ‘Tavenrade is bezeten van 't dolzinnig vermoeden, dat anderen dan hij toegang hadden tot ons huis. Gij, mijnheer, zijt getuige, benevens God, dat ik hem liefheb boven alles. Maar hij is heên, hij heeft mij verlaten; alleen het stil bewustzijn van mijn uitsluitende liefde voor hem doet mij dien slag met onderwerping dragen.’
Zóó, dominee! stond er letterlijk.
Ik behoef u niet te zeggen, dat wij ontferming hadden, waar die zoo dringend noodig was.
Mijn vrouw is er heên gegaan. Zij heeft geholpen uit allerlei beginselen, maar alles uit liefde. Mijn vrouw beminde 't kind reeds, vóór zij 't gezien had; zij had ook den dienstman mijner ouders in eere gehouden: En ook zijn ongelukkige dochter. Maar Hermine wilde niets hebben van een jonge vrouw zonder kinderen, zeide zij. Ze heeft alles afgeslagen en haar eigen brood verdiend onder vreeselijk rabat, tot zij eindelijk, om den wil haars kinds, de hulp der diakonie heeft ingeroepen. Maar 't moet kort zijn geweest, want spoedig na de afwijzing, door mijn vrouw ondergaan, was het huis ledig. Mijn vrouw had mij aangeboden, 't kind over te nemen en haar, - maar dat was een leven als een oordeel. Toch bleef ik op dit zelfde

{==521==} {>>pagina-aanduiding<<}
aambeeld slaan en om die reden heb ik haar doen opsporen. Maar daar zij een minnedienst kreeg en het noodige verdiende om haar kind te verzorgen, hebben wij verdere moeite een tijd lang gespaard; maar niettemin aangeboden, haar kind te allen tijde te willen nemen. Sints hebben wij haar uit 't oog verloren, en ook nu nog is 't ons onbekend waar zij is, want zij schrijft enkel dat zij ziek is en dat zij haar zoon in onze liefde aanbeveelt.
Nu zullen wij natuurlijk haar kind niet verzaken, maar kunnen 't bezwaarlijk in huis nemen - ofschoon, vrouw! als 't toch niet anders kan?...
- Wel zeker, als 't niet anders kan! zeî de goede juffrouw Pers, bij wijze van zielsweêrklank...Mine zou kunnen zeggen: nu gij van den hemel gezegend zijt met een zoon, wilt gij uw belofte breken...
- Wij zullen den knaap toch nemen...
- Maar, waar is 't kind dan, vraagde ds. Mirtel, die had zitten luisteren als een vink, en is die vader dan dood of een ploert - wat is dat voor een man?
De predikant was niet ongeduldig op de echtgenooten, wier liefderijk, naief overleg hem zeer getroffen had, - maar hij werd driftig door de onzekerheid omtrent den vader, die op zulk een los vermoeden een vrouw en een kind liet rondzwerven.
- Het kind is hier op een der pachthoeven koewachter en betrekkelijk in goede handen, dominee! Op ‘gooi niets over den balk!’ wonen de menschen.
- Hooiwinkel...wel zoo: wel, dat zal waar zijn - uitmuntende menschen. Zoo, is de jongen daar! - en de vader?
- Ik heb hem vóór jaren wel gezien, maar zonder aandacht hij was de bruigom van Hermine Stengel, de gunsteling van onzen ouden knecht en daarom keek ik naar hem onder 't drukke straatgewoel, als zij samen wandelden...had ik echter geweten, dat ik zijn portret later noodig zou hebben, dan had ik hem beter opgenomen - maar dat doet men immers in den regel niet -
- Wat deed hij voor zijn brood? woonde hij hier?
- Neen, hij kwam van buiten, ik geloof, dat hij huisonderwijzer in den omtrek van den Haag was - maar ik weet het niet, dominee! En later heb ik den man niet gezien, zoodat hij mij slechts schimsgewijs meer vóórstaat.
- Wij zullen zien, sprak ds. Mirtel vast. Maar gij moet

{==522==} {>>pagina-aanduiding<<}
dien Tavenrade geen bruîgom, maar echtgenoot noemen van die verlatene.
Weet gij niet of hij knap was of half dwaas of een zonderling?..
Samuel Pers haalde de schouders op en wist slechts te zeggen, dat hij niet klein van persoon was, - maar giste tevens ‘op grond van de goede oogen van hun ouden knecht en de levenslustigheid en schoonheid zijner dochter, dat de verloofde, de echtgenoot en schoonzoon minstens een weldenkend en beschaafd jonkman moet geweest zijn.’
- Ik dank u, Pers! antwoordde ds. Mirtel; ik weet meer dan dezen morgen: ik wil er mij zooveel meê bemoeien als ik mag en daar beide ouders alzoo nog leven, zou 't nog goed kunnen uitkomen...
- Hei wat, goede man! riep Samuel luid en driftig; hoe weet gij, dat die Tavenrade nog leeft?...
Ds. Mirtel schrikte er van dat hij zijn vermoeden in zulke stellige woorden geuit had.
- Gij hebt gelijk, Pers! illuzie. - Wij zullen samen beginnen met samen naar de Hooiwinkels te gaan?
- Goed, sprak de Israëliet - morgen ochtend reeds.
De predikant nam bij 't heêngaan nog even 't wiegkleed op en kneep den slapenden Samuel in 't welvarend kinnetje, zonder dat de knaap anders deed dan tweemaal snel ademhalen en zacht glimlachen.
- Zelfs blijmoedig als hij slaapt, zeî ds. Mirtel, de ouders hartelijk groetend, die met welgevallen de hartelijkheid aanzagen en de belangstelling van den kristenleeraar in hun aangebeden kind.
Toen zij den anderen morgen samen bij Hooiwinkel de werf opstapten, was moeder de vrouw zoo verbaasd, dat haar uitroep: ‘Wel hemel! wat zal me gebeuren: een dominee en een jood - 't is jammer dat die samaritaan Kollefooi er ook niet bij is!’ gemakkelijk door de wandelaars had gehoord kunnen worden, indien zij niet druk in gesprek waren geweest en bovendien begroet waren geworden door den pachter, die uit zijn tuin op hen toetrad en hen welkom heette. Hooiwinkel was zeer vereerd met het bezoek en moeder de vrouw, hoe luidruchtig en boersch in haar uitroep, opende de pronkkamer en gooide de vensters open, dat ze dreunden tegen de muren en keerde de schilderijen om. Het portret van Multatuli o.a. scheen van verrukking en van

{==523==} {>>pagina-aanduiding<<}
den vreugdezwijmel der opstanding de natuur te gemoet te willen springen, zoo lang, zoo heel lang door hem verzaakt. In een oogenblik was de katakombe van den grooten man herschapen in een schoonzigt op de velden en had de frissche adem der natuur, door de open ramen binnenzwevend, op 't snelst de stiklucht, dien vasten dampkring der pronk- en spaarzucht, vervangen.
Toen de drie mannen gezeten waren en, onder de bedrijvigheid der gastvrouw, de borst verruimd hadden door de gewone beginselen eens gespreks, zeide de predikant tot Hooiwinkel:
- Wij zouden elkander, geloof ik, een goede dienst kunnen bewijzen, Hooiwinkel! en daar ik zoomin aan uw goeden wil daartoe twijfel als aan den mijne, vraag ik 't u maar op den man af: als gij mij vertellen wilt, hoe die kleine jongen bij u kwam, die op uw koeien past, zal ik u zeggen, wie hij is?...
Hooiwinkel deed de deur digt, haalde zijn pet voor den dag en nam er den brief uit, dien wij hem op een goeden avond zagen overdenken...De vrouw aan de koffietafel zat met open mond haar man na te gaan en was gereed om luide uitroepteekens en vraagteekens te zetten achter alles, wat hij deed.
- Lees eerst dien brief, dominee! zeide hij getroffen, terwijl hij het papier met zijn gescheurde, zwartgrijs gebersten vouwen overhandigde.
Ds. Mirtel las en gaf een oogenblik later den brief aan Pers. En toen deze den brief gelezen had en Hooiwinkel hem aan zijn verbaasde vrouw had gegeven, zaten de drie mannen een oogenblik bijeen zonder een woord te spreken, tot eindelijk Samuel zeide, zijn brief aan Hooiwinkel gevende:
- Ziedaar, baas Hooiwinkel! een brief, gisteren door mij ontvangen van de zelfde hand.
Toen Hooiwinkel den brief gelezen en verdere inlichtingen op zijn verzoek van Pers en Mirtel gekregen had, gaf hij den brief aan zijn vrouw en zeide, wat hij met Topijn had afgesproken betreffende Herman.
Ds. Mirtel was er voor, dat Hooiwinkel den knaap op dien voet zou houden en hij samen met Pers aan de moeder zou zien ten koste te leggen, wat nu voor 't kind overbodig bleek.
- Heb ik ook een woordje in 't kapittel, heeren? vraagde de vrouw des huizes niet zoetjes.
- Zeker, vrouw! antwoordde de landman bedaard.

{==524==} {>>pagina-aanduiding<<}

- Mijnheer de dominee! dat's nu voor 't eerst, dat ik wat van die zaak te weten kom...ik geloof, dat dat niet overeenkomstig 't trouwformulier is. Die pet van mijn man heb ik misschien wel 100 keeren afgeborsteld met brief en al. Men man weet, dat ik veel van 't jonk heb gehouden, zoo goed als hij. Mijn man weet, dat ik er altijd voor ben geweest 't jonk te laten leeren, want 't is een knappe hannik en een goed hulpvaardig knechtje. Is 't goed dat hij zoo alles alleen doet, net of 'tgeen daglicht mogt zien met hem en 't knechtje?...
- Maar vrouw, nu 't op een beslissing komt, weet gij er immers alles van. 't Was beter voor Herman, dat er niet met hem gesproken werd over zijn afkomst: dat geeft maar haken en oogen - hij weet niet beter of hij heet Herman en de meid ook niet. Waarom 't zoo'n jongen moeilijk gemaakt, zoolang we zelf geen zekerheid hadden? Wat wilt gij, dat wij doen znllen, vrouw! De jongen is hier gebragt, maar later aan mijnheer Pers opgedragen. Hebt gij vrede met hetgeen dominee er van zegt?
- Ik heb met alles vrede, als hij bij ons blijft...dit heb ik altoos gewenscht, antwoordde zij eenigsins bedaarder, maar trachtende zich verbolgen te houden.
- Weet Herman, dat hij een moeder heeft? vraagde ds. Mirtel.
- Neen, antwoordde Hooiwinkel; hij kent zijn moeder wel, maar niet als zoodanig. Zij heeft hem jaren lang van verre verzorgd en voorbereid op scheiding...dat blijkt mij ten minste, dunkt mij, uit haar brief en verder uit enkele gesprekken daarover met den knaap.
't Komt mij daarom voor, dat die moeder zichzelve verloochent voor 't welzijn haars kinds.
- Dus hebt gij haar nooit eens in den omtrek waargenomen?
- Ik ken 't mensch niet, dominee! ik kan niet denken, luidens haar brief aan mijnheer Pers, dat zij hier is geweest, sints Herman hier woont...
- 't Is waar; gij moet toch eens opletten...vrouw Hooiwinkel! wilt gij dat ook doen?...Die moeder moeten wij hebben.
Nu gaf de predikant een sinjalement van de jeugdige moeder, die hij eenmaal had ontmoet in haar nooddruftigste dagen en voegde er bij, dat hij nu den knaap ook wel eens wilde zien.
Ondanks de dringende uitnoodiging der echtelieden Hooiwinkel,

{==525==} {>>pagina-aanduiding<<}
om te blijven eten, stonden ds. Mirtel en Pers op, zich beiden verontschuldigende.
- Als er niets aan te doen is, dan ga ik zoover meê, sprak de boer en breng u langs Herman.
Na een hartelijk afscheid van de boerin, die door een vizitesbelofte van Mirtel tevreden gesteld was en ook in haar waardigheid als Herman's pleegmoeder naar naar zin was toegesproken, begaven de drie mannen zich naar de weide. Maar reeds op het binnenpad daarheên kwamen Hooiwinkel Jr., Zonderkerken, Topijn en Kolofon aan, zoodat ds. Mirtel lachend zeide:
- Zou Topijn zijn quarantaine ten opzigte van mij al opgeheven hebben?
- Hoe zoo, dominee, vraagde Hooiwinkel.
Toen de leeraar gezegd had, wat er van was, zeide de boer:
- Dan gaat hij ons zonder spreken voorbij - en terwijl Hooiwinkel dit zeide, zagen zij Topijn van verre regtsomkeert maken, met zijn vlag schuddende, dat het wapperde. Zonder verder om te zien, ging hij naar Herman terug en toen hij bemerkte, dat zij juist daarheên kwamen, spoedde hij zich naar de stad met hardnekkige gejaagdheid.
- De acht dagen moeten verstrijken, dominee! zeî Hooiwinkel, maar dan zijt gij welligt beiden voldaan.
- 't Spijt mij geducht, merkte ds. Mirtel aan, nu juist had ik wel eens met hem willen spreken.
- Hij zei: gaat maar door heeren! daar komt mijn vijand aan, ik keer hem den rug toe tot nader order: Met deze woorden lichtte Zonderkerken het teruggaan toe van Topijn. De zoon van Hooiwinkel was naar de hoeve gegaan en de twee heeren met de anderen terug.
Herman was zeer bedeesd bij zulk een groot bezoek, maar antwoordde niettemin duidelijk op de vragen, die ds. Mirtel hem deed. Die vragen liepen meest over zijn levenswijs en zijn liefhebberijen, maar vooral bij dit laatste onderwerp bemerkten zij allen, welken grooten invloed Topijn op het jeugdig gemoed uitoefende: teederheid sprak uit de argelooze antwoorden van het knaapje als 't Hooiwinkel betrof, maar eerbied als hij van den ouden heer Topijn wat zeggen moest. Ds. Mirtel schudde hem de hand, de sterke, gezonde, ronde regterhand, en streek zijn haar wat op, zeggende:
- Ik merk, dat gij graag leert...gij zult wel blij zijn, als 't najaar is?

{==526==} {>>pagina-aanduiding<<}

Maar Hooiwinkel zeide: hij weet nog niets van de voornemens, dominee.
Ja, mijnheer! antwoordde Herman, maar dan komt de oude heer, die met alle weêr buiten is, zeker niet alle dag bij mij.
- Hij zal 't wel doen, Herman!
Hiermede scheidden zij en allen gaven Herman de hand en Kolofon ook, maar Herman durfde hem niet zoo vrijmoedig aanzien als de andere heeren.
Den dag daaraanvolgende was Kolofon ongesteld, zoodat hij Topijn liet vragen, hem wat gezelschap te komen houden. Toen de oude man bij hem kwam, was hij bezig met proeven lezen, maar zoodra deze op zijn gemak ging zitten, schoof hij zijn werk op zijde.
- Kolofon, zeî Topijn, gij zijt zoo gezond als een visch, maar nu gij niet aan 't gal persen zijt op 't geduldig papier, nu werkt er iets anders bij u, dat gij onderdrukt door genoemde kunstbewerking van uw niet zoo geheel bitter gemoed. Wat scheelt er eigenlijk aan, als gij niet schrijft?
Met deze vraag was blijkbaar de ongestelde man overrompeld: maar Topijn zag hem zoo doordringend aan en had nu zulk een muziekafluisterend gelaat, dat hij spoedig partij koos, door geen partij te kiezen, 't neutrum bezettende.
- Ik weet het zelf niet, goede vriend! zeide hij, de schouders ophalende.
- Nu, maar als gij mij wat voorliegt, kunt gij dat ‘goede vriend!’ weglaten. Gij weet het wel, alias Kolofon!...
- Alias Kolofon! zeide de ander vragend en verwijtend, maar tegelijk zijn zakdoek nemend om zijn met rood overtogen gelaat te bedekken en geweldig door middel van dien doek aan zijn neus te trekken. Ik begrijp u niet, Topijn!
Deze stond op. Zijn jas digtknoopende en zijn stok om zijn arm windende, zeide hij: ik schijn te veel hier, schoon ik hier geroepen ben. Waarom roept gij mij? om mij te beleedigen, alias Kolofon?
Kolofon was bewogen van 't bizonder stemgeluid van Topijn, die boos was.
- Topijn, zeide hij, wordt gij nu boos, wijl ik gastheer en ziek ben, dus door twee zaken weêrloos? Ga zitten, ik zal antwoorden als ik kan. Gij zijt te veel vriend voor mij om mij nu alleen te laten.

{==527==} {>>pagina-aanduiding<<}

- Ik kwam gaarne en dadelijk, omdat ik u helpen wil, - maar als gij mij niet zegt, wat er hapert, dan tast ik immers in 't blinde? wat scheelt er dan aan, Kolofon?...
Kolofon de handen voor de oogen houderde, stak de regterhand uit naar Topijn.
Maar deze was daarmeê blijkbaar niet tevreden, want zich in voordragtspostuur stellende, zeide hij met nadruk: ‘Hoofdstuk 3, bladz. 15; als gij, o mensch! iets te belijden hebt, of een gewigtige waarheid te verkondigen, die u zelven in ongunstig licht kan plaatsen, maar waardoor gij de menschelijkheid aan u verpligt, zie dan met open oogen den man of de schare aan, die naar u hoort. Kruip niet met den neus tegen de knieën eens biechtvaders, uw stem smorende in de plooien van zijn toga, maar laat de wereld hooren, wat gij te zeggen hebt....’
Dat heeft Kolofon gezegd, liet Topijn er op volgen, - Kolofon, die daar in zak en asch en een alias zit weggedoken!
- Gij noemt dit wegkruipen, Topijn! maar gij weet wel beter. Is 't niet veeleer zelfbewaring tegen de hardheden van de maatschappelijke lotsbedeeling? Gelijk iemand die kouelijk is en er toch door moet, zich op allerlei wijze in acht neemt tegen den strengen winter, alzoo ik tegen het strenge leven. Ik moet er óók door, hoezeer ik sints jaren heb gepoogd mijzelven te stelen buiten den wedren der samenleving - maar vergeefs.
- En waarom zijt gij zoo kouelijk, amice?...
Ja, vermoei u maar niet, - ik zal 't wel zeggen: ‘gij zijt erg vatbaar.’
Kolofon zag den ouden man ernstig aan, maar deze ging voort:
- De kouelijke mensch heeft zich op de eene of andere wijs aan de natuur vergrepen: 't zij door eigen schuld of tengevolge van een zwak lichaamsgestel. De vrije lucht is zijn vijand en wordt hem vijandiger naarmate hij ze meer ontvliedt. Toenadering tot de lucht en erkenning van zijn vergrijp kan hem genezen - zoo niet, wordt hij geheel en al een kamerstengel, die eerlang vergaat.
Op deze wijze, Kolofon! moet er een vergrijp plaats gehad hebben tusschen de wereld en u, anders zoudt gij haar niet zoo verachten en indien 't zoo moet blijven is uw dood onvermijdelijk: ook het geestelijk gebied heeft zijn natuurwetten.
- Zoo is 't ook, Topijn! sprak Kolofon nu heviger, - de wereld heeft mij voor 't hoofd gestooten, mij, die haar met de

{==528==} {>>pagina-aanduiding<<}
beste bedoelingen intrad...Wie zal hier boete doen? de beleedigde andermaal?
- Neen, niet de beleedigde, maar de zwakkere. Gij moet boete doen, Kolofon! en behoeft u daartoe niet te vernederen. Wat wilt gij tegen de gansche wereld?
- Dat hebt gij gehoord. Dat leest gij dagelijks. Ik zal haar met deze zwakke pen 't onderst boven keeren, ha, ha! dat is bespottelijk, niet waar? Zulk een kloeke kloot in 't heelal, zulk een troetelkind der al beheerschende zon, zal zich door een zwakke veder uit de naven laten zetten...uit de scharnieren ligten...
(Topijn ging rustig met de armen over elkaâr zitten luisteren alsof 't hem ernst ware).
De magtigen der aarde trekken, al lezende, de schouders samen als tegen een snerpenden noordenwind. De stuiverdienders, Rothschilds in alle oorden der wereld, leggen de hand op de linkerborst, terwijl zij 't vernemen, en kunnen den snellen gejaagden hartslag der vrees niet tot rust brengen. De amtelijke handhavers van maatschappelijke instellingen, als: huwelijk, rekrutering, verachting van 't regt der zwakken, geldheerschappij, diplomatieke onbeschoftheid, sinterklaastheologie en ander oudroest, tasten bevend naar 't oplegsel hunner kragen en zien in hun aanstelling naar 't sijfer hunner dienstjaren. Angst en ontzetting grijpen den dommen huisjesmelker aan. En bij al die verschijnselen van kinderachtige vrees en gauwdievenonrust lezen de kritikastertjes mijn werken door en durven ze niet afkeuren uit vrees (ik zeg niet uit eerbied) uit vrees voor den regtersblik der waarheid.
- Gij hebt de waarheid? En 't einde uws werks is Kolofon?..
- Ik ben 't niet, die dat zeg: de ontroerde maatschappij is tot die bekentenis gekomen, door haar spitsluî 't allereerst.
- Ga zoo voort, mijn zoon! Gelijk een hen haar kiekens, alzoo zult gij ons saamvergaderen in 't hotel Meerenberg: ik weet daar iets van meê te spreken -: uw toeleg grenst aan't goddelijke lusiferswerk. Gij zult daar een ferm spitsman zijn.
Maar op eenmaal zijn sarkasme afleggend, stond Topijn op en zeide:
- Booswicht!..
Maar op een toon, die aanving met Caesars stervenswoorden en telkens klom, zeide Kolofon:

{==529==} {>>pagina-aanduiding<<}

- Wie ook, die de wereld lief heeft, zou mij niet boos noemen? Vijand der maatschappij, niet door een ongelukkigen samenloop van omstandigheden, maar met een opzet van sement en een wil van ijzer en een hardnekkigheid, slechts die reuzentaak waardig, sta ik alleen tegenover haar, en stond ik nog geheel alleen - maar daar scharen er zich onder mijn vanen van die pooieraars in troebel water, van die vampiers in menschengedaante, die men weet niet van waar, opdoemen voor uw verstelde oogen als hongerige wolven uit het donkere bosch der omwenteling - als zeemonsters uit den chaos.
Hu! deze mijn hulpbenden zouden mij doen twijfelen aan mijn goed tegt.
- Juist, nu gaat het flink: dat is een kenmerk van de deugd der nieuwe wereldorde, als booswichten met een huilerig gezigt gewagen van hun goed regt...ei - dan gaat het daar al net als bij ons in de onderwereld...Och, Kolofon! vermoei u niet...gij scharrelt van een moeras naar een modderpoel: beter weet ik uw streven niet te beschrijven.
Zoo, zoo (gaat de oude man peinzend voort) waren dat de drijfveeren van den schrijver Kolofon?..En ik heb hem begunstigd, waar ik kon!...
Is het dus, dat gij een misdrijf tegen de maatschappij goedmaakt? 't Is waar, Titan! keer haar om, dood haar liever, dan is zij magteloos om u te straffen...Zoo iets zag men meer gebeuren onder menschen.
‘Wäre ich hier weg! Mir ist...’
- Topijn! Topijn! riep Kolofon gespannen...waarom zegt gij dat nu? Eenmaal hadt gij medelijden en vraagdet mij of ik-zelf wel ademde in den dampkring, dien ik trachtte voort te brengen voor de samenleving? Hebt gij die vraag dan reeds beantwoord, - en hoe? Daar gij mij booswicht noemt en met die verzen kwelt.
- Zonder meer licht moet ik 't er nu voor houden dat gij wereldmoord in 't schild voert uit vrees voor een welverdiende straf...
Ik tast omtrent uw zielstoestand al blinder in 't rond, naarmate gij meer van kwelling spreekt en uzelven in 't harnas jaagt tegen de wereld, terwijl ik in ons samenleven, en onze vriendschap moet ik zeggen, u heel anders, veel edeler heb leeren kennen. Spreek toch.

{==530==} {>>pagina-aanduiding<<}

Thans verhaalde Kolofon de geschiedenis, die wij Samuel Pers aan ds. Mirtel hoorden vertellen, en die de geschiedenis was van zijn eigen jongelingsleven.
- En uw kind! vraagde Topijn verbleekend.
- Het kind, bedoelt gij! Ik weet het niet, wat er van geworden is.
- En zij?...
- Ik weet, waar zij is en wat zij doet. Ook dat zij tans ziek ligt. Maar ik kan nog niet...
- Ja, houd maar op. Ik heb mij niet vergist. Gij zijt vrij vatbaar. Reeds in dat tijdperk was Kolofon in Tavenrade gevaren, de schrijver in den mensch.
Erg kouelijk en dus wantrouwig. Ellendig ras, die schrijvers.
Maar, hervormer die gij zijt! groot van geest, grootsch van opvatting wat zoo menig kleinschrijver ontbreekt; hebt gij nooit nagedacht over het ontzettende van uw misdrijf, - of laat ik zeggen: het verschrikkelijke van uw braafheid? Of zijt gij maar dol doorgevaren op de aantijgingen der demons, in uw vaart verslingerende, wat u lief was op aarde?...
Kolofon viel met het hoofd in de handen op de tafel en zeide op smartelijken toon.
- Topijn, ik heb er reeds zooveel om geleden...
- Juist, geleden; maar gij wildet lijden. Daar zijn tegenwoordig meer martelaars dan apostelen. Hebt gij onderzocht? Beproefd? Hebt ge bewijzen? of waart gij, ongelukkig grootmeester eener nieuwe wereldorde, bezeten door den demon des wantrouwens? o, dat is niet eens kleinmeesterlijk, dat is kleinknechtelijk, dat is nietig, nietig klein.
- Waarom ontvlood zij mij dan? En waarom wilde zij niets meer weten van mij, nadat ik haar mijn vreeselijk vermoeden had te kennen gegeven? Waarom regtvaardigde zij zich niet?...
- Zij was oneindig grooter dan gij. Boven zulk een aantijging is het onschuldig vrouwenhart verheven. Maar laat ik niet spreken, - ik kan niet in de plaats treden van zulk een stout beminnende vrouw, - van zulk een trouwe moeder!...
Zij leeft, zegt gij, welaan, 't is nog niet te laat. Laat haar voor zichzelve spreken. En wees gerust, dat zij welsprekend zal zijn, want zij heeft nu reeds tien jaar lang uw werk gedaan. Dit is een antecedent, dat ieder staatsman haar benijden zon: en dat u en uw demons beschaamd zal doen verstommen.

{==531==} {>>pagina-aanduiding<<}

Zeg mij, waar zij is.
Toen Kolofon dit gezegd had, stond Topijn op en groette hem zeggende: Gij zijt veel beter, niet waar? Tot ziens en werk mij slechts niet tegen, meer verlang ik nu van mijn vriend Tavenrade niet, tot aan den dood van Kolofon.
Trillende van tegenovergestelde gewaarwordingen, gaf Kolofon Topijn de hand - en zeide zacht: ik zal u den brief geven, Topijn! ik begrijp dat gij goed doet!...
- Ik heb u gevraagd, mij niet te willen tegenwerken, ik dank u; verwacht mij spoedig terug.

Pantomime des evangelies.

Een kleine week later spoedt zich daar iemand op het warmste uur van den dag door den polder van Hooiwinkel. Bestoven en verreisd, vermoeid en verhit draaft hij voort en spreekt soms overluid tot zich zelf. Eindelijk houdt hij in en veegt zijn gelaat af en naar de zon ziende, zegt hij: zoo, reeds bij tweeën. Andermaal treedt hij in zijn driftigen stap van daar straks en houdt eindelijk stil bij het hek eener weide, waar hem een knaap komt te gemoetloopen; schreiende en zwijgende grijpt het jongetje des reizigers handen en leunt tegen hem en omvat hem.
- Schrei niet, lieve jongen! heb ik u niet gezegd, dat ik wel een paar dagen zou uitblijven? Wees goedsmoeds! Hier ben ik immers weêr - en heb veel, onschatbaar veel voor u meêgebragt. En toen de man dit gezegd had, omhelsde hij den knaap hartstogtelijk en zag hem teeder aan, terwijl hij zuchtend zeide:
- Veel voor Herman meêgebragt...(maar zelf heel veel verloren), voegde hij er zachtjes bij.
- Nu, morgen meer, lieve jongen! wees nu tevreden dat wij elkander gezien hebben: want ik ben moê. Ik moet wat uitrusten. Morgen hebben we ook veel te overhooren, denk ik?
Toen zij nog een poosje samen gekeuveld hadden, ging de man de weide uit, veel malen den knaap groetende, die het hek achter hem sloot - en hem nazag, zoo heel ver.
Maar de man, die zoo moê was, ging niet ter rust, gelijk hij gezegd had. Spoedig zien wij hem bij ds. Mirtel aanbellen en binnenstappen, nadat hij slechts een half uur was tuis geweest.

{==532==} {>>pagina-aanduiding<<}

- Hebt gij 't hem nu al dadelijk gezegd? vraagde ds. Mirtel, wiens reiskleed ook nog maar pas scheen afgelegd te zijn.
- Ik heb hem alleen gezegd dat ik veel voor hem heb meêgebragt - en daar zal hij me morgen als een echte jongen ook om vragen.
- Gij hadt meer tijd moeten nemen, Topijn! zeide ds. Mirtel, terwijl hij den aangesprokene tabak en sigaren voorlegde; want zeer moeilijk is onze taak.
- De taak is dood eenvoudig, dat wij de drie personaadjes bij elkaâr brengen, en dan -
- Zoo? vraagde de leeraar verbaasd. Herman weet noch van zijn vader, noch van zijn moeder. Met hem deze zoo pardoes terug te geven, en van u, van Hooiwinkel, van al wat hem lief is, te scheiden, daarmeê is hem een slechte dienst bewezen.
Gij gevoelt dit zelf beter dan ik.
- Begrijpen doet gij 't altans goed. Hooiwinkel moet overgehaald worden om Herman aan Zonderkerken af te staan.
- Aan Zonderkerken? wéér een vader, en later weêr scheiding?
- Neen, neen, daar woont Tavenrade, zooals gij dezen morgen gehoord hebt; en dat reuzenhart behoeft slechts te ontgloeien om den lieven, veelbelovenden jongen geheel en al in te nemen - nog daar buiten gerekend de wederzijdsche natuurstem.
- Maar met de hartelijke, belanglooze Hooiwinkels zullen we 't meest te stellen hebben...
Na al 't geen ds. Mirtel van Topijn's groote liefde voor Herman gehoord had, had hij bewondering en mededoogen voor den grijsaard; zijn gemoed werd zoo week gestemd, dat hij verder ontwijken moest om te zeggen, wat hij goed dacht in 't moeilijk geval.
Onderwijl stak Topijn een pijp op maar haalde een papier uit den tabakspot, dat hij niet inzag, maar waarvan hij het zwaarder geschreven opschrift wel moest lezen, toen 't op tafel verder open sprong. Ds. Mirtel zag den ouden heer belangstellend aan.
- O, ja! dominee! zeî hij, op eens de hand uitstekende, als gij wilt, zijn wij sints onze ontmoeting aan 't ziekbed van dezen morgen verzoend op deze kwestie zonder nader onderzoek. De levende daad overtreft in mijn oog 't levendigste woord. Ik ben overtuigd.

{==533==} {>>pagina-aanduiding<<}

Vol blijdschap nam de predikant die hand aan, terwijl een waas van edel rood over zijn waardig gelaat vloog.

Gezocht en gevonden.

Toen weinig dagen na deze afspraak tusschen Topijn en den predikant, (n.l. Herman aan Zonderkerken voorloopig af te staan) de familie Hooiwinkel langzamerhand van hem vernomen had, dat Herman's ouders nog leefden, stemden de goede menschen er in toe, dat hij de regtmatige eigendom dier ouders dan ook was. Beide pleegouders keurden 't goed, dat hij langzamerhand bij zijn ouders zou ingeleid worden - maar meenden, dat hun boerderij daartoe de geschiktste plaats was. Dit laatste was Topijn's gevoelen volstrekt niet en na lang loven en bieden zou hij 't Hermans moeder laten beslissen.
En waar zit dat mensch? had vrouw Hooiwinkel gevraagd, iets minder luid dan gewoonlijk, - en met innige belangstelling op 't gelaat. Toen Topijn 't haar gezegd had, zeide zij:
- Zoo, dat's nog een verre nicht van me, van me grootmoeders kant; we hebben elkaâr sints jaren niet gezien; die meid zal 't er zeker goed hebben want mijn nicht is van een puik ras.
- Dat heeft zij ook, sprak Topijn ernstig, zoowel als haar zoon hier.
- Juist, Topijn, had de landman aangemerkt, zet mijn vrouw maar eens teregt.
En geen twee dagen later of Herman ging, dravende en stappende naast den Heer Topijn, met dezen verzorger tot haar, die hem 't leven had geschonken, maar die hij slechts kende, als een die zich zijner ontfermd had. Herman mogt al van tijd tot tijd veel ingenomen zijn door zijn zondagspak, hem niet lang geleden door de luidruchtige maar niettemin hartelijke liefde van vrouw Hooiwinkel geworden; over 't geheel echter deed hij Topijn meer vragen aangaande zijn moeder, dan deze had willen vermoeden. Topijn streed zwaar in 't keuvelend gezelschap van den knaap. Zijn mond stond geen oogenblik stil en zijn hoofd stemde toe of keurde af ieder oogenblik, even alsof Topijn in een gewigtige vergadering zijn gevoelen uitsprak. Op 't eene oogenblik vond hij 't ondankbaar van Herman, dat deze maar zoo grif naar vreemden overliep - maar dan greep hij hem in een volgend oogenblik bij de hand en besliste, dat het zoo beter was en

{==534==} {>>pagina-aanduiding<<}
als de knaap hem bijzonder vragend aankeek bij zulk een gelegenheid, dau zeî Topijn verstrooid:
- Ik zal u van tijd tot tijd een hand geven, hè? zijt ge heel moê?..
Herman lachte er om want hij dacht er niet aan.
- Herman, zeide Topijn dan weder, wat zult gij nu doen, als gij bij uw moeder zijt? En bij uw vader?
- Bij mijn vader? Heb ik dan een vader ook? vraagde de kleine jongen pal stilstaande vóór Topijn.
- Dat hoor ik - dat zullen wij bij uw moeder nader vernemen.
- Vader. Moeder. Zulke korte duidelijke namen...keuvelde de knaap met een blijdschap, die nog geen naam heeft in de zielkunde: want hij was er zich niet van bewust -: en perste Topijn er de tranen meê uit de oogen, zoodat deze zich onder een voorwendsel verwijderen moest om den knaap niet te storen.
- Ga maar zaehtjes aan vooruit, stotterde Topijn. En terwijl Herman in zijn vreugde niets bemerkte, kwam Topijn hem op een afstand na. Zoo teeder kan naauwelijks een vader voor zijn kind zijn, als de oude man voor dien knaap daar ginds. Hij heeft de oogen niet van Herman gewend sints een half uur. Zijn gelaat is zoo zacht, zoo muzikaal zacht en zwijgend stil.
- In ieder geval, zegt hij opgeruimd terwijl hij Herman inhaalt - zal Tavenrade mij niet weigeren, wat Kolofon gaarne zag op 't weiland? Komaan, Topijn: wees zoo inhalig niet. Wilt gij u meester maken van eens anders lief kind?...foei.
Tot Herman:
- Hebt gij nu al voorgenomen wat gij doen zult met mij?
Herman zweeg en zag Topijn aan met oogen die zeggen wilden, ik begrijp mijn eigen toestand niet, maar u verlaat ik niet...
- Nu, sprak Topijn, Herman uit de verlegenheid helpende, aan 't einde van dezen dag zult gij 't beter weten. Nu gaat gij tot een, die u gebragt heeft bij den braven Hooiwinkel maar u nooit uit het oog verloor, daar zij u meer lief heeft dan zichzelve. Maar zij kon niet meer voor u zorgen omdat uw vader afwezig was. Die is nu gevonden, naar ik hoor, en zal daar ook zijn en zoo zullen zij u samen weêr in hun liefdevol hart opnemen, vooral daar gij altijd vlijtig en wakker zijt geweest. En gij zult de vreemden niet vergeten, die zoo goed voor u waren...de Hooiwinkels, die als ouders voor u waren....

{==535==} {>>pagina-aanduiding<<}

- Ik ga met mijn moeder den baas bedanken en de vrouw en Justus en Grietje ook - en dan blijven wij bij u...denk ik...
Met dit stottergesnap had Herman den ouden heer in een oogenblik opgeknapt en welgemoed stapten zij de landwoning op, waar Topijn en Mirtel Herman's moeder gevonden hadden. Dat de predikant ook in alles was ingewijd, wat Hermine Stengel en Tavenrade betrof, - dat Topijn hem aan 't ziekbed der verlaten moeder had gevonden, - dat beiden dus om strijd deel hadden aan 't vereenigen van 't geen een demon had gescheiden maar voor God reeds één geweest was, - dit heeft de opmerkzame lezer ontwaard uit de korte ontmoeting tusschen den vermoeiden Topijn en den gevulden tabakspot.
Op dezen morgen nu waren Tavenrade, Samuel Pers en ds. Mirtel ook op reis gegaan, maar met de publieke reisgelegenheid en iets later dan Topijn: wijl Pers anders had tuis moeten blijven.
Hoewel Topijn, de oude heer, ruim drie uren gevoeteerd en het driemanschap gereden had, waren Herman en zijn leermeester eer aan 't doel der reis dan de anderen. Maar toen zij binnen traden en Topijn, in de laatste minuten der wandeling zoo verkwikt door Herman's gebabbel, in volle blijdschap des harten den knaap in de armen zijner moeder wilde voeren, zagen zij bij haar ziekbed den dokter staan en zacht met haar spreken - zoodat Topijn, met zijn lieveling aan de hand, angstig en teleurgesteld op den drempel des vertreks blijft staan.
Nadat de geneesheer de lijderes heeft behandeld en haar nog een oogenblik, met haar pols in zijn handen, heeft nageoogd en aandachtig gadegeslagen, ziet hij om en merkt den ouden heer op met het jongentje - hem beiden onbekend, maar terstond voor beiden ingenomen door de eerbiedwaardigheid ter eener zijde en de afwachtende oogen van het kind. Een menschenkenner en een menschenvriend toonde zich die arts, daar hij terstond den blik van den knaap begreep, een blik trouwens, die een steenen hart zou geroerd hebben...
- Wees goedsmoeds, beste jongen! fluisterde hij, op beiden toegaande, uw moeder is wel ziek, zeer ziek, maar zij zal beteren...Ga maar een oogenblik hier zitten want nu slaapt zij.
Maar Topijn wenkte den dokter buiten de kamer en zeide alles wat er op handen was, er bijvoegende, dat het vóór weinige dagen zoo was met juffrouw Tavenrade, dat zij gerust die ontmoeting kon afwachten - maar wat nu, dokter? vraagde hij ongerust.

{==536==} {>>pagina-aanduiding<<}

Terwijl zij nu afspraak maakten, was Herman weêr stilletjes de ziekenkamer ingeslopen maar nu tot aan het bed der zieke moeder. Hij klom bij haar hoofd en kuste den bleeken mond en de gloeiendc wangen en ging toen stilletjes bij het bed zitten, met het hoofd voorover. Bij dat teeder bezoek bewoog zich wel de lijderes en droomde wel, maar ontwaakte niet. Zoo bleef het hier stil, - schoon Herman in 't sterk verlangen naar de blijdschap der moeder, reeds een paar keeren ‘moeder!’ gefluisterd had. En hoe is een jongen? Hij bleef hier in de kamer maar daar lag een boek, waarin hij ging zitten lezen, schoon hij er weinig van begrijpen kon en ging slechts van tijd tot tijd eens aan 't bed, tot hij eindelijk geheel in de plaat gedoken was, die tegenover den titel stond.
Middelerwijl waren de drie reizigers aangekomen en hoewel Kolofon 't geheel eens was met den dokter, kon hij 't wachten toch niet heel lang volhouden. De dokter, met Kolofon meer dan met Tavenrade bekend, waagde 't ter naauwernood hem tegen te spreken en sprak vol eerbied jegens hem en weigerde hem den toegang niet. Dit deed Topijn.
- Als 't dan zoo zijn moet en de dokter er geen onheil in ziet, dan zal ik eerst gaan: als ik terugkom ds. Mirtel, als ds. terugkomt Pers en als Pers terugkomt - gij.
Kolofon lachte goedig tot Topijn en liet hem begaan, slechts ds. Mirtel verzoekende, alles zoo kort mogelijk te maken.
Topijn stoorde Herman, die dadelijk zeide, moeder slaapt nog. Maar Topijn ging toch naar 't bed en zeide: juffrouw Tavenrade! slaapt gij?
De zieke vrouw opende de oogen en zeide zaeht: dag, mijnheer!..
- Hoe gaat het nu en zoudt gij niet met ons kunnen spreken en met den kleineh jongen?...
Tot Topijn's ontsteltenis vloog de zwakke vrouw op en zag wild de kamer in en stak de armen uit, waarin zij weldra haar lieveling krampachtig verschool.
- Nu, zacht nu, moeder! zeide de oude man ongerust, - als gij 't kalm aanlegt, blijft gij immers bij elkaâr?
Maar de oude man kon zeggen en sussen wat hem inviel, de moeder hield den zoon en de zoon hield de moeder omklemd met de kracht der wederzijdsche liefde en blijdschap. Hij was magteloos en daarna deelnemend getuige.
Stilletjes sloop Topijn de kamer uit en zond ds Mirtel. Deze

{==537==} {>>pagina-aanduiding<<}
vond moeder en kind sprekende met elkaâr en liet ongemerkt Herman tusschen zijn knieën staan, terwijl de knaap zijn moeders handen vasthield. De lijderes was helderder dan ooit en luisterde naar den leeraar, die haar geheugen raadpleegde over den patroon haars ouders en haar daarom zeide, dat Pers er ook was en nog meer wist te vertellen dan hij.
- Wilt gij hem niet zien en hooren? Hij is zoo blij, dat we u gevonden hebben en houdt nog zooveel van de nakomelingschap van den ouden Stengel.
De zieke vrouw verlangde sterk, den ouden Israëliet te zien en toen deze, binnenkomende, den leeraar aan het ziekbed verving, weenden zij alle drie.
En in dit oogenblik van dankbare tranen liet Pers zich ontvallen, dat hij Tavenrade opgespoord en meêgebragt had.
- Heeft dat kind zijn vader al gezien, mijnheer Pers?
- Gezien wel, Mina! maar hij wist het niet en mijnheer Tavenrade weet ook niet, dat Herman zijn zoon is.
- Neem Herman een oogenblik meê - laat hem bij mij komen. -
Vermoeid viel de zieke vrouw in haar kussens terug en slaakte een zucht van innerlijken strijd. Breng mijn kind zoo gauw mogelijk terug, mijnheer! riep zij oprijzende den ouden patroon nog na, maar hij was reeds weg en Tavenrade zag zij aan den ingang staan....
Als een man trad hij op de verraste, verschrikte zieke toe, en, schoon zonder eenig verwijt, zag hij haar aan met vasten blik: - maar ook zij sloeg de oogen niet neder dan door de heete tranen die er door opwelden. Hierdoor ontroerd en als onder den wreeden indruk der vergelijking tusschen de schoone welvarende Hermine van weleer en deze verzwakte vrouw, ging hij op de knieën zitten voor het bed en liet zijn hoofd rusten in haar verwelkte handen.
- Hebt gij geen tranen, Herman? in dit verschrikkelijk treurspel van uw eigen innerlijk leven of hebt gij ze tot steenen gemaakt en de gansche wereld naar 't hoofd geworpen?...ook mij, voor God uw echtgenoot!...
Met veel zielskracht rigtte de jonge vrouw, over hem heen buigende, deze woorden tot den knielende, die zweeg.
- Hebt gij den knaap opgemerkt, Herman! die in uw gezelschap is? Dat is uw zoon.

{==538==} {>>pagina-aanduiding<<}

- Zooeven, antwoordde hij zacht en ik heb vermoed, wat gij zegt.
- En gij hebt hem niet in uw armen genomen en hier aan mijn hart gebragt, dat ook uw plaats eens was?...
Toen zag Herman Tavenrade, opstaande, haar liefderijk aan en zeide:
- Dat kind houdt niet van mij - 't is niet voor 't eerst, dat ik met het knaapje in aanraking kom...
Een vol gevoel van medelijden deed de zwakke vrouw zijn hoofd aan haar hijgende borst klemmen en zeggen:
- O, zie! hoe regtvaardig is God!...Zeg het mij in stilte, Herman! hebt gij die liefde ook niet inderdaad verbeurd? Kan een kind wel zijn vader groeten in den man, wiens oogen toch niet verbergen kunnen, dat zij eenmaal droog bleven bij het lijden zijner moeder - veel jaren lang roerloos, hard en droog?..
Maar 't is geen tijd van verwijt tusschen ous. Ik ben zeer zwak, Herman! en heb geen hoop, ons kind groot te zien. Laat den lieveling hier komen en laat hij hooren dat ik u liefheb.
- Hermiue! zeide hij, met een beviug in zijne stem, nog niet door ons vernomen: gij zult leven: nog niets is voorbij dan de dwaling alleen...
En terwijl hij haar op 't innigste omhelsde, zeide zij:
- Welk een dwaling, waarmede zooveel tijd - zooveel liefde verloren ging!...
De lijderes hield zich sterk. Toen Tavenrade den knaap in de kamer had laten komen, deed zij hem tusschen zijns vaders knieën staan en dezen omhelzende, zeide zij tot haar zoon, die niet zeer gerust was bij deze intime samenkomst met den heer, die er niets pleizierig uitzag:
- Dat is uw vader, Herman! zooals ik uw moeder ben...Een oogenblik rustende en afwachtende wat haar woorden op haar zoon zouden uitwerken, zag deze zijn vader schroomvallig aan en wilde iets zeggen, maar 't lukte niet; bedeesd en verlegen bleef hij met de beide handen krampachtig spelen aan de knoopen van zijns vaders jas, - tot hij zijn toevlugt zocht bij de zieke, afgematte moeder.
Voor Tavenrade's oogen was op dit oogenblik de geschiedenis zijner laatste jaren tot een levend beeld geworden in zijn zoon. Dezen zoo ziende, had hij geen herinnering meer noodig, maar slechts een onbeneveld oog voor de levende waarheid. Liefdeverbenring was de grondtekst van 't treurig verhaal. Hij, die

{==539==} {>>pagina-aanduiding<<}
bij allen als Kolofon bekend was, voor een titan gold van wetenschap en welsprekendheid, - wien zij allen aanzagen als een uit betere gewesten, - hij was hier een kind: hulpeloos ook ware hij blijven zitten tegenover moeder en zoon, indien het hart van dezen niet ook hem in hun liefde had opgenomen. Dit deed Hermine eerst en Herman na haar.
Er was een oogenblik, dat de liefdevolle boezem der zieke moeder vader en zoon tegelijk aanraakte en op beiden een vonk deed overgaan, een gloed van die heilige toewijding, waarin zij tot heden alleen de kracht had gevonden om voor haar kind de moeder en voor den miskennenden echtgenoot de gade te blijven.
Toen dit oogenblik was voorbijgegaan, zag Tavenrade, dat zijn vrouw zich overspannen had om getrouw te zijn aan haar woord: ik zal het kind toonen, dat ik zijn vader lief heb. Hij legde haar bedarend terug en verwijderde zich met Herman om den dokter in zijn plaats te zenden.
Nog dien zelfden avond vertrokken Topijn, Mirtel en Pers van hier, vader en kind bij de zieke moeder achterlatende.
Topijn sprak onderweg geen woord, hoe de predikant het ook naar zijn zin poogde te maken en de goede Samuël hem hierin ter zijde stond. Met het: zwijgen is toestemmen stelde hij vast, dat Zonderkerken het beste medium kon zijn tusschen Herman en zijn vader, zoodat zij den knaap daar maar zouden zien te krijgen.
- Ik denk niet, dat Zonderkerken er iets op tegen zal hebben, liet ds. Mirtel zich ontvallen - welligt om Topijn aan 't praten te krijgen.
- Iets tegen! iets tegen! brak Topijn los; alsof 't geen zegen ware! alsof de knaap niet de toekomst des lands ware!
Tegen!...Hij zal er om vragen - ons verzoeken - ons smeeken, zeg ik u. En hij zal hem niet onder zijn dak hebben zonder de volle toestemming van Hooiwinkel, van zijn vader - en van mij, verstaat gij dat, dominee? verstaat gij dat, Samuel Pers?...
- Ja zeker, Topijn? antwoordde ds. Mirtel met waardigheid, - en wij gevoelen 't ook. 't Is niet redelijk van u, ons toe te snauwen alsof wij niet gevoelden, wat gij in den knaap zult moeten missen...Is 't voorstel Zonderkerken niet van u uitgegaan? Hebt gij dien ongelukkigen vader niet eenmaal een kind, dit kind beloofd?...

{==540==} {>>pagina-aanduiding<<}

Topijn keerde den rug naar de stad toe en bleef achternitstappende pal vóór hem staan.
- Wat zegt gij daar? vraagde hij verschrikt.
- Gij hebt Zonderkerken een kind beloofd - en daar gij geen ander hadt dan Herman, mag ik denken dat gij Herman hebt bedoeld, - antwoordde ds. Mirtel met zekerheid.
- Die dwaze man, zegt Topijn met de kleur der schuldbekentenis op 't eerwaardig, weemoedig gelaat - maar 't is waar, eenmaal heb ik zoo iets gezegd...toen dacht ik ook nog dat Herman regtens mijn zoon was - of worden zou.
- Welaan, wreedaardige wereld! sprak hij, met de anderen gelijken tred houdende en hen toesprekende, - nog een paar grepen en ik ben geheel onttakeld: grijp hem! Neen, laat 't maar - voegde hij er heel snel bij - ik zal 't zelf wel doen, dan houd ik de eer, al ben ik dood: dat zegt het liedje van den soldaat ook.

Met blijdschap nam Zonderkerken 't voorstel aan en ging zelf zijn zaak bij de Hooiwinkels bepleiten in de tegenwoordigheid van Mirtel en Topijn. Hooiwinkel was het met zijn vrouw eens, dat waar de regtmatige ouders zijn, de pleegouders zich gevoegelijk terug kunnen trekken, maar dat Herman er niet in tegengehouden zou worden als hij eens naar hen toe wilde: zij waren boerenmenschen, maar dat zou hem toch geen kwaad doen, merkte moeder de vrouw scherp en luidruchtig aan. En hij krijgt een nieuw pakje voor daags van mij meê en de heeren zullen 't hem laten dragen, al was hij nog zoo groot in de wereld.
Deze afspraak vond reeds plaats op den dag na de ontmoeting der ouders en een paar dagen later waren zij allen weêr daar, waar Hermine woonde. Daar werd zij nu begraven, na vader en kind te hebben vereenigd met den laatsten blik harer verdonkerende oogen. Niet langer ook had Tavenrade in den eed, met Kolofon gezworen, kunnen volharden: Hermine had het nog beleefd, dat hij tranen stortte met hun kind onder zijn bescherming.
Hij berustte geheel in het plan zijner vrienden, zoodat hij bij Zonderkerken bleef wonen, waar de kleine Herman de rustelooze bode was tusschen de vaders en de ziel der samenwoning. Taven-
{==541==} {>>pagina-aanduiding<<}
rade verloochende Kolofon's werken niet, maar verbergde ze en ging met Herman het rijke leven in en leerde door den levenslustigen knaap het leven beminnen en de gevloekte moeder zegenen.
Daar zag die geweldenaar der hervorming hoeveel hij leeren kon van een kind. 't Is niets, op een somber vermoeden al wat ons lief is te verstooten en de geheele wereld te verachten - maar die misdaad te verantwoorden, dat zegt zeer veel. De wereldverachters kunnen dat niet: zij verstommen allen voor de regtbank der liefde, die gelukkig nog den voorzetel inneemt op aarde.
En Topijn?
Tavenrade had ten volle goedgekeurd, wat de oude zonderlinge man had aangevangen met den knaap. En bederf hem nu niet door boeken, zeide Topijn, wat Tavenrade meer met hem eens was dan Zonderkerken of Mirtel, - vooral die anderen, zooals Pers, Hooiwinkel Jr. (inzonderheid Leviatan) keurden dit stelsel hoogelijk af.
Maar Topijn, op 't gezag van Tavenrade sterk, nam eenmaal dat zij allen bij Hooiwinkel waren in den grooten tuin, den knaap voor zich en zeide, wel wetende, dat zijn woorden altijd nog van grooten invloed waren op den ontwikkelenden volksspreker in spe. ‘Herman! de magt van het woord is zeer groot. Maar gij weet, 't woord is tweederlei: het gebonden en het vrije woord. Laat aan den vriend van binden en persen het boekenmaken gerust over, stoor dien arbeid niet; want hij is gelijk aan het verzamelen van het koorn in vaste garven en wel gesloten schuren: ook in de behoeften van den geest hebben wij de zeven vette en zeven magere jaren. Maar wat u aangaat, neem voor u het vrije woord tot het volk, dat u bedacht en gewapend doet zijn op tegenspraak. Leer onmiddelijk. Is er kracht in, zoo krijgt het volk ook de kracht. Is de kracht afwezig, zoo zegt het volk het u en gij wapent u beter. Wees vooral voorbeeld. Daar waren ten allen tijde sprekers in de woestijn - omdat zij niet tegelijk het levend voorschrift waren. En tans is het anders, maar niet beter geworden: in plaats van woestijnzand ligt er een gebergte van boeken tusschen het volk en de waarheid. Wegens het vele kunstlicht, zijn wij gestoord in 't waarderen der zon.
Wederom zijn er sprekers, die 't volk vermoeien, afmatten, overspannen. Hun onderwerp deugt niet. Het doel: godsdien-
{==542==} {>>pagina-aanduiding<<}
stig zijn, het toppunt bereiken van deugd, verminken zij tot leermiddel en verkolen daaronder van apostelvuur, zoodat zij 't heelal eindelijk beschouwen als een doove kool. Wacht u voor dien waanzin. Waarlijk, godsdienst is niet het alpha maar het omega, niet het begin maar het einde van alle leer. Daarom begint gij met het a b van 't maatschappelijk leven: de onderlinge verhouding der burgers en hun betrekking tot het bestuur van den staat. Dan over de opvoeding der kinderen; daarna over al die instellingen, ten gunste van orde, rust en welvaart, die wij heilig mogen noemen, wijl zij bevonden worden doelmatig te werken. Laat het volk uit uw mond hooren en van uw leven afzien: eerbied voor die instellingen: - dan moogt gij met destemeer regt op de gebreken er van wijzen. En laat geen woord van tegenspraak u ontsnappen: wacht u voor waanwijsheid: een mier kan ons wel wijsheid leeren, hoeveel meer een mensch. Raadpleeg Kolofon, uw vader! Ik heb u mijn programma overgemaakt!...’
Zoo is het geschied, dat Herman Tavenrade, opgeklommen tot spreker in 's lands volksvertegenwoordiging, gewapend met de welsprekendheid van Topijn, de wetenschap zijns vaders, de trouwe ziel zijner moeder, de trotsche verwachting des volks, partijhaat en hofjesgesprekjes aldaar deed verstommen en aller hart deed ontgloeien voor de grootheid eens kleinen volks door waakzaamheid en regtvaardigheid.
- Zoo zal de wijding zijn van mijn zoon, zeî Samuel Pers, tot zijn huisheer, toen zij samen roemden in hun wederzijdsch geluk als Tavenrade Sr. hun voorlas uit het blad, dat eindelijk de nieuwe rotterdamsche koerant luisterrijk had vervangen.

Naschrift van den schrijver.

Veel lezers welligt hebben tans te vragen: wat is hier gezocht, wat gevonden? En veel andere lezers gevoelen lust om hun zegevierend te antwoorden met de vraag: is dat niet klaar genoeg gebleken? Een ongelukkig echtgenoot en vader zocht en

{==543==} {>>pagina-aanduiding<<}
vond echtgenoot en kind; - een lijdende vrouw en moeder zocht en vond hem, die haar in een ellendige dwaling verlaten, verstooten had. Maar de schrijver; schoon het goed recht van zulk antwoord niet ontkennende; heeft een andere oplossing voor die onderstelde vraag. Het hart van een man, in de kracht zijns levens, te midden der volheid. van heilige vreugde door kwaad vermoeden aangegrepen, ontrukt zich op eenmaal aan zijn geluk, zich losscheurende van een ziel, wier aanwezen in het zijne was opgelost. Als de hemelbol in stukken splijt, dan erlangt weldra, door snelle wentelingen en door de aantrekkingskracht van de zon, tot wier stelsel zij behooren, ieder stuk den kogelvorm en treedt in de regten en hoedanigheden van ieder anderen hemelbol. Door natuurwet braken zij, - door natuurwet werden zij geheel. Maar wanneer twee harten, natuurlijk verbonden, gewelddadig van elkaâr gerukt worden, dan zijn zij niet meer zelfstandig als te voren, en is er geen natuurwet, die hun die zelfstandigheid terug kan geven. Het sterke hart des mans uit zijn streven in geweldige verwijten tot de omgevende wereld en wijkt al meer en meer uit zijn baan, uit zijn middagsirkel, uit zijn aardsche sferen. Is er brein, is er wetenschap, is er reuzengevoel in dien man, dan kan hij in zijn uitmiddelpuntige levensuitingen vreeselijk zijn. Een losgelaten, een getergde leeuw. Zijn kracht, die in de blijde dagen van vereeniging, het geheel zoo sterk deed zijn, is hem zelf te veel. De maatschappij beeft van zijn gebrul en haar grondvesten schudden van de uitingen zijner verlatenheid. Hij zelf is zijn moorddadig dolen en zoeken niet bewust. Zijn vaart is te groot, zijn gebied te onbepaald - zijn evenwigt weg. Armeling! Het zachter gemoed der vrouw, haar beperkte werkkring bindt haar streven, - beperkt haar uitingen tot haar hart of haar huis: waar vaak het verstand, overstelpt door het volle gevoel dat zich niet openbaart, geheel en al gaat stilstaan. Welkome telg voor zulk een
moeder, die haar in dien toestand een troostvolle afleiding geeft en haar verzekert, dat het verleden toch eenmaal heerlijk was en haar regt van droefenis waarachtig. Het kind wordt de band tusschen de moeder en de buitenwereld, waardoor haar blik zich van zelf verruimt met de uitbreiding van haar levenskring. De wereld moet het eindelijk vernemen en er werk van maken. Liefde; zie! daar komen wij tot de wet, die het gansch heelal beheerscht; liefde mengt zich in het treurspel en heelt, wat vaneenge-
{==544==} {>>pagina-aanduiding<<}
reten was, op wonderdadige wijze, tot groote verbazing van elken kolofon, maar die toch de liefde erkent als de eenig bevoegde, de eenig magtige.
Ziedaar mijn beantwoording van de boven onderstelde vraag.
Is ze een kommentaar? Ik zou niet gaarne de eerste zijn om aldus te verraden, dat mijn werk een memorie van toelichting behoeft.
Is ze een vingerwijzer aan de kritiek?
Ik zou andermaal niet gaarne de eerste zijn om aldus den moriaan te wasschen.
Is ze als de vuurpijl van Cervantes voor zijn Don Quichot? zooveel bijzonders is het niet.
Is het dan een aanvulling, gelijk de jaargang 66 ‘Nieuw en Oud’ voor de nieuwe rotterdamsche koerant?
Als ik zoo welsprekend ware, als dáár die briefschrijver, dan zou ik nu ja wenschen te antwoorden. En zulk vermetel antwoord bepleiten. Maar ik vrees dat hier blijken zou, hoe de waarheid uit zich zelve welsprekend is, - terwijl beschouwingen als de mijne (die niet als bedoelde brieven historisch zijn) haar lot moeten afwachten.
Maar ik wil beproeven.
Toen het boek ‘hoe hij koning werd’ door den heer Busken Huet, zoo vorstelijk ontleed en deel voor deel gewogen en meerendeels te ligt bevonden was, mogt ik tevreden zijn en dankbaar. In een welgemeend schrijven, betuigde ik beide aan dezen scherpschutter, van wien ik in die gidsbladen zooveel had geleerd. Ik heb mij ook aan zijn ondeugend maar nogtans welwillend ontleedmes nader bevolen. Hoe moest het mij dus spijten, dat die heer uit ‘de Gids’ trad, en welk een gevoelig verlies was mij, die nog zooveel had willen zeggen, op door hem voorgeschreven wijze, zoowel als dit tijdschrift, door die dwaasheid toegebragt! Ik gevoelde 't tweederlei. De ‘vijand der maatschappij’ werd geen kritiek waard geacht, - en dat moest mij al dadelijk het gemis van den meester doen gevoelen; het ‘kransje te Wemelingen,’ erlangde wel de eer van referentsaandacht, - en die attentie drukte het gevoel van 's leidsmans gemis loodzwaar op mij. Ziedaar mij dus getroffen na zijn wegschuilen in zijn tent, èn door het zwijgen - èn door het spreken der kritiek na hem.
Het zwijgen op ‘de vijand der maatschappij’ leert mij, dat

{==545==} {>>pagina-aanduiding<<}
de stem der hervorming, die daarin voortklinkt uit ‘hoe hij koning werd’ liefst wordt gesmoord. De toon is te schril, te scherp, te veel op den man af, te uitsluitend op één soort van menschen gerigt. Er wordt gesmeten naar de staatsinstellingen, er wordt aan geschud, het kanselwezen wordt wreedaardig aangetast: 't is wildemanswerk. Zoo schrijft men geen roman. Zoo treedt men niet op als wegwijzer des volks - met zijn woning voor zijn oogen af te breken en het in de open lucht aan zijn lot en de elementen over te laten. Zoo luidt het vriendelijkst vonnis ‘onder ons.’
Maar voorts heeft het zwijgen der resenziepers den staf over 't boek gebroken - gelijk dit Tijdschrift, bij monde van den heer Tydeman - het door spreken heeft gedaan over het ‘Kransje te Wemelingen.’ Inderdaad heb ik hier met een door en door subjektieve beschouwing van dat boekje te doen. Van het boekje zelf, van de regten zijns inhouds als objekt - niets. Het boekje beoordeelt den resenzent, zou men zeggen: zoozeer treedt deze op den voorgrond. En inderdaad is dan ook de vrucht der lezing een schier volledige kennis van referent.
Ik betwijfel, of dit het doel van kritiek zij, - of zelfs van verslag. Wil een kritikus, dat men hem kenne, oppervlakkig vooreerst maar, hij vereere ons met zijn portret. Zoo volgt men alweêr een groot meester, Huet, na in zijn zwak: ook hij fotografieert zich vaak. Maar ook hierin is hij meester en blijft resenzent. Terwijl hier alleen het zwak is nagevolgd en niet de sterke zij des meesters en zijner kunst. - Dat de heer Tydeman het werk afkeurt, wie zal 't wraken. Ik ben de eerste om hem de wan in de hand te bevestigen, ook als ik 't bedenkelijk pleizier heb, mijn eigen kaf te zien opdwarrelen. Maar ik moet de wan zien; ik moet zien, dat er gewand wordt. En daar de heer Tydeman zelf zegt, bij wijze van tusschen twee haakjes, dat er koren hier onder 't kaf schuilt, laat dan dat koren zien: ik heb nu den indruk verkregen bij het verslag van ‘het kransje’, dat de wind van het subjektivisme, van den partijganger hier zoo sterk blaast, dat niet alleen koren en kaf beide het onbegrensde inwaaien, maar dat ik beducht mag zijn voor de wan en den man.
En dan, wat doet in een zendbrief de naam des apostels ter zaak? Voor een slotzin, als in het besproken verslag, moest geen tijd zijn en geen plaats. De hartelijkheid en het bedrag

{==546==} {>>pagina-aanduiding<<}
van den wensch konden gevoegelijker in een bijzonder schrijven uitgedrukt worden.
Waarlijk, een jong schrijver, die kennelijk geen jagt maakt op romantisch knaleffekt, noch lijdende is aan noodlottige novellen fabrikage, heeft aanspraak op hartelijker belangstelling en degelijker onderrigt dan hem, onder zulk een roemruchten naam als hier, werd toebedeeld.
Ik houd mij vriendelijk aanbevolen voor strenge maar gemotiveerde teregtwijzing, waaraan ik zulke groote behoefte heb en hoogst erkentelijk zijn zal.

Rotterdam,

in Vruchtenmaand.





{==547==} {>>pagina-aanduiding<<}

D. José de Cadalso.

Door Dr. R.C.H. Römer.

(Vervolg en Slot.)

II.

De uitgave van Cadalso's ‘Poesias’, die voor mij ligt, is ten jare 1821 te Madrid in het licht verschenen. Zij behelst drie en zeventig gedichten.
Onder deze zijn negentien ‘Anacreontica’ (Anacreontische liedjes). De meesten hebben geen opschrift, dat hunnen inhoud uitdrukt; enkelen hebben, als het reeds vroeger vermelde: ‘Al Pintor’, enz. dit wel. Ik laat de laatsten hier volgen: ‘A la peligrosa enfermedad de Filis’ (Bij de gevaarlijke krankheid van Filis); ‘A un amigo sobre il consuelo que da la poesia’ (Aan eenen vriend over den troost, dien de poëzy geeft); ‘Devolviendo á dos amigos las coplas que ellos le habian enviado, y compuesto en una partida de campo’ (Aan twee vrienden de coupletten terugzendende, die zij hem gezonden hadden en vervaardigd op eene buitenpartij); ‘A las bodas de Lesbia’ (Bij de bruiloft van Lesbia); ‘De los amores de varios Poëtas’ (Van de beminden van verschillende dichters); ‘A la muerte de Filis’ (Bij den dood van Filis). Aan de overigen mede een opschrift te geven, ware niet ondoenlijk. Boven een er van zou men kunnen plaatsen: Wat mij in Filis behage; boven een ander: Hoe wij den nacht doorbrengen, enz. Te zamen onderscheiden zij zich òf door

{==548==} {>>pagina-aanduiding<<}
hunnen vorm, òf door hunnen inhoud, òf ook door beiden, zoowel van de Anacreontica van Villegas, als van die van Valdes. Het rijm, dat men in sommigen van den eerstgenoemde ontmoet, missen zij geheel. Ook ontbreekt hun het zachte, weeke, waardoor enkelen van Villegas, meerderen van Valdes roeren, wegslepen. Eindelijk zoekt men in hen te vergeefs het uitgewerkte, dat zich in die der beide andere navolgers van den ‘anciano Anacreon’ (ouden Anacreon) niet laat miskennen. Uit verreweg de meesten spreekt een geest van opgeruimdheid, die van vloeijende, welluidende zinsneden zich weet te bedienen, maar met zekere matigheid er zich van bedient. Aan deze twee geef ik eene plaats; wie er een opschrift boven wenscht, kieze het zelf:

'k Weet niet om welke reden, 
Maar Filis had gezworen, 
Dat zij mij zou vergeten; 
't Was weinig dagen later, 
Dat zij weêr vrede maakte - 
't Genoegen van die stonde 
Doet duizendmaal mij spreken: 
Mijn Filis! nog eens weder 
Mij, als voorheen, vergeten, 
Mits ge ook na weinig dagen 
Weêr vrede willet maken. 

Zoo luidt het eene en het andere:

Bewondren we in Lucinde 
De glanzig zwarte oogen, 
De lippen in Aminta, 
In Lydia de lokken, 
Het middeltje in Augusta, 
Van Cinthia den boezem, 
Het voorhoofd van Clotilde, 
Den blanken hals van Lize, 
Het dansen van Corinna, 
En Floras lieve toonen 
In u, mijn dierbre Filis! 
Betoovren me oog en haren 
En lippen, middel, voorhoofd, 
Sneeuwwitte hals en boezem 
En alles wat ik hoore 
En alles wat 'k aanschouwe. 

Villegas was niet slechts de spaansche Anacreon geweest, hij had ook getracht andere grieksche en latijnsche dichters dan

{==549==} {>>pagina-aanduiding<<}
den zanger van Teos in hun eigenaardigen versbouw na te volgen. Gedichten in den trant der lesbische Sappho vindt men o.a. van zijne hand. Is hij al niet altijd in zijne sapphische verzen geslaagd, zoomin als b.v. in zijne pentameters, enkele malen is hij toch gelukkiger geweest. Bij Cadalso zijn twee ‘Saficos Adonicos’ (Sapphisch adonische verzen). Het eene is: ‘A Cupido, sobre los peligros de una nueva pasion’ (Aan Cupido, over de gevaren eener nieuwe liefde); het andere: ‘A Venus’ (Aan Venus). Het zij voldoende, van het eerste den inhoud te doen kennen. De dichter zegt aan den liefdegod, dat hij aan zijne Filis beloofd en op haar graf, nadat haar levensdraad was afgesneden, die belofte herhaald heeft, dat zij alleen hem dierbaar wezen zou, ook al scheidden haar van hem de wateren van den Styx. Hij verhaalt verder, hoe van onder het marmer harer laatste rustplaats eene geheimzinnige stem hem heeft toegeroepen: ‘houd uwen eed’, nadat hij zijner Filis bij hare en zijne liefde, bij Venus zelve, bij de zon en de maan en bij het meer, dat den almagtigen Vader vereert, onveranderlijke trouwe zwoer. Dan spreekt hij de vrees uit, dat Jupiter nog zwaarder straf, dan dat men hem: meineedige, verrader! toeroepe, over hem gehengen zal; dat het beeld zijner vroegere geliefde, zelfs in de armen zijner nieuwe minnares geenen zoeten droom, geenen rustigen nacht hem gunnen zal. Daarom smeekt hij, dat de telg van Venus, die, schoon zwak van hand, de wereld overwint, den pijl terughoude, nu Cloris goddelijke hoedanigheden voor hem ten toon spreidt. Maar - zoo verklaart hij ten slotte - hij gevoelt zich getroffen en brandt van liefde, terwijl Amor ten hemel stijgt om aan zijne moeder van zijne dwinglandij te verhalen. Deze korte inhoudsopgave zal doen bevroeden, dat het vers behelzen kan wat roert. Wat den vorm betreft, deze komt mij voor - en zij dit mede ten aanzien van het andere gezegd - van dien aard te wezen,
dat Cadalso er aanspraak door heeft op eene plaats in de reeks van hen, die met lof aan deze dichtsoort hunne krachten beproefd hebben.
Hetzelfde kan van hem gezegd worden met het oog op de eenige: ‘Egloga’ (Ekloge), die in zijne ‘Poesias’ voorkomt en: ‘Desdenes de Filis’ (Versmading van Filis) ten titel heeft; hij neemt er eene plaats door in bij Garcelaso de la Vega, Pedro de Padilla, Luis Barohona de Soto, Pedro Soto de Rojas en andere boekolische zangers van zijn vaderland. Zij behelst, na

{==550==} {>>pagina-aanduiding<<}
eene inleiding van den dichter, eene zamenspraak tusschen de beide herders Dalmiro en Ortelio, terwijl ten slotte nog eens de dichter spreekt. In de inleiding verhaalt de dichter, hoe de ongelukkige Dalmiro in een boschje klaagde, omdat zijne beminde hem verlaten had, ‘gelijk de tortel in zijne schuilplaats droevig klaagt over de wreedheid van het lot.’ Ver van zijne kudde en zijne hut en alle menschen ontwijkende, slaakte hij zoo telkens en telkens op nieuw zijne klagten, dat de echo moede werd die te herhalen. Eindelijk kon hij niet langer. Van kracht beroofd, was hij aan het levenlooze beeld gelijk en gestorven ware hij, indien in den helderen nacht Ortelio hem niet gevonden en door zijne liefderijke zorg aan het leven weêrgegeven hadde. Hierop gaf de geredde aan zijnen redder op diens uitnoodiging berigt van de oorzaak zijner smarte - zijne Filis. Wat, riep nu Ortelio uit,

Wat? Filis met haar honigzoete woorden? 
Zij, die een eindelooze min u zwoer, 
Dat herderin en herder 't hoorden? 
Die 't bloemensnoer 
U vlocht en van dien tronk, 
Een twijg, met lint omgeven, 
Dat uit de kleur der trouwe was geweven, 
Als pand der liefde, u schonk? 
Zij, die bij 't schroeijen van de zonnestralen, 
U gunde, dat gij afgesloofd 
Het moede hoofd 
Deedt rusten in haar schoot tot weeldrig ademhalen? 

En Dalmiro antwoordde:

Ja zij, ja zij! 
Wie, die 't geloofd zou hebben, dat een vrouw, 
Als zij zoo goed, een zamenweefsel worden zou 
Van snood bedrog en lage dwinglandij? 
't Scheen ligter, dat de zephir 't leven schonk 
Aan wilde stormen; dat de maan, 
Als doolde zij op de aangewezen baan, 
Des nachts niet, maar des daags ons tegenblonk; 
Dat met het zachte lam 
De woeste tijger leefde; 
De beek haar rigting rugwaarts nam; 
De roos aan 't hout des treurwilgs kleefde 
En de oeschuld geen gevaar te duchten had, 
In 't midden van de valsche stad. 

{==551==} {>>pagina-aanduiding<<}

't Is niet geschied wat ligter scheen, 
't Onmooglijke in mijn oog geschiedde alleen: 
Nog is des zephirs adem zacht 
En blinkt de maan slechts in den nacht; 
Nog wijkt het lam voor 's tijgers woede 
En keert geen beek van waar zij spoedde; 
Nog treurt de treurwilg als voorheen, 
En is er logen in de steên; 
Der dingen orde nam geen keer, 
Slechts Filis was niet Filis meer. 

Ortelio, zijnen vriend gehoord hebbende, spoorde hem aan, zijn klagen te staken; maar deze verklaarde hem daartoe de kracht te missen en te gevoelen, dat zijn einde dáár was. Dit wenschte hij nog, dat Ortelio aan de snoode en toch altijd nog beminde zeggen mogt, dat Dalmiro gestorven was, zooals hij geleefd had - als de hare. Zóó ver de zamenspraak. Aan het einde verhaalt de dichter, dat Dalmiro, na zóó gesproken te hebben, den laatsten adem uitblies en dat Ortelio, zooals pligtmatig was, voor zijn stoffelijk overschot een graf bereidde - een graf, niet van mirten of andere planten der liefde, maar van cypressen omgeven. Het grafschrift, dat hij er op plaatste, was dit: herders! laat u door de ondervinding leeren.
Zagen wij Cadalso op het terrein, waarop zich Virgilius bewogen had, wij zijn ook in de gelegenheid hem te zien op dat, waarop zich Ovidius bevond, toen hij zijne ‘Heroïdes’ (Heldinnenbrieven) dichtte. Die gelegenheid schenkt ons de: ‘Carta de Florinda á su padre il conde D. Julien despues de su desgracia’ (Brief van Florinda aan haren vader, graaf Juliaan, na haren val). Het geschrift is in zoogenaamde: ‘Sextas’ (zesregelige coupletten) vervat en beschrijft de verzoeking, den weêrstand, de verrassing, de wraakzucht van haar, die de pen voert. In D. Rodrigo's oog was zij schoon en hij verborg het niet voor haar, dat hij haar schoon vond; zijn blik, zoowel als zijn mond, spraken het uit. Welke feesten rigtte hij niet aan, opdat hij haar voor zich wonne! Hoe hij, voor haar ter neêr geknield - hij, de soeverein voor zijne vasalle - haar onder eede beloofde, dat hij zijn gebied, dat hij alles aan hare voeten leggen zou! Hoe hij om haar zelfs de dure pligten van zijnen rang verwaarloosde! Hoe hij eene bondgenoote vond in de vleitaal van den hoogmoed, zooals die sprak uit den mond van wie zijnen wensch begrepen hadden - sprak van grootheid, paleis, Spanje, ja! de geheele wereld, door

{==552==} {>>pagina-aanduiding<<}
haar te verkrijgen. En zij - afkeerig van hetgeen zoo velen liefde noemen, had zij voor liefkozingen, versmading. Op allerlei wijze aangetast, bood zij tegenstand aan allen. Haar eergevoel hield haar staande. Zij zegepraalde. Toen schaamde zich de god der liefde en list, bedreiging en geweld vereenigde hij om de schande zijner nederlaag uit te wisschen. D. Rodrigo verklaarde zich op zekeren dag door den adel harer ziele overwonnen; voortaan zou hij met zijne liefde haar niet meer achtervolgen. Dankbaarheid deed haar bezwijmd in zijne armen zinken om haar, tot zich zelve gekomen, uit D. Rodrigos mond de taal te doen hooren: ‘zie, Florinda! hoe de hemel mijn vuur en mijne waakzaamheid begunstigde’. Onder den uitroep: ‘wee u, Rodrigo! uwe snoodheid hebben de regtvaardige eeuwen te beschreijen’, wond zij uit zijne armen zich los en voort ging zij, wraak eischende van den hemel en de aarde. Waren beiden doof, zelve zou zij zich wraak verschaffen. Naar haren hof zou zij hem lokken - dáár haren boezem hem ten beste geven en als hij baden zou in genot, met den dolk de smet uitwisschen, die hij op haar deed kleven. Zij was niet in staat, haar voornemen te volvoeren. In het beslissend oogenblik, toen zij het moordend wapen reeds geheven hield, voelde zij, als door eene geheimzinnige magt, hare hand weêrhouden. Wel rigtte zij daarna het staal naar eigen boezem, maar beefde - wat restte haar in haar ongeluk, dan een beroep op haren vader,

Om dood, om eer, om troost? 

Cadalso heeft door dezen brief getoond, dat hij zich uitnemend wist te verplaatsen in eenen toestand, als dien, waarin hij Florinda deed optreden. Er spreekt veel gevoel uit den brief - gevoel eener spaansche, fier genoeg om de liefkozingen van eenen koning af te wijzen en hem de eerbiedige hulde van haar geslacht aan te bieden, als het loon der matiging, door hem voorgewend, maar ook fier genoeg om den hoon, haar aangedaan, met den dolk in de hand te willen wreken en, waar zij dit niet volvoert, zich ongelukkig te gevoelen, dat zij sterven zal, zonder hare eer aan den misdadige gewroken te zien.
Behalve gedichten in den trant van grieksche en romeinsche zangers, heeft Cadalso enkele vertalingen van hetgeen sommigen der laatstgenoemden, met name Catullus en Horatius zongen,

{==553==} {>>pagina-aanduiding<<}
gegeven. Wie kent niet des eersten: ‘Luctus in morte passeris’ (Klagt bij den dood eens vogels):

Lugete, o Veneres, cupidinesque, 
It quantum est hominum venustiorum etc. 

Getrouw, zonder slaafsch te zijn, vertolkte haar de spaansche dichter in zijne moedertaal, maar in den versbouw zijner ‘Anacreontica.’
In anderen versbouw deed hij Horatius spaansch spreken, zoo wel van de eerste ode van het derde boek der ‘Carmina’ (Zangen):

Odi profanum vulgus et arceo etc., 

als van de derde:

Justum et tenacem propositi virum etc. 

kleinere gedeelten - van beiden de twee eerste coupletten - overzettende. Ook in deze overzettingen slaagde hij gelukkig. Den zin drukte hij juist uit en geen enkel spoor van gezochtheid laat er zich bij ontdekken.
Er ware hier ook nog te spreken van eene vertaling van Ovidius:

Si qua meis fuerint, ut erunt, vitiosa libellis 

met de drie volgende regels uit de eerste elegie van het vierde boek; maar, voorkomende in eene: ‘Epistola dedicada á Ortelio’ (Brief aan Ortelio) is zij minder opzettelijk vervaardigd. Ik zal er daarom alleen van zeggen, dat hij, haar gevende, meende zich te moeten verontschuldigen, omdat hij waagde: ‘la armonia’ (de harmonie) van den grooten dichter te vertolken, ofschoon het niet te ontgaan scheen, dat daarbij ‘la dulzura competente’ (de noodige zachtheid) verloren ging. Dat overigens zijne ingenomenheid met den Romein groot was, blijkt, behalve uit deze verontschuldiging, uit zijne: ‘Invocacion de Ovidio á la Musa’ (Aanroeping van de Muze van Ovidius), als waarin hij haar smeekte, dat de bevalligheid, door haar aan de pen van Ovidius geschonken, ook aan de zijne gegund wierde. Zóó zong hij onder anderen bij die gelegenheid:

O! weer van pen en geest - dit is mijn bede - 
Wat laag gedacht en laag is uitgedrukt; 
Het alledaagsche ban en ban 't onkiesche mede, 
Dat lagen slechts bezielt en lagen slechts verrukt. 


{==554==} {>>pagina-aanduiding<<}

Wat het onkiesche betreft, kan men, met het oog op Cadalso's ‘Poesias’, zeggen, dat zijne bede niet onverhoord gebleven is en dat hij in zijn meermalen reeds genoemd ‘Refiere’ de verzekering geven mogt aan wie zijne gedichten lezen zouden, dat zij er geen woord en geene gedachte in vinden zouden, die als onkiesch behoorden veroordeeld te worden, zoodat zelfs de maagdelijke lippen ze zouden kunnen uitspreken, zonder te beven van verontwaardiging. Uitzonderingen maken alleen twee stukjes, waarin de dichter vroegere spaansche zangers zich tot voorbeelden genomen heeft - ik bedoel de ‘Letrillas satiricas imitando al estilo de Gongora y Quevedo’ (Satirische letrillen, waarin de stijl van Gongora en Quevedo is nagevolgd). Van Quevedo sprak ik reeds; van Luis de Gongora de Argote, die negentien jaren vóór Quevedo (1561) het levenslicht aanschouwde en als Quevedo aan het hof te Madrid vertoefde, zij hier iets gezegd. Ontevreden over de maatschappij, die voor hem, den geestelijke, slechts eene karige praebende had, gaf hij zich aan de satire - en zijne satire was bitter. Onder anderen eindigde hij, het leven in Madrid beschrijvende, met dezen regel

Ziedaar, Madrid - 't waar eer een hel te noemen. 

Niet het minst is hij bekend geworden door den ‘estilo culto’ (beschaafden stijl), dien hij schiep voor de ernstige poëzy en waarbij de woordvoeging van het latijn en grieksch aan het spaansch werd opgedrongen. Daardoor heeft hij eene school aan zijnen naam verbonden: die der Cultoristos. Zijne en Quevedos satire, zooals die door Cadalso nagevolgd werd in de beide stukjes, die ik genoemd heb, is intusschen niet oorspronkelijk van hen; men vindt haar reeds vroeger in Spanje, gelijk men haar later in Duitschland en Frankrijk ontmoet. Het zij mij vergund, alleen den aanhef der eerste ‘Letrilla’ hier te laten volgen tot staving van mijn oordeel betrekkelijk het onkiesche, dat haar en de andere ontsiert. Zóó luidt die:

Dat een weêuw in tranen bade, 
Bij het sterven van haar gade, 
Wie 't niet ziet? 
Dat haar koon van vreugde bloze, 
Zoo haar dra een andre koze, 
Meent gij 't niet? 

Eene van Cadalsos ‘Poesias’ heeft tot opschrift: ‘Sobre no

{==555==} {>>pagina-aanduiding<<}
querer escribir satiras’ (Over den onwil tot het schrijven van satiren). Daarin zegt hij: dat zekere onhandelbare, hypochondrische personen, wier lust het is, het genoegen uit de wereld te verbannen, als: versmade minnaars, verarmde geleerden, slechte zonen, ongelukkige echtgenooten, hem geraden hebben, niet langer de genietingen van Bacchus en de schoonheid van Venus te bezingen, maar van de mannen en vrouwen kwaad te spreken - geraden, dat zijne muze

Een duif te voren, wierde tot harpij. 

Hij verklaart, dat naar zijn oordeel alleen verdient getuchtigd te worden, wie de menschelijke gebreken uitmeet, met het bloote doel om door het bijtende, toornige en geraakte zijne geestigheid aan den dag te leggen. ‘Daarom’, zóó roept hij ten slotte uit, ‘daarom hervat ik, overeenkomstig mijnen smaak, mijne gezangen van uwe wijngaarden, Bacchus! en, Venus! van uw minnen.
Toch heeft hij, behalve in de beide “Letrillas”, waarin hij Quevedo en Gongoro navolgde, satiren gegeven. Eene er van heeft tot opschrift: El poder del oro en el mundo. Dialogo entre Cupido y el poeta.’ (De magt van het goud in de wereld. Zamenspraak tusschen Cupido en den dichter). Zij luidt dus:

De dichter. 
't Is uit met uw heerschen, o god van het minnen! 
Ik raad, dat ge uw pijl in den koker behoudt. 
Cupido. 
Maar hoe dan voortaan te bewegen de zinnen? 
De harten te winnen? 
De dichter. 
Met goud. 

In denzelfden smaak worden er gevonden onder de ‘Epitafios para poner sobre las sepulturas de varios amantes’ (Grafschriften om te plaatsen op de grafsteden van verschillende minnaars), als: ‘De una muger que murió de pura constancia’ (Van eene vrouw, die van zuivere min stierf) enz. en mede onder de: ‘Versos para varias estampas que representan los principales amores de la fabula’ (Verzen voor verschillende platen, de voornaamste liefdesgeschiedenissen der fabel voorstellende) als: ‘Jove introduciendose en la torre de Danae convertido en lluvia de oro’

{==556==} {>>pagina-aanduiding<<}
(Jupiter den toren van Danaë binnensluipende onder de gedaante van eenen gouden regen).
Uitvoeriger satirisch gedicht is dat, hetwelk reeds vroeger door mij genoemd en: ‘Guerras civiles entre los ojos negros y los azules’ getiteld is. Ik wensch daarom hiervan ook iets meer te zeggen.
Er was, verhaalt de dichter, onrnst in het rijk van Cupido. Zelfs Venus, gewoon aan aller stervelingen gehoorzaamheid, werd beleedigd. Zij mogt vleijen, zij mogt dreigen, men luisterde niet naar haar. Haar tempel, waarin duizenden herders kwamen om haar te huldigen, stond ledig; zelfs de priesters verlieten het heiligdom, ja! gevaar bestond er, dat men aan de vlammen het overgave. Cyprus was de Infernus geworden.
Welke was de reden van dien noodlottigen toestand? De bekwaamste der schilders zou voor eenen Venustempel op Cyprus het beeld der godin penseelen. Aan het werk gegaan, slaagde deze aanvankelijk bij uitnemendheid. Maar - welke oogen zou hij haar geven, bruine of blaauwe? Hij waagde geene beslissing; evenmin wie hem de taak toevertrouwde, de beheerscher van Cyprus. Deze oordeelde, dat de kwestie moest behandeld worden in eene vergadering, tot welke honderd vrouwen, ervaren in de zaak der oogen, zouden opgeroepen worden.
De geroepenen kwamen bijeen en schikten zich, na bij eede zich verbonden te hebben tot eene ordelijke behandeling der zaken, die ter tafel gebragt zouden worden, ter vergadering in een boschje, waar mirt en ceder groenden, de beek ruischte en het lied der vogelen weêrklonk. Er waren Hollandsche, Fransche, Engelsche, Italiaansche, Turksche, maar er waren ook vrouwen uit Egypte, Georgie, Circassie. Gemist werden niet die van Europas zuidwestelijk schiereiland, die slechts behoeven gezien om nooit vergeten te worden. En verschillende standen werden door de genoemden vertegenwoordigd: zij voerden toch den titel van ‘sultanas, cazicas, marquesas, duquesas, condesas’ of heetten in het dagelijksche leven: ‘comicas, majas, naranjeras, limeras’ enz.
Overeenkomstig het voorstel eener Engelsche vormden zij zich tot twee Huizen. Voor dit Parlement legde eene edele en bevallige matrone de reden der zamenkomst bloot. Daarop voerde eene schoone het woord in het voordeel der blaauwe oogen, zich beroepende op het feit, dat blaauw de kleur des

{==557==} {>>pagina-aanduiding<<}
hemels is en de verliefde het voorwerp zijner min hemel noemt, terwijl het donkere meer past bij den rouw, dien de verliefde vliedt. Zij werd door de hollandsche en duitsche vrouwen ondersteund. Nu ontsloot echter eene bruinoogige uit Toledo de lippen en zich beroepen hebbende op de krachtige uitwerking, die het bruine oog ten allen tijde heeft, vond ook zij toejuiching. Toen werd het levendiger in de vergadering, bewering en tegenspraak, afwijking tot onderwerpen van minder gewigt en afwisseling van het meer kalm woord door geschreeuw waren daarvan de oorzaak. Nog was erger te wachten. Alleen dit Hoogerhuis had zich doen hooren over de zaak; zij moest nog door het Lager besproken worden. Bij dit laatste minder bewijsvoering, meer neiging tot luidruchtigheid, later zelfs tot gewelddadigheid, zoodat de vogels verschrikt de vlugt namen en een der herders, die te hoop geloopen waren om de uitspraak te vernemen, uitriep: ‘vrouwen! wel past het, dat het met geschreeuw en gekrab eindige.’
De uitslag? - laat ons niet vergeten, dat wij met eene satire te doen hebben. Is het geheel eene persiflage van zulke vergaderingen waarin weinig beteekenende onderwerpen, als waren zij van het hoogste gewigt, behandeld worden met woorden en wendingen, die aan het ledige vat met grooten klank herinneren, behandeld met zulke toenemende hartstogtelijkheid, dat eindelijk bij opklimming eene vechterij schijnt te moeten volgen, terwijl het ten slotte toch op niets uitloopt, het slot van Cadalso's vers is eene persiflage van dezulken, die met gefronsde of wijd opgeslagen wenkbraauwen op meesterachtigen toon over onbelangrijke onderwerpen met geheimzinnigheid zich uiten, opdat het onwetende publiek hen bewondere. Behalve deze meer algemeene satirische strekking van het gedicht, merkt men er telkens satirische opmerkingen in op, die als in het voorbijgaan gemaakt worden. Ze niet allen gevende, vermeld ik toch enkele. Zich verontschuldigende, dat hij niet spoediger de oorzaak van de verwarring op Cyprus doet kennen, zegt de dichter: ‘geletterden gezien te hebben, die er vermaak in schepten, als zij zagen, hoe de oningewijde zich martelde om op de hoogte der zaak te komen. Waar hij melding maakt van den eed, door de vrouwen gedaan, roept hij uit: ‘hoe weinig trouw moet ons gebleven zijn, nu 't noodig is, den hemel tot getuige te nemen!’ Doch genoeg.

{==558==} {>>pagina-aanduiding<<}

Slechts één van die stukjes, die men: ‘Obras de passatiempo’ (Werken tot tijdverdrijf) noemde en die b.v.: onder de gedichten van Christoval de Castellejo (gest. 1596) gevonden worden, treft men onder de ‘Poesias’ van Cadalso aan. Het stelt eenen man voor, die uit het aanteekenboekje, waarin hij de feiten van zijn belangrijk leven opschreef, zich voorlas, wat hij betrekkelijk die feiten uit de jongste week had opgenomen. 't Luidde in dezer voege:

'k Werd Maandag verliefd en heb Dingsdag 't verklaard; 
Wat 'k Woensdag vernam, gaf mij hoop, was opbeurend; 
'k Had Donderdag 't jawoord, was Vrijdag bezwaard; 
En Zaturdag wreev'lig, verandring bespeurend; 
'k Heb Zondag aan andre relaties gedacht... 
Een werk, dunkt mij, goed aan het einde gebragt! 

Eene van de beide ‘Glosas’ (Glossen), die in de ‘Poesias’ voorkomen, vermeld ik hier, om van de andere later met een woord te spreken. Zooals men misschien weet, was deze dichtsoort bij de Spanjaarden reeds in de 15. eeuw zeer gezocht en is dit gedurende langen tijd gebleven. Eenigermate laat zij zich vergelijken met de variaties in de muzijk. De bedoelde glosa van Cadalso beweegt zich om de woorden:

herderin! 
Is 't waarheid, zeg! of logen? 

woorden, die haar, Dalmira, telkens door den herder worden toegevoegd, als zij dezen door hare liefdebetuigingen tracht te misleiden. Tot proeve deze regels:

Zij spreekt: zoo in mijn leven 
Het lot een kroon mij bied', 
Hoe gaarne ik, vriend! haar niet 
Voor uw bezit zal geven! 
Niets zal ik ooit beoogen, 
Niets dan alleen uw min. 
Hij antwoordt: herderin! 
Is 't waarheid, zeg! of logen? 

Naïviteit laat zich in het stukje evenmin miskennen, als in een ander, dat: ‘Cuento’ (Vertelling) tot opschrift heeft. Dit verhaal betreft den geldzak van eenen gierigaard, waarin de grootste rust en stilte heerschten en tot wiens gevangenen de stralen van zon en maan niet doordrongen. Die gevangenen waren verstoken van theater en maskerade, wandelingen en fees-
{==559==} {>>pagina-aanduiding<<}
ten, bezoeken en gezelschappen en werden alleen des nachts bezocht door de lange en koude vingeren van den heer huns kerkers, die hen een voor een honderd en nog eens honderd malen telde. Toch waren onder hen vrolijke gasten, die, niet wetende, hoe zij den tijd zouden doorkomen, met elkander snapten en elkaâr de laagheden vertelden, waaraan men zich in de wereld schuldig maakt. Eene rat, die in de nabijheid van 's verhalers kamer gewoon was, bij gemis aan brood en kaas, boeken te eten, hoorde hen en vertelde, onder belofte van geheimhouding, alles aan den verhaler, die haar vriend was en met wien zij door vertelsels menig uur genoegelijk doorbragt. ‘Zoo zeide zij’, dus besluit de verhaler, ‘dat zij zeiden - laat den wijze en bescheidene 't hooren...Maar ik wil 't niet zeggen, omdat men hooren zou van logens, fouten, misdaden, enz., die toonen wat de mensch is en wat het geld vermag.’ Men herkent ligt den satiricus, die ook hier niet slechts bij de algemeene strekking van het verhaal uitkomt, maar mede bij sommige bijzonderheden, als bij deze, dat tot de gezegde gevangenen zelfs niet kwamen die lastige menschen, die, om te praten, zouden gaan praten met de dooden.
Rijker dan aan stukken, behoorende tot de laatstgenoemde dichtsoorten, zijn de ‘Poesias’ aan ‘Sonetos’ (Sonnetten). Er is er een: ‘Sobre el poder del tiempo’ (Op het vermogen van den tijd). Een tweede heeft tot opschrift: ‘De la timidez natural á los hombres’ (Op de vrees, die den menschen eigen is), een derde: ‘Sobre el anhelo con que cada uno trabaja para lograr su objeto’ (Op de begeerte, waarmede ieder zijn doel tracht te bereiken). In een sonnet heeft verder de dichter zich uitgedrukt: ‘Renuntiando al amor y a la poesia lirica con motivo de la muerte de Filis’ (De liefde en de lyrische poëzy vaarwel zeggende, naar aanleiding van den dood van Filis). Eindelijk schreef hij nog een sonnet: ‘A la primavera despues de la muerte de Filis’ (Aan de lente, na den dood van Filis) en een ander: ‘Probando que la ausencia no siempre es remedio contra el amor’ (Ten bewijze, dat de afwezigheid niet altijd een middel tegen de liefde is). Aan de drie eerstgenoemden gaf hij het gemeenschappelijke opschrift: ‘Sonetos de una gravedad inaguantable, excepto los finales de cada uno’ (Sonnetten van eene onverdragelijke deftigheid, met uitzondering van hunne slotregels). Het heeft hierin zijne verklaring, dat hij b.v. in het sonnet

{==560==} {>>pagina-aanduiding<<}
‘De la timidez natural’ enz., na verschillende dingen, die den mensch vrees aanjagen, vermeld te hebben, aangaande zich zelven verklaart, dat het toornige gelaat zijner Filis bij hem de gezegde uitwerking heeft. Maar laat mij het sonnet: ‘Sobre el poder del tiempo’, dat tot het drietal behoort, geheel geven:

De magt des tijds, mijn Filis! - voor zijn wapen, 
De scherpe zeis, wijkt alles op deez' aard - 
Door hem wordt hier de zee in schoon een rozengaard, 
Het dal ginds in een berggevaart herschapen. 
 
Een sprookje wordt door hem de heldendaad; 
Hij doet van uit den nacht den morgen dagen; 
Door hem verrijzen hutten, waar wij burgten zagen, 
En zijn er rimpels in het mollig zacht gelaat. 
 
Hij stuit het ros, ten teugel uitgebroken, 
Weêrhoudt de winden, die de zee bestoken; 
Bedwingt den stier, door kleur en staal verhit - 
Slechts ééne zaak, slechts ééne, uitgelezen! 
Die hem te sterk was en te sterk zal wezen: 
De trouwe min, waarmeê ik u aanbid. 

Behalve de ‘Letrillas satiricas’ in den trant van Gongora en Quevedo, behelzen de ‘Poesias’ eene: ‘Letrilla’, eene: ‘Letrilla sincera’ (openhartige) en: ‘Letrillas pueriles’ (kinderlijke). De laatste zijn allerliefst. Eene veertienjarige spreekt er in tot hare moeder over hetgeen zij smachtend verlangt en doet dit met eene kinderlijkheid, die ik geneigd ben onnavolgbaar te noemen. Eene vertaling van het stukje te beproeven, beschouw ik als eene hopelooze onderneming.
Cadalsos: ‘Quintillas de estilo y conceptos antiguos sobre yerros amorosos’ (Quintillen van stijl en oude denkbeelden over verliefde fouten) en ‘Sencillas ponderaciones de un pastor á su pastora’ (Eenvoudige overdrijvingen van eenen herder aan zijne herderin) laat ik, na ze genoemd te hebben, onbesproken. Het laatste stukje mag gerekend worden tot die liederen, die ‘Redondillas’ geheeten worden en waartoe ook de Quintillas behooren.
Van de verdere ‘Poesias’ van Cadalso voeren twee den titel: ‘A la fortuna’ (Aan de fortuin) Is het eene, als slechts uit een tiental regels bestaande, zeer kort, het andere is meer uitvoerig, als tellende niet minder dan honderd acht en veertig regels. In het kortere verklaart de dichter aan de fortuin, wie men, gelet op hare onstandvastigheid, ten onregte den naam van

{==561==} {>>pagina-aanduiding<<}
godin gegeven heeft, dat hij hare genegenheid, zoowel als hare afkeerigheid, gering acht, zoodat hij haar overwint, als zij de wereld overwint, en zich de slapen tooit met den lauwer, dien zij verwierf. Het uitvoerigere is in tercinen, waarbij de eerste versregel van het drieregelige couplet met den derden, de tweede met den eersten van het volgende couplet en zoo vervolgens rijmt, tot dat ten laatste een vierregelig couplet het geheel besluit - eene dichtsoort, waarvan de spaansche dichters, b.v.: de Acuna in zijne elegiën; Cervantes in zijn: ‘Viage al Parnaso’ (Reis naar den Parnassus); de Argensola in zijne epistels zich bediend hebben. Ik heb te voren een klein gedeelte er van medegedeeld; als bedrogene door de fortuin en die haar wenscht te vlieden, opdat zijne borst haar niet tot eene trofée zij, spreekt er Cadalso in.
Behalve onder de ‘Anacreontica,’ bevindt zich onder de ‘Poesias’ meer dan één gedicht, dat aan Filis, hetzij deze, zij het dan ook onder eenen anderen naam, in der daad bestaan hebbe, hetzij zij niets anders dan een schepsel van Cadalso's verbeelding zij geweest, zijn ontstaan verschuldigd is. ‘Al mismo asunto en metro diferente, declarando su amor á Filis’ (Aan hetzelfde onderwerp - als in de: ‘Letrilla sincera’, namelijk: wat hij bezingt - maar in andere versmaat, zijne liefde aan Filis verklarende) luidt het opschrift, boven een van deze gedichten geplaatst. Verder zijn er: ‘Al espejo de Filis’ (Aan den spiegel van Filis); ‘Felicio, nuevo amante de Filis’ (Felicio, de nieuwe minnaar van Filis); ‘Lamentos con motivo de la muerte de Filis’ (Klagt naar aanleiding van den dood van Filis). Het laatste dezer stukjes is eene ‘Glosa,’ die tot motto - zóó zegt men - deze woorden heeft:

Mijn Filis gestorven: 
Rampzaalge, die 'k ben! 

Vertolkt het eene smart, zooals haar de bewoner van het zuiden gevoelt, wanneer hem ontvalt wie hij mint, de dichtregelen ‘Al espejo de Filis’ spreken van eene tooverkracht in het uiterlijk der beminde, zooals hij alleen haar fantaseert.
Op het gebied van het minnen heeft Cadalso de stof genomen voor de volgende gedichten: ‘Injuria el Poeta al Amor’ (De dichter beleedigt Amor); ‘Sobre los varios meritos de las mugeres’ (Over de verschillende verdiensten der vrouwen); ‘Re-
{==562==} {>>pagina-aanduiding<<}
tratase el Poeta de las injurias que dijo al Amor en el mismo metro’ (De dichter herroept de beleedigingen, door hem aan Amor gedaan in dezelfde versmaat); ‘Lamentasi una pastora de la injusticia de su madre en las siguientes sextas á la codicia’ (Eene herderin klaagt over de onregtvaardigheid harer moeder in de volgende sexten aan de Begeerlijkheid). Het eerste moge hier eene plaats vinden:

Amor! met bloemen omwindt ge onze handen, 
'k Bood u de mijne met zorg in het hart; 
Gij gaaft me uit uw schatten de schoonste guirlanden; 
De bloemen verdorden; 'k aanschouwde de banden 
En ketenen waren 't, die knelden, o smart! 
 
Leidt ge op een weg, waar ons niets schijnt te schaden, 
Heen naar den tempel van zinlijk genot; 
Ik volgde en ontwaarde, misleid en verraden, 
't Bedrog en 't gevaar en 't berouw op uw paden, 
Een afgrond, die duizelen deed, als mijn lot. 
 
Valsche! ik zag u een beker ons geven, 
Borlend van 't zoete en het reine in schijn: 
Ik dronk, maar onleschbaar een dorst is gebleven, 
Ofschoon ik geen drup aan den bodem liet kleven, 
Ik dronk en, helaas! wat ik dronk, was venijn. 
 
Storm schijnt uw rustige zee niet te ontroeren, 
Niets wat er dreige met grimmig gevaar; 
Ik liet door den schijn mij arglistig vervoeren, 
'k Ging scheep en zag monsters in 't rond op mij loeren 
En eer ik het duchtte, was schipbreuk reeds dáár. 
 
't Span, voor de kar van uw moeder geslagen, 
Vogels, zóó meende ik, van schuldloos gemoed - 
Het deed mij, onzinnige, een kus van hen vragen - 
Ik voelde iets scherps mijnen boezem doorknagen; 
Het waren geen vogels, 't was slangengebroed. 
 
Amor, o Amor! mijn boezem ontvloden; 
Voort uit mijn hart, gij, bedrieglijke! gij; 
Aan andren, aan andren, o snoodste der goden! 
Uw ketens, uw afgrond, uw giftdrank geboden 
Uw schipbreuk, uw slangen en niet meer aan mij. 

Tot de gedichten van Cadalso, die door bijzondere omstandigheden in het leven geroepen werden, kan men de volgende rekenen: ‘El poeta habla con su obra, remitiendola á un amigo suijo que reside en Madrid’; ‘Carta escrita desde una aldea de

{==563==} {>>pagina-aanduiding<<}
Aragon á Ortelio, que habia adivinado la melancolia del Poeta’; ‘Epistola dedicada á Ortelio’; ‘Al estilo magnifico de Don Nicolas Fernandez de Moratin én sus composiciones heroicas’; ‘Con motivo de haber encontrado en Salamanca un nuevo Poeta de exquisito gusto, particularmente en los composiciones tiernas’; ‘Al mismo’, allen reeds te voren vermeld en verder, die ik nog niet vermeldde: ‘A un Heroe, advirtiendo que aprecie á los poetas, porque ellos transmiten á la posteridad las hazanas de los hombres grandes’ (Aan eenen held, radende, dat hij de dichters op prijs stelle, omdat zij aan het nageslacht de daden der groote mannen overbrengen); ‘A los dias del Excelentisimo Senor Conde de Ricla’ (Op den jaardag van Z.E. Graaf de Ricla): ‘Carta á Augusta matrona, que inclinada á la filosofia, empieza á fastidiarse de la Corte’ (Brief aan de waardige Augusta, die, neiging voor de wijsbegeerte hebbende, een afkeer van het Hof begint te gevoelen) en: ‘A los Nimfas de Manzanares, ofendidas por un libelo que se le atribuyo al autor, con cuyo motivo salio de Madrid la noche ultima de Octobre de 1768 (Aan de nimfen van Manzanares, beleedigd door een libel, dat men aan den dichter toeschreef, naar aanleiding waarvan hij Madrid verliet in den laatsten nacht van October 1768). Spreekt uit dat van den Graaf de Ricla hooge ingenomenheid met den aanzienlijken, dapperen, edelen man, in dat aan Augusta - eveneens in zesregelige coupletten - vindt men eene schildering van de genietingen des laudlevens, in tegenoverstelling van dat aan het Hof, die als zeer geslaagd beschouwd moet worden. Buiten zal geen vleijende stoet bij haar toilet haar zijne opwachting maken, maar zullen herders en herderinnen haar leger met duizenden bloemen bestrooijen. Tot haar ontbijt zal hij zelf de melk haar aanbieden, blank als
haar gelaat - geen bevallige page of oude dienstbare wat verhit in het kunstig gewerkte servies. Geene reukwateren of geurige zalven, geene sierlijke linten, schitterende steenen kostbare spelden, zelfs geen spiegel, der vrouwen raadsman, wacht haar in zijne woning; in een beekje kan zij zich vermaken, zich baden en voorts met bloemen haar kleed versieren. Bezoeken zal zij niet ontvangen, waarbij kwaadsprekendheid, logen, onzinnigheid de hoofdrol vervullen, maar een eenvoudige herder zal met zijne herderin komen om haar te begroeten. Aan haar middagmaal hebbe zij geene vermenging van verschillende substanties van visch en vogel en ander gedierte, overgoten met lekkere

{==564==} {>>pagina-aanduiding<<}
sausen te wachten; in het schoone vertrek, dat met smaak versierd is en vrolijk er uitziet, zal zij duiven hebben, die in zijn huis gekweekt zijn; visch, in den naburigen stroom gevangen en een everzwijn, door hem in het woud gedood, om haar eene hoffelijkheid te bewijzen. Maar laat mij 't hierbij laten: wat de dichter aan Augusta ten slotte toevoegt met het oog op de heerlijkheid, die hij haar voorhield, ik zeg hetzelfde met het oog op mijn beweren betrekkelijk de schoonheid zijner schildering, ‘gelooft ge 't niet, komt, opdat gij er getuigen van zijt en met mij er genot van hebbet.’
In de ‘Mudanzas de la suerte’ (Wisselingen van het lot) heeft Cadalso een paar voorbeelden gegeven van hetgeen hij tot motto koos:

Es cosa natural 
Trocarse el bien en mal; 
Y sucede tambien 
Trocarse el mal en bien. 

d.i.: het is iets natuurlijks, dat het goede in kwaad verandere; ook geschiedt het, dat het kwaad in goed verandert. Zeer plastisch is in het eene der twee de voorstelling van het bewegelijke der vrouwenschaar, die de komst van den gevier den held verbeidt en hoogst tragisch het slot, dat hem voorstelt, als plotseling door een toeval getroffen, waar hij tot de zaamgevloeide menigte gaat spreken.
Nog twee gedichten heb ik te doen kennen: ‘Fruto que deseo sacar de mis poesias’ (Vrucht, die ik van mijne gedichten wensch te plukken) en: ‘Sobre ser la poesia un estudio frivolo, ij convenirme aplicarme á otros mas sereos’ (Hierover dat de poëzij eene beuzelachtige studie is en dat ik mij aan andere, ernstigere, behoor te geven).
Horatius mogt, ziedaar den hoofdinhoud van het eerste, met zijne gedichten bedoelen, dat de onsterfelijkheid zijn deel wierde, zijne muze ‘menos altanera’ (minder trotsch), verzekert hij, wenscht niet, dat hare liederen geleerde onderwerpen zijn zullen voor de zonen zijner kleinzonen - dit alleen wenscht zij, dat die liederen hem zelven tot troost zijn op de zee van het lot, die hij te bevaren vindt. In het laatste verhaalt hij, hoe hem de raad gegeven is, dat hij niet langer van de liefde zinge, maar tot zelfs haren naam vergetende, zich toelegge op de philosophie. Hierop roept hij aan Filis zijn vaarwel toe en somt op wat hij met haar heeft prijs te geven: niet langer zal hij haar woorden der liefkozing zeggen mogen of haar bloemen geven;

{==565==} {>>pagina-aanduiding<<}
niet langer door de bergen, wouden en velden haren zoeten naam aan den verliefden echo zeggen enz. Hij moet wijsgeer zijn, roept hij ten slotte uit, en zij die eens zijne verliefde verzen hoorde, voortaan zal zij spreuken in treurigen stijl, sombere toonen te hooren hebben.
Het godsdienstige neemt in Cadalso's gedichten - men heeft wel reeds de opmerking gemaakt - zoo goed als geene plaats in. In de ‘Carta de Florinda’ komen deze regels voor:

Hij alleen kan kroonen straffen, 
Die de wereldbollen leidt; 

maar, buiten deze, vindt men geenen enkelen regel, waarin van God of godsdienst sprake is. Aan den tijd, waarin Cadalso zong, zij het toe te schrijven, dat de heidensche goden en godinnen in zijne ‘Poesias’ optreden, zooals zij 't in de zangen hunner dichters gedaan hebben, het gemis, waarvan ik spreke, moet, dunkt mij, niet daaraan geweten worden, maar beschouwd als karakteristiek, niet slechts in den spaanschen, maar in het algemeen in den dichter van het zuiden van ons werelddeel, terwijl zich dit karakteristieke, behalve uit zijnen aanleg, uit zijne maatschappelijke en kerkelijke toestanden verklaren laat.
Het vaderland en wat daartoe behoort, wordt niet zoo karig bedeeld. Zijn ‘Espana’ (Spanje) noemt hij nu: ‘deliciosa’ (aangenaam), dan: ‘invicta’ (onoverwonnen), straks: ‘felice’ (gelukkig). Met ophef spreekt hij van de voortbrengselen van den vaderlandschen bodem, zooals die op de verschillende plaatsen voorkomen: de ‘pescados de sus costas, que entrambas mares banan’ (visch van zijne kusten, die de beide zeeën bespoelen); ‘tesoros de Baco en Malaga, Peralta, Jerez, Tudela en la Mancha’ (schatten van Bacchus in Malaga, Peralta, Jerez, Tudela en la Mancha); ‘jamones de Galicia, cecina de Vizcaya, olivas de Sevilla ij de Aragon manzanas’ (hammen van Galicie, gezouten vleesch van Biscaye, olijven van Sevilla en appels van Aragon) enz. Spanjes koning is hem de ‘mas benigno’ (zeer goede) en, als hij het beveelt, zóó verklaart de dichter, dan vergiet zich het oude gothische bloed met bereidvaardigheid. Hij moge 't uitspreken, dat hij de mannen van den krijg niet bezingt, met ingenomenheid spreekt hij niet te min van Pelayos ‘acciones’ (daden), van Estremenos ‘prudencia, virtud, valor y sana’ (beleid, deugd, moed en ijver) en herinnert hij, hoe Karel V

{==566==} {>>pagina-aanduiding<<}
Frankrijks beheerscher gevangen nam, den Frank overwon en den Germaan, zoowel als den Afrikaan tuchtigde, hoe Cid Diaz met zijne ‘lealtad, fuerza y prudencia’ (regtschapenheid, kracht en voorzigtigheid) de wapens van zijnen koning te Valencia plantte boven de halve maan en, om kort te gaan, aan de ‘hazanas y virtudes raras’ (de daden en zeldzame hoedanigheden) der Cordobas, Navarros, Pescaras, Carpios, Verdugos, Vargas en Mondragons met de onsterfelijke schare van andere ridders, edele voorzaten, soldaten, in Spanje geboren, in Italie en Vlaanderen bekend en door de geheele wereld vereerd.
Het zedelijke laat zich in Cadalso's gedichten niet miskennen. Wat onedel, wat laag is, wordt er met diepe verontwaardiging der verachting ten prijs gegeven en telkens komt er bij uit, hoe warm het hart des dichters klopt voor hetgeen den mensch versiert. In de hoogere standen van Spanjes maatschappij, van het Hof, moge hij, als andere dichters, met zekere gretigheid opmerken wat afkeurenswaardig is en dat met seorpioenen geeselen, zijn gedicht aan Ricla levert een bewijs, dat hij niet blind is voor hetgeen onder de aanzienlijken groot en goed mag heeten. Daarbij doet zijne voorstelling van de beraadslagingen over de kleur der oogen, in zijne: ‘Guerras civiles’ zien, hoe hij ook de gebreken der lagere standen wist te zien en te waardeeren. Hij was bewust van het onbetwistbaar regt des wijzen, dat zijn regtvaardige mond zegge, wat het hart gevoelt - kwaad, kwaad dwaas, dwaas noeme en aan iedere zaak hare regte waarde toekenne.
Het rijkst intusschen zijn Cadalso's gediehten aan hetgeen tot de natuur en het natuurleven, de liefde en de geliefde behoort. Hoort hem zelven:

'k Zing nu de feesten, de arbeid en de min 
Des trouwen herders en der schoone herderin; 
'k Zing dan den hof, aan weelderige geuren 
In pad en perken rijk en onnavolgbre kleuren; 
'k Zing straks het voordeel, dat ons de akker geeft 
En hoe de wilde stier, voor wien de dappre beeft, 
Den trotschen kop in 't sterke juk doet dwingen, 
Gehoorzaam aan 't bevel van zwakke stervelingen; 
'k Zing van de bijen soms en haar, die ze gebiedt 
Of van de distelvink en van haar teeder lied, 

en:

op gemengden toon 
Zing ik van Filis en haar schoon. 


{==567==} {>>pagina-aanduiding<<}

Is het te bevreemden, dat hij den man, die hem zeide, ‘zing niet meer van de min; vergeet van nu af aan tot zelfs haren dwazen naam en leg u toe op de philosophie’ - dat hij dien man ‘een beest’ noemde ‘van de soort, die men wijzen heet?’
Ten slotte. Wie zich de moeite genomen heeft, te lezen wat ik geschreven heb, hem zal in het oog gevallen zijn, hoe Cadalso aan de meeste dichtsoorten, voor zooveel die geacht konden worden niet uitheemsch te zijn, zijne krachten beproefd heeft. Eene voorliefde voor de anacreontische moge bij hem niet te ontkennen zijn, ver van de overige te verwaarlozen, heeft hij van haar ook zich bediend om zijne ideeën uit te spreken. Nieuwe heeft hij niet gevormd, maar de eer mag hem niet onthouden worden, dat hij de bestaande met goed gevolg tot de draagsters zijner zielstoestanden gemaakt heeft. Waren van dezen en dien de gedichten gelijk aan den stroom, die tusschen afgebrokkelde en platgetreden, althans oneffen grasoevers heenschiet, die van onzen dichter gelijken op den stroom, waarvan de boorden geeffend en met bevallige bloemen beplant werden.

Deil.






{==568==} {>>pagina-aanduiding<<}

Onze lectuur,

door Dr. A.H.A. Ekker.

De Aegyptische vorst Rhamses had, volgens het zeggen van Diodorus Siculus, eene bibliotheek met het opschrift ‘Artsenijkamer der ziel’. Wij, die 33 eeuwen na Rhamses leven, hebben ook eene huisapotheek, maar toch eene geheel andere. Met de veelsoortige beschaving onzer zielen is ook ons receptental vermenigvuldigd. Daargelaten de boeken die iemand voor zijn vak of maatschappelijke betrekking leest, onderzoeken we eens, wat de lectuur is van den beschaafden Nederlander van 1867. Ik verbeeld mij niet ver van de waarheid te zijn, als ik zeg dat - evenals de versche melk voor zijn ontbijt - hem telken morgen een hoofddeel zijner lectuur door den courantenjongen wordt gebragt, terwijl de andere helft tweemaal 's weeks van wege 't leesgezelschap aan zijn huis wordt bezorgd. Wel heeft hij nog één, twee kasten vol boeken van belletrie enz.; maar zij staan nagenoeg onaangeroerd: want wat hij buiten de periodieke pers leest, zijn vlugschriften over vraagstukken van den dag, of een enkel marquant boek - zooals er trouwens niet vele verschijnen.
Onze beschaafde burger - een man die zijn tijd uitkoopt, die met zijn tijd meêwil en daarom zooveel mogelijk op de hoogte van alles zoekt te blijven - onze beschaafde burger is, dunkt mij, een gezet lezer der Haarlemsche Courant. Hij heeft eene politieke overtuiging en leest nog het Handelsblad of de Amsterdamsche, ja de Arnhemsche Courant of het

{==569==} {>>pagina-aanduiding<<}
Dagblad en, is hij stedeling, om de gemeentelijke belangen de courant zijner woonplaats. Dan is hij geabonneerd op ongeveer 4 Fransche, 4 Engelsche, 4 Duitsche, 10 Hollandsche tijdschriften. - Voeg hierbij nog dat hij eene religieuse zijde heeft, die ook door lectuur moet worden gesterkt.
Stel anderhalf uur voor courantenlectuur per dag; stel dat paterfamilias voor zich zelv' leest (stukken die bijzondere attentie vorderen), maar dat hij toch ook, als redelijk echtgenoot, zijne vrouw des avonds het schoonste van smaak en kennis uit Gids, Album der Natuur, Revues voorleest; zal ik alweder bezijden de waarheid zijn, als ik beweer dat zijn meeste vrije tijd daarmede is verbruikt, al wordt eene vracht lectuur wekelijks in en uit zijn huis gedragen, zonder dat de waarde genoten werd? Inderdaad, wie kan een Gids en Cornhill Magazine, of een Fransche Revue en Vaderlandsche Letteroefeningen, met de Illustrations en Punch en Spectator, voor drie dagen onder zijn dak verwijlend, dikwijls meer dan doorbladeren?
Onze artsenijkamer is uitgebreid geworden. Vroeger was eene wetenschap een boek, nu vult zij eene kast, en zoo veelvuldig zijn de functies onzer fijngeorganiseerde ziel, dat zij behoefte gevoelt aan de ingrediënten eener gansche pharmacopee.
Doch het beeld is, in de 33 eeuwen, valsch geworden. Lectuur is der ziel niet meer artsenij, maar het onmisbare brood, het dagelijksche, dat haar leven en levenskracht schenkt.
Opmerkelijk is de vermenigvuldiging der periodieke literatuur. Vóór 30 jaren had men hier te lande 3, 4 tijdschriften, de muzenalmanak met nog een paar jaarboekjes, enkele couranten. Hoeveel zijn er thans! Het getal couranten is legio: ook dat der tijdschriften werd, ik weet niet verhoeveelvoudigd. Deze bijhouden, zoogenaamd op de hoogte blijven, 't klinkt schoon, maar 't is ondoenlijk. Te veel banen van kennis zijn voor den weetgierige geopend. Gij leest een stuk in de Gids, maar die Gegenwart moest ongezien weg. De Revue des deux Mondes krijgt gij; maar uw vriend las een interessant artikel in de Quarterly Review die gij niet leest. Gij kunt er die bijnemen, u abonneren op de Economist, op de verslagen der Vereeniging tot bevordering der krijgswetenschap; maar eilieve, waar blijft gij met alle, ook Duitsche, waaronder schoone, periodieken? Gij moogt nog zoo matineus zijn, uw leestijd is beperkt; en getantaliseerd door den frisschen stroom van nuttige en schoone

{==570==} {>>pagina-aanduiding<<}
zaken dien ge slechts ultimis labris mogt aanroeren, uit ge als slotsom uwer beschouwingen een zucht die zeggen wil ‘Vita brevis.’
Opmerkelijk, zeg ik, is die uitbreiding onzer periodieke literatuur. Onze ouders lazen meer boeken. Zij lazen welligt ook beter. Een roman uitgezonderd, lezen wij meer losse stukken.
Een tijdschrift is een zamenkoppeling der meest uiteenloopende artikelen: het ééne nommer gelijkt in inhoud volstrekt niet op het volgende. Slechts enkele periodieke geschriften, voor den beschaafden lezer bestemd, houden zich op één terrein, bijv. der natuurkunde, der land- en volkenkunde, der ‘nuttige kennis’ of economie. Maar onze vier voornaamste tijdschriften, de Gids, de Tijdspiegel, de Vaderlandsche Letteroefeningen en de Nederlandsche Spectator, hebben hunne kolommen voor alle soort van menschelijk weten geopend. Ik wil met dit woord ‘voornaamste’ niet zeggen dat zij vieren het meest gelezen worden - 't getal zijner abonnés houdt, meen ik, de uitgever van elk tijdschrift geheim -; maar alleen, dat zij, behalve belletrie, vooral bijdragen over wetenschap en kunst opnemen. Voor uitspanningslectuur zouden we anders het Leeskabinet moeten noemen, het geliefkoosd maandwerk der middenklasse, zooals Nederland dat der hoogere is.
In die versnelde mededeeling, door maandschriften, week-en dagbladen, van al wat de menschelijke geest denkt en vindt, hebben we ons grootelijks te verheugen. Wij zijn actueeler geworden en meerderen zijn betrokken in 't proces van den vooruitgang. De actiën der kennis gaan williger van de hand; meer débouchés lokken meer artikelen uit.
Blijft het bezwaar der Engelsche en Duitsche taal bestaan; onze uitgevers hebben het verholpen. - In vroegere jaren werd de Revue Britannique hier zeer veel gelezen. De heer Pichot stofte er op. Hare plaats is nu echter, meen ik, door de oorspronkelijke Revue des deux Mondes ingenomen, omdat haar de Wetenschappelijke Bladen, de Globe en Onze Tijd overbodig maakten.
't Monopolie drukt, vrijheid wekt op. Moest de studieuse man in vroeger dagen, als de Letteroefeningen of Recensent zijne zienswijs niet volkomen deelde, tot eene afzonderlijke uitgaaf, die dan ongeraden was, besluiten; thans is alligt één der vele tijdschriften het welkome voertuig waarop hij de vrucht zijner nasporingen legt. Ja, die afdeelingen ‘Godgeleerdheid,’ ‘Staat-
{==571==} {>>pagina-aanduiding<<}
kunde en Geschiedenis,’ ‘Letterkunde,’ ‘Mengelwerk’ zijn voor den jongen geleerde zooveel treinen, telkens onder zijne oogen afrijdend, welke hem noodigen ook eens een uitstapje te wagen.
Er wordt meer geschreven. Ik beweer niet dat alles wat uitkomt even doordacht is, dat niet veel wat gedrukt wordt even goed onderdrukt ware; maar dit is een bezwaar aan den vrijen handel gemeen. Voor 30 jaren echter was er monopolie der gedachten, althans een gildewezen. Had de Recensent zijn ‘regelen,’ de alvermogende Letteroefeningen had zijn ‘meesters,’ bijv. in 't vak der verhandelingen van Kampen, in 't dichtvak IJntema en Warnsinck, in 't luimige Lublink Weddik. De cameraderie, aan dat tijdschrift verweten, is door de Gids verbroken. De Gids ontsloot een nieuwen tijdkring, hij heeft onwaardeerbaar nut gesticht. Hij plaatste het vrije onderzoek naast de traditie. Onder zijn geleide trad een jong, fier geslacht te voorschijn, in losser kleedij dan IJntema's snede: artikelen vol nieuwe gezigtspunten, kras maar met kennis gesteld, bragten het eerst ontzette publiek van nadenken tot instemming. Schoone opstellen vol gloed en gang, de poëzij van onzen tijd werden in de Gids geboren. Dat hij hard geeselde is waar, maar 't was goed. Getuige de rijke oogst van lettervruchten, de vooruitgang der wetenschap, met en door hem gekomen. Naar zijn voorbeeld hebben zich alle tijdschriften ingerigt: hij geeft den toon aan, waarmede allen zoeken in te stemmen: vrij onderzoek, eerlijke kritiek is aller leus: een magtige werking doen zij te zamen op de denkwijs der beschaafde klasse, die gedachten of loutering harer zienswijs behoeft. De jongeling, zich lauweren droomend, ziet, terwijl hij elders zijne eerste schreden zet, naar de pennevoerders van dat eerste tijdschrift: want de hoogste lof eens auteurs is nog altijd die van een goed geschreven stuk in de Gids.
‘Vierde magt in den staat’, oefent de periodieke pers werkelijk door haar wetenschappelijke, alle liberale tijdschriften, hoezeer onzigtbaar, een sterken drang in dezelfde rigting op de beschaafde middenklasse uit. Trouwens, dat maandelijks en wekelijks prediken derzelfde waarheid uit verschillende oogpunten is gelukkig maar noodig tevens bij een klein volk dat zijne vrijheid behouden wil. In godsdienst en zamenleving, op economisch en staatkundig terrein met zorg gekweekt, zal de onverbloemde waarheid steeds het beste pantser, neen, het levensbeginsel eener vrije natie zijn. Hoeveel onredelijks er omga in staatsbestuur en zamenleving,

{==572==} {>>pagina-aanduiding<<}
voor de magt der waarheid zwicht op den duur 't geweld. De drukpers stelle slechts eerlijk en getrouw alle feiten voor, dan is de publieke opinie een geducht tribunaal voor den bedrijver van ongeregtigheid. En 't is de taak der drukpers de burgerij tot dien graad van zelfbewustheid te ontwikkelen dat zij inziet, wat reeds Cicero zeide, dat de regering is om haar, niet zij om de regering. Dan kan zij zich de best mogelijke regering kiezen, ja zelfs eene slechte dwingen goed te worden.
Onder de bezwaren, aan de tegenwoordige manier van veelvuldig en dadelijk mededeelen verbonden, is niet alleen gejaagd lezen en vlug vergeten, maar ook versuippering van krachten.
Is ons land voor 3, 4 goede troepen tooneelisten te klein, zoodat een Albregt hier, een Judels daar, mevr. Kleine ginds slecht werden gesecondeerd; ook voor onze pracht- en volksalmanakken was, sedert jaren, de zegen tè verdeeld. In dit boekje veel kaf onder 't koorn, daar onder veel kaf ook koorn: 't publiek wist niet wat te kiezen en eindigde met in 't geheel niet te koopen. Zamenvatting van alle goede elementen zou voor het tooneel, eene bloemlezing van het werkelijk schoone, naar den trant van Immerzeels Muzenalmanak, zou iets goeds in belletrie kunnen leveren. Immerzeels boekje toch was in zijn tijd de thermometer, die de hoogte der poëtische temperatuur in Nederland telken jare vrij nauwkeurig teekende.
Maar men zal in de uitvoering op particuliere berekeningen stuiten: want ook de heeren uitgevers hebben stem over het lot onzer belletrie. - Vrij ondoordacht wordt een tijdschrift in de wereld gezonden, dat met luttel medewerking en luttel abonnés een tijd lang kwijnend voortloopt, zoo het niet spoedig sterft. Ruime middelen tot het verzamelen van veel degelijke medewerkers zijn voor 't welgelukken onmisbaar. Een combinatie van meer uitgevers kan, mits oordeel kome bij relatiën en kapitaal, uitmuntend werken. Thans zijn de goede schrijvers heinde en ver verspreid. Vele tijdschriften werpen een sober winstje af, veel medewerkers worden voor hunne copij karig betaald. Enkele prima donna's doen mede, en hun namen worden in de courant opgenoemd als lokvogels of om bij 't publiek de animo er in te bonden. Is nu de fatsoenlijke burger op 10 tijdschriften geabonneerd, in een elfde komt een piquant stuk voor of treedt een auteur op, dien men ongaarne ignoreert. En al wilde men zorgvuldig alles bijhouden, meestentijds hebben de volmagt en

{==573==} {>>pagina-aanduiding<<}
smaak van 't leesgezelschap hunne grenzen. Bovendien vereischt het een schat van rustigen tijd om een aantal periodieken te doorsnuffelen, die men koos, het eene omdat er een gevierd humorist, het andere omdat er gedurig een puikpoëet in optreedt, terwijl elders een veelbelovend talent verschijnt, waarvan aanteekening dient gehouden te worden: en alleen de vaardige lezer heeft den slag een stuk met oordeel aan te bijten - als ik zoo zeggen mag - en uit eenige regelen te besluiten tot het geheel.
Vriendschapsbetrekkingen, gewoonte, eigenaardige affectie bezorgt soms uitgever of redacteur een krachtig medewerker. Zelfs in haar treurigste dagen behielden de Vaderlandsche Letteroefeningen den steun van prof. J. van der Hoeven. In het Tielsch Weekblad vond ik jaren lang telkens degelijke hoofdartikels, die ik nooit naliet te lezen, zij waren onderteekend J.B. Eerst bij den dood van prof. John Bake bleek het, dat deze Leidsche hoogleeraar de onvermoeide medewerker van dat Geldersch blaadje was geweest.
Even als de auteurs hebben de lezers hunne gewoonten, ja hebbelijkheden. Een redacteur, die achter de schermen loopt, zou u daar meer van kunnen zeggen. Hardnekkig honden veel leeskringen aan eenmaal gebruikelijke tijdschriften, hoe aanmerkelijk ook hun gehalte verandere, vast. Dit is de grond, waarop niet zelden een fusie van twee tijdschriften tot één, met behoud van beider abonnés, plaats vindt. Trouwens de mensch, het kind der gewoonte, hecht zich door den langen duur aan een bepaald genre van voorstellen, aan een eigenaardigen stijl, zelfs aan de indeeling, den uiterlijken vorm, het papier en de letter van een tijdschrift.
Dit is vooral waar van couranten. Men hecht zich aan zijn gewone blad, zelfs al is zijn politiek bij wijlen verdacht; en al is zijn inrigting verward, men is er op den duur in te huis geworden en weet er alles in te vinden. - Zal het Dagblad van Nederland slagen? - Ik wensch het van ganscher harte, omdat ik het grootsche plan toejuich. Maar behalve van het aanbouwkapitaal, hangt het vlotten van dien kolossus van de eventueele passagiers af. En deze zijn, vrees ik, voor een goed deel door veeljarige gewoonte aan hun oude voertuigen gehecht. De Haarlemmer is thans een uitstekend blad: dat geeft men om zijn familieberigten niet op; zelfs de handelaar zal het, thans met

{==574==} {>>pagina-aanduiding<<}
handelsbladen concurrérend, ter hand nemen. Het redeneert wel niet, maar refereert in fikschen stijl. Het ontslaat door zijn excerpten van de lectuur van veel vlugschriften en provinciale bladen, die zich gestreeld gevoelen in den eerwaarden moniteur te worden vermeld.
De massa, die gewoon is zich politiek te laten voorredenéren, is gewend geworden aan de beschouwingen van 't Handelsblad, de Amsterdamsche of Nieuwe Rotterdamsche Courant. En gesteld, zij deelde de zienswijs van 't ontworpen Dagblad, toch zal de gehechtheid aan 't bestaande de grootste hinderpaal zijn voor 't opgaan van een blad van nog hooger standpunt en op vrijer voet dan de bestaande. - Denk hierbij dat het een ruil moet wezen; want feitelijk heeft de courantenlectuur meestal een vasten post op het huiselijk budget. - De belangen der tegenwoordige uitgevers en redacteurs brengen ook mede, dat de nieuwe zaak, zoo niet tegengewerkt, althans van hunne zijde niet bevorderd wordt. Eene ineensmelting van een paar groote bladen zou ook hier thans gemakkelijker slagen: want in eene wijziging van 't bestaande, eene uitbreiding onder ongeveer denzelfden naam en vorm, zou het meerendeel der lezers zich ligter voegen.
Wal zal dan de reden zijn, als deze nieuwe onderneming afspringt? - Kortweg gezegd, de flauwheid der burgerij: eene flauwheid waarmede zij u volkomen gelijk geeft, als ge haar uwe zienswijs betoogt; maar als 't op daden aankomt, daar niets voor doet. Zij zal met u het plan toejuichen, zal een breede, logische inrigting boven een bekrompene en verwarde, eene uitgebreide redactie van bekwame mannen boven die van geheel anonyme schrijvers prijzen en toch de zaak niet feitelijk ondersteunen. Dat is die flauwheid, waarmede zij het immoreele eener Staatsloterij erkent, maar er over zwijgt; waarmede zij over de onzedelijkheid die de kermissen vergezelt jammert, maar toch niet petitionneert tegen de kermis noch, voor zoover zij in den gemeenteraad zit, die afstemt; - de zelfde flauwheid, waarmede zij zucht over 's lands weerloozen toestand en toch niet - gelijk het praktische Engeland doet - terstond het besluit van zelfverdediging aangrijpt. Tegen die karakterloosheid moeten alle weldenkenden, zich vereenigend, spreken en schrijven zonder menschenvrees. Het is waar, een Pruis op de grenzen, een cholerageval in een achterbuurt zetten

{==575==} {>>pagina-aanduiding<<}
thans nog den meesten klem aan hun betoogen bij; maar ook zonder de plak zal de publieke opinie allengs de haar telkens opgedrongen waarheid leeren, aannemen en met daden belijden. Als dit niet bij den schralen oogst eene onwankelbare overtuiging is, is het met alle vooruitgangs-ideeën gedaan. Voor het slechte het goede, voor het goede het betere in te ruilen - daartoe moet de wil der massa door de edeldenkenden onder haar worden bewerkt. En niet de minste magt in den staat zal de periodieke pers zijn, als zij bij de trezoren van kennis, die zij uitstort, wilskracht ten goede, door de edele taal eener innige overtuiging, wekt.
Haastig lezen en vlug vergeten zijn almede de kenmerken van onzen veelbewogen tijd.
Vrij schittere, als de held bij Homerus, de auteur bij zijn leven; als hij valt, vallen zijne werken, gelijk de wapenen van dien held, met hem. Tot die naargeestige reflexie kwam ik, toen mij, eenige maanden geleden, ter aankondiging gewerd een herdruk der gesprekken van P. van Limburg Brouwer 1). Van Limburg Brouwer! Welke liefelijke gewaarwordingen wekte niet voor 20 jaren die naam! Een degelijk geleerde, met eere zelfs in het buitenland bekend. - Wat veel meer zegt: een talentvol docent die ijverig werk van zijne leerlingen maakte. - Een man ‘à larges vues’ in staatkunde en godsdienst, met inzigten - en dat zegt veel vóór 1848 - waarin de tegenwoordige generatie langzaam is ingegroeid. Inderdaad heeft van Limburg Brouwer de gezonde denkbeelden over dogma, politiek en maatschappij, in wier uitbreiding wij ons verheugen, met al de gaven van zijn veelzijdigen geest, rusteloos arbeidend, onder de verschillende standen verbreid. Is Dickens de populaire, Bulwer de aristocratische humorist, van Limburg Brouwer bragt wat hij voor den beschaafden lezer in klassieken vorm uitwerkte, tevens in echt burgerlijken trant der Nederlandsche middenklasse onder de oogen. Zijn telkens herdrukt Diepenbeek is het regt prettige voertuig derzelfde ideeën die hij in zijnen Diophanes in Grieksche gestalten had beligchaamd.

{==576==} {>>pagina-aanduiding<<}

Kecrom noemde onlangs den roman Diophanes ‘te onrecht weinig gelezen’. Keerom heeft gelijk. Zelden heb ik een boek gevonden dat, bij zooveel zaakkennis, zooveel te denken, zooveel tusschen de regels te lezen geeft. Zijn er veelbelovende werken die weinig geven, Diophanes geeft meer dan hij belooft. 't Is wat men noemt een olijk boek.
De Aegyptische Koningsdochter en consorten zijn er op aangegord om u op hupsche wijs in de antieke woning en ook daarbuiten rond te leiden. Wij waardéren deze antiquiteiten-romans met hunne methodus docendi, ja wij voelen ons aangetrokken, al roept Iphis slechts hare vriendinnen toe:

Venez: l'onde est si calme et le ciel est si pur! 
Laissez sur ces buissons flotter les plis d'azur 
De vos ceintures transparentes, 
Détachez ma couronne et ces voiles jaloux; 
Car je veux aujourd'hui folâtrer avec vous 
Au sein des vagues murmurantes. 1). 

Diophanes doet voor Iphis niet onder. Ook hij ‘miscuit utile dulci.’ In een prettige intrigue wordt ge rondgevoerd, over de frissche heuvelen van het thans zoo jammervolle Creta, in 't maatschappelijk en huiselijk leven van Sparta en Athene; - zelfs het boudoir en den thalamus der jonge gade van den strammen Epitades dringt ge binnen en ge gaart ruim zooveel noties van 't Atheensch hetaerenleven als uit de Alterthümer van menig philoloog. Laten eenige détails thans niet historisch meer zijn, het schaadt niet aan den indruk dien de hoofdfeiten prenten in uw geest.
Maar daar is geestigers in dit boek. Daar is, als bij Horatius, niet alleen luim en scherpte van teekening, maar ook diepzinnigheid bij onzen auteur. Hij peinst, en bekwaam paedagoog voor meer dan de studentenwereld, heeft hij de problemen der moderne maatschappij: wat is vrijheid? wat is godsdienst? steelsgewijze in discussie gebragt. De geheele Diophanes is allegorie, maar dat merkt de oppervlakkige lezer niet. De auteur verborg het zoo snedig, door allerlei locale bijzonderheden trekt hij den lezer zoo diplomatisch in zijn gefingeerden kring, dat alleen die fijner speurt, lont ruikt, maar dat dan ook deze, telkens verrast, glimlagchend mijmert, en, het ongezochte der qui pro quo's

{==577==} {>>pagina-aanduiding<<}
bewonderend, erkent dat hier op vernuftige wijs eenigc zuivere waarheden, die anders wat nuchter of hard klonken, zijn gezegd.
Van Limburg Brouwer heeft niet de gave des stijls, dien Sainte-Beuve noemt ‘ce sceptre d'or à qui reste en définitive le royaume de ce monde:’ integendeel, vlug en onverkuischt schrijft hij voort; maar den slag van inkleeden en kluchtig contrastéren, de kunst om, over iets keuvelend, treffende, menschkundige opmerkingen quasi gedachteloos naast zich neêr te strooijen - die kunst bezit hij in ruime mate.
Hooge moraal over kuischheid zit er zeker weinig in dit boek; integendeel, de plaats der handeling brengt meê, dat een der motto's zou kunnen zijn dit distichon eens ouden poëets, naar het hart van een tegenwoordig Franschman gedicht:

Bemin den Beotiër en loop niet weg voor zijn vrouwtje 
Want de een is braaf en de andre niet slecht - 

en in zoover is Diophanes geen boek om bij voorkeur aan schoolknapen in handen te geven. Maar voor den meerderjarige die over de ‘morale indépendante’ eene gevestigde opinie heeft, is deze Jérôme Paturot à la recherche de la liberté een boek, overwaard om nogmaals te worden geopend. De wereld wordt er in beschreven zooals zij is en de menschen zooals ze, onder allerlei klimaat en maatschappelijke vormen, steeds zijn geweest: vol egoïsme en lage driften en - uit zucht naar geld of eer bij de menschen - liefde huichelend voor vaderland, grondwet en kerk.
Het onbedorven natuurkind Diophanes treedt hier op als beschamend contrast van ergerlijk maatschappelijk onregt. Wel vindt hij, zeer natuurlijk, in de urbane verleiding die hem omgeeft telkens zijne devia Lyde; maar frisch jongman vol gezond verstand ervaart hij tevens dat ‘de staat de vrijheid der burgers te veel kan beperken’ en gulhartig roept hij uit ‘wat heb ik aan een vrij en onafhankelijk vaderland, als ik zelf niet vrij ben?’
Rijk aan paedagogische wenken is zijn levensloop van zijn prille jeugd af aan, toen het hem, wien meer werd geweigerd dan toegestaan, door inklimming in de provisiekamer gelukte ‘eens een goeden slag in die smakelijke amandelen en rozijnen te slaan,’ en hij, als gevoelig kind, gruwende van zijns broeders dierenplagen, zijnen vader inriep, die op onvergetelijk kouden toon antwoordde ‘'t is maar een kever!’ Die denkwijs

{==578==} {>>pagina-aanduiding<<}
en stemming vindt ge weêr in de naïve bekentenis des volwassenen ‘ik was nooit sterker op sardellen en tonijnen gesteld geweest, dan toen mijn vader mij panvisch en scharren deed eten’ en in zijn verontwaardiging toen Leon ‘die op de kruptia was uitgeweest,’ verontschuldigd werd met de woorden: ‘onder het plunderen wordt wel eens een Heloot het licht uitgeblazen, doch dat maakt op de massa niet veel en dat goed zal zoo schielijk niet uitsterven.’ - Een Vriend van den Javaan zou hier treffende motto's voor een gloeijend opstel kunnen kiezen. - De onverdraagzaamheid in 't godsdienstige wordt in 't Labyrinth, het bewonderen van geleerden nonsens regt geestig in de Academie geteekend.
Maar onder 't woelen der partijen scherpe kritiek oefenend, schetst de kalme redenering, voor 't afgekeurde, u een aannemelijk plan van een beteren stand van zaken. Diophanes predikt haat tegen de streken en valschheid van 't conventioneele menschdom, maar ook hulpvaardigheid en liefde voor den evenmensch, waarheid, billijkheid en trouw.
Ruk de maskers af, spons het blanketsel weg, blusch de voetlichten - en de pères nobles van 't maatschappelijk tooneel worden onoogelijke creaturen in het daglicht der werkelijkheid.
Kweek in plaats van 't schijnschoone echte humaniteit - wees vriendelijk en meewarig jegens allen - spreek moedig de waarheid voor u uit, betracht haar in staat, kerk, zamenleving - als gij dat doet, gij en uw volk, zult ge snel voortgaan op den weg des heils.....
Vlug vergeten is het euvel van onzen tijd. Twintig jaren zijn, juist nu ik dit schrijf, voorbijgegaan sedert de mond des zinrijken geleerden verstomde. Kent de generatie, die sedert opwies, zijne werken? Immers neen! Is zij die boven 't hoofd gewassen? Hebben wij, mannen der tweede helft van de 19de eeuw, die der eerste helft, onze patres, evenals in stoomvermogen en werktuigkunde, ook in luim, satire, menschenkennis geëffaceerd? - De lezer oordeele - door zich op een auctie Diophanes aan te schaffen! Neen, een nieuwe, frissche uitgave, zonder nare plaatjes, worde ons geschonken! Verdient ds. de Keijser het eeremetaal door, in zijn Bibliotheek, letterkundige opstellen, in der tijd geprezen, te redden uit den periodieken plasregen, waarin zij waren ondergegaan; wij juichen ook den herdruk der Kleinigheden van de heeren van Nooten toe. 't Zijn stukjes die

{==579==} {>>pagina-aanduiding<<}
zelfs buiten de docta cohors treffen door hun Witz. En kan er schooner plengoffer op de asch des ontslapenen worden uitgestort dan door de hand des begaafden zoons, in een fiksche inleiding voor een nieuwen Diophanes ons betoogend, dat wij grove ondankbaarheid plegen door, in den overmoed van 't succès, Longfellows ‘Let the dead past bury its dead’ zelfs uit te strekken tot P. van Limburg Brouwer? Wie weet, of niet, na de lectuur, een kenner, zijne vergelijking makend, denken zal aan de woorden door den voorzitter van 't Britsch Instituut van Civiele Ingenieurs, na de opening der Parijsche tentoonstelling gesproken, en hem aldus zal nazeggen: ‘Ik moet, tot mijn leedwezen, erkennen dat in het schrijven van geestige boeken in de laatste tien jaren geen zoo groote vooruitgang als vroeger wordt waargenomen bij het volk van dit land.’
Dan zou die erkenning beschamend zijn; maar als we ons schaamden was dat een goed teeken.

Zeist, Julij, 1867.





{==580==} {>>pagina-aanduiding<<}

Oom's nalatenschap,

door Betsy Perk.

I.

Op een augustusdag bevond zich aan boord van de Willem III, varende tusschen Rotterdam en Arnhem, een jong meisje, wier gelaat in menig opzigt zeer van dat der overige passagiers verschilde. Immers de blikken van de meesten hunner getuigden niet minder van levenslust, als hun woorden van scherts, terwijl de oogen der jeugdige blondine niet alleen zeer droevig stonden, maar de zenuwachtige trek van den mond bewees, hoe zij een smart bekampte, die telkens in tranen dreigde los te barsten.
Beeldschoon was zij niet, maar toch bekoorlijk genoeg om aandacht te wekken; hoeveel eer thans, nu haar gelaat als veredeld werd door die droefgeestigheid en de lang weêrhouden tranen eindelijk de bleeke wangen besproeiden. Ondanks een scherpen wind toefde zij op het dek, tot zij Rotterdam uit het oog verloor, begaf zich toen met looden schoenen naar de kajuit, vleide zich daar in een hoekje en bleef zoo roerloos met het hoofd in de hand zitten, dat een oud heer, die haar reeds geruimen tijd belangstellend had opgenomen, meende dat zij ingeslapen was.
De tranen bewezen echter het tegendeel en wekten eindelijk zijn deernis dermate, dat hij opstond om haar eens toe te spreken. Bij haar komende aarzelde hij nogthans, nam een courant, keerde naar zijn plaats terug en gluurde toen over het blad.
‘'t Zou immers tè toevallig zijn,’ prevelde hij. ‘Evenwel

{==581==} {>>pagina-aanduiding<<}
l'homme propose, Dieu dispose!’ en andermaal fixeerde hij het meisje, dat zich echter te veel aan haar droefheid overgaf, om de bescheiden blikken van den grijsaard en de onbescheiden der andere passagiers op te merken. Eerst toen 't geschater van eenige jongelui, die den trap opstormden, haar deed opzien, bespeurde zij het voorwerp der algemeene aandacht te zijn, stond pijnlijk getroffen op, wikkelde zich in een shwal en verliet de kajuit, om op het dek, van waar de wind alle passagiers had verjaagd, alleen te zijn.
De oude heer nam zijn hoed, stond in een minuut naast haar en legde zijn hand op haar schouder:
‘Lief kind! gij zult ziek worden.’
Zij schrikte, doch een vlugtige blik stelde haar gerust. Hoewel zij hem voor 't eerst ontmoette, scheen hij haar evenmin vreemd als zij hem, en voelde zij buitendien, dat allerminst nieuwsgierigheid hem nopen kon haar afzondering te storen.
‘'t Is hier toch oneindig beter dan beneden,’ antwoordde zij droevig: ‘ik kon er mij niet langer bedwingen...en dan al die nieuwsgierige oogen...och! die zijn zoo veel pijnlijker dan de scherpste wind!’
‘Ik begrijp u, arm kind. Laat me u een beter plekje aanwijzen; ginds zult ge, dunkt me, meer beschut zijn.’ En haar hand vattend, leidde hij haar naar de aangeduide plaats en zette zich toen nevens haar.
Een deelnemend woord of meewarige blik bezit niet alleen balsemende kracht, maar wekt tevens vertrouwen.
‘'t Valt me zoo zwaar,’ antwoordde zij, ‘Rotterdam te verlaten, In een maand tijds verloor ik èn vader èn moeder.’
Vreemd was de uitwerking dier zoo weemoedige meêdeeling. De oude heer greep zigtbaar verheugd haar beide hauden, keek haar liefdevol aan en riep uit: ‘Ik vergistte mij dus niet? Dora!...Dora Teltzen, de eenige dochter van mijn besten William, wiens overlijden zoo breede schaduw wierp over de vreugde mijner terugkomst in het vaderland. Liefste kind, hoe innig verheugt mij deze ontmoeting. Verscheiden dagen reeds op reis, kwam ik gisteren per laatsten trein te Rotterdam, om u en Willem heden op te zoeken, maar helaas! een telegram berigtte zulk een hevige ongesteldheid mijner kleindochter, een meisje van uw leeftijd, dat ik gedwongen werd onverrigter zake weder te vertrekken...’

{==582==} {>>pagina-aanduiding<<}

‘Oom van Vliet! Oom van Vliet!’ had zij reeds herhaaldelijk uitgeroepen en de vreugde stilde haar smart. ‘Dat ik u niet onmiddellijk herkende, uw portret gelijkt zoo frappant en....’
‘'t Uwe niet minder, want ik herkende u dadelijk; toch vreesde ik mij te vergissen. Maar vertel mij nu schielijk een en ander van uw lieven vader, dien ik als een zoon vereerde en beminde.’
En nu vertelde zij, hoe haar vader gebeden had zoo lang te leven tot dat het schip, dat oom van Vliet moest overbrengen, binnenliep, een bede die helaas! onvervuld was gebleven; hoe moeder hem spoedig was gevolgd; hoe haar eenige broeder Willem eerlang hoopte te promoveren en zij op weg was naar oom Teltzen te Arnhem, om met dezen over de toekomst te raadplegen.
De oude heer deelde daarna op zijn beurt meê, dat zijn kinderen en kleinkinderen zich te Wijk bij Duurstede bevonden.
Al pratend werd het hun toch te guur, zoodat zij het paviljoen opzochten om een gesprek te vervolgen, dat de uren deed omvliegen.
Sinds die oude weldoener haars vaders, dien zij ouder gewoonte ‘oom’ noemde, naast haar zat, voelde zij zich minder verlaten, dan toen zij zich van den geliefden broeder losrukte en elke raderslag, die haar van 't dierbaar ouderhuis verwijderde, tevens nader voerde tot iemand, wier woning wel haar laatste toevlugt zou geweest zijn, indien zij had kunnen kiezen.
Immers, tante is haar niet alleen onverschillig, doordien zij haar sinds twaalf jaren niet heeft gezien, maar de sterke antipathie, die tusschen deze en haar moeder geheerscht had, vreesde zij te zullen deelen. Willem was onlangs ten harent geweest en den indruk, toen ontvangen, was ver van geruststellend, daar zij nog dezelfde hooghartige vrouw bleek, die moeder zoo veel verdriet berokkend en scheiding zelfs tusschen de broeders veroorzaakt had. In elk opzigt was tante de tegenstelling dier moeder en had Dora dus wel reden, om weinig ingenomen te zijn met een domicilium ten harent.
Oom had zij tijdens de elkaâr zoo schielijk opvolgende sterfgevallen harer ouders leeren kennen, als een beminlijk hoewel zwak man, terwijl zij zieh hun eenigen zoon, Karel, slechts herinneren kon, als een saaijen, droomerigen jongen, die nooit speelde maar te meer teekende en absoluut schilder woû worden. Tsnte gedoogde dit echter niet en, daar hij tegenwoordig in de regten studeerde, scheen ook in dezen haar wil gezegevierd te hebben; iets wat den heer van Vliet geenszins verwonderde.

{==583==} {>>pagina-aanduiding<<}

Wijk was in 't gezicht voor dat een van beiden er aan dacht, zoodat de oude man zich moest haasten naar zijn bagage om te zien.
‘Nu, lief kind! gij weet mijn adres. Vergeet niet, dat gij altijd welkom zijt. Groet Willem hartelijk en, mogt gij hulp of steun behoeven...wordt het u ginds te benaauwd...een woordje en ik kom u halen.’
‘Hoor ik iets van uw zieke, oomlief?’
‘Wel zeker, van avond schrijf ik u nog. God zegene u!’ Nog een kus, nog een handdruk en hij was heên. De bel klingelde weder en de Willem III vervolgde zijn togt.
De wind bedaarde inmiddels, zoodat Dora boven bleef om zich te verlustigen in de heerlijke oevers. Zeer gevoelig voor natuurindrukken, genoot zij onuitspreeklijk bij die afwisseling van licht en bruin. De zon had zich den ganschen dag verscholen, doch wierp thans haar goud over het prachtig panorama, waaruit Arnhem van lieverlede opdoemde.
De toonen der avondklok klonken haar reeds toe, neen, heetten haar welkom, meende zij, en deden haar onwillekeurig prevelen:

Roept niet uit den grijzen toren 
Iedre klokslag mij in de ooren: 
Weêr zoo ver heeft God geleid? 

En door de ontmoeting èn door de zonnestralen èn door de klokketoonen opgewekt, blikte zij vol moed de toekomst in en gaf zich vol vertrouwen over aan de verdere leiding van den Vader der weezen.

II.

De gouvernements-ambtenaar Teltzen; broeder van den onlangs overleden Rotterdamschen dokter en voogd over diens beide kinderen, wandelde intusschen de Rhijnkade op en neêr. Hij was een groot gezet man, een achtbaar figuur, met een gelaat stralend van gezondheid en goedheid, meer dan van schranderheid. Zijn eenige zoon Karel, wiens voorhoofd in tegenstelling van dat zijns vaders hoog is en breed, tuurde met een verrekijker over de rivier, zette zich schrijlings op een paal, riep zijn Newfoundlander en streelde diens kop, tot dat hij zich aan zijn 's meesters voeten nederlegde en met zijn heldere kijkers diens oogen volgde.
Met de armen gekruist, staarde deze nu in de rivier, dan in de lucht, terwijl zijn gepeins, getuige den mistroostigen trek om den mond, ver van opgewekt scheen.

{==584==} {>>pagina-aanduiding<<}

‘Stil, Dino!’ Een schop bekrachtigde het bevel en bewees tevens hoe hinderlijk Dino's gebrom aan zijn overdenkingen was.
Een dergelijke bejegening ongewoon, kreunde het dier en dit was genoeg om hem van de paal te doen springen en den hond te streelen. ‘Kom, kom, ik meen het immers zoo kwaad niet. 't Was puur landerigheid - kon ik je maar vertellen wat zorg mijn arm hoofd martelt, je deelneming zou me goed doen, zoo waar, ze zou mij goeddoen.’ En hij drukte den prachtigen kop van Dino, wiens voorpocten op 's meesters schouders lagen, tegen zijn wang.
‘We zouden èn boot èn nicht vergeten. Zou ze mooi of leelijk zijn geworden Dino?’ en hij duwde hem weg, ‘'t is al twaalf jaar geleden dat we mekaâr het laatst zagen. Heugt 't je nog, zeg?’ En den kijker weder opnemend was hij niet weinig verbaasd, de boot reeds voor zich te zien.
‘Vader kan haar ook eigenlijk net zoo goed alleen te huis brengen,’ dacht hij, opmerkend hoe deze de reizigster kuste, Jacob riep voor de bagage en nichtje den arm bood.
‘Zie zoo! zij is er dus! Een huisgenoot en geen logé zegt moeder. Kom, Dino, slenteren we nog maar een singeltje om; aan moeders begroeting verzuimen we niet veel.’ En vrij lusteloos sloeg hij een tegenovergestelde rigting in, als zijn vader.
Het vertrek, waarin mevrouw Teltzen Dora (haars ondanks) ontvangen moest, zag er regt comfortabel uit. Het smirnaas tapijt harmonieerde volkomen met de draperieën der openstaande tuindeuren en het overig ameublement getuigde niet alleen van den welvaart, maar tevens van den goeden smaak der bewoners.
Mevrouw Teltzen is een der weinige afstammelingen van het hoogadellijk geslacht Biman, die in jengdige overijling, zoo als zij ten minste beweert, den adelbrief tegen Teltzens vermogen inruilde.
Die fiere blik, die digtgesloten strakke mond, dat hooge voorhoofd maakten het duidelijk, dat een zoo goedaardig, vredeminnend echtgenoot als mijnheer Teltzen al spoedig eerste dienaar werd van zijn vrouw.
Zij zat op de kanapé tusschen prachtig geborduurde kussens, staaltjes zoowel van vlijt als van smaak voor tapisserie, waarvan de vloerkleeden voor kamerdeur en haardplaat meê getuigden. Verscholen achter een massief zilveren servies, wilde zij juist thee zetten, toen de slentel in de huisdeur werd gestoken en haar echtgenoot met nichtje binnentrad. Zij opende

{==585==} {>>pagina-aanduiding<<}
nu schielijk de kamer om Dora welkom te heeten, d.i. haar eenige vingertoppen toetesteken en op eenigsins theatralen toon toe te wenschen dat het huis van voogd en voogdes het onderlijke mogt vergoeden. Mijnheer Teltzens lachje bewees, hoezeer hij op prijs stelde dat zij nichtje hielp in het afdoen van shwal en hoed en haar drong in een easy-chair van de vermoeijenis der reis uit te rusten.
Verschillende aandoeningen hadden Dora's gewoon blosje verjaagd en haar een zoo teêr uitzicht gegeven dat een zoo door en door gezonde vrouw als mevrouw Teltzen wel getroffen moest wezen over de afmatting waarmeê zij in den aangeboden zetel viel. Hoe welkom rust ook zou geweest zijn toch was daaraan niet te denken. Legio vragen moesten beantwoord, doch gelukkig werd haar al spoedig die moeite bespaard, doordien mevrouw Teltzen gewoonlijk vroeg en antwoordde terzelfder tijd en bovendien zooveel aan- en opmerkingen ten beste gaf, dat zij duizelde bij de idée voorshands weinig ander gezelschap te zullen genieten. Gewoon in elke omstandigheid de lichtzijde te zoeken, gelukte haar dit ook thans en begreep ze er wel aan te zullen wennen en voor heden ten minsten er door ontrukt te worden aan eigen sombere gedachten.
Karels uitblijven begon mevrouw Teltzen evenwel spoedig zóó te bevreemden, dat zij in de voorkamer door den spion ging gluren. Dora nam de gelegenheid waar om aan oom de ontmoeting met mijnheer van Vliet te vertellen, welke meêdeeling oom breed deed uitwijden over de weldaden, door dezen haren vader bewezen.
Na vlugtig over Willem gesproken te hebben, begon hij onmiddellijk over het kardinale punt: de toekomst, waaromtrent zij in de pijnlijkste onzekerheid verkeerde, dewijl oom nog niets over de onderlijke nalatenschap had gerept.
‘Zoo als ik vreesde, lief kind, uw fortuin is niet noemenswaard. Ik wil het zoo voordeelig mogelijk uitzetten en u een aan uw behoefte en stand passend jaargeld geven; natuurlijk op afrekening,’ voegde hij er haastig bij, opdat zij niet denken mocht, dat hij 't uit eigen beurs zou doen, ièts waartoe hij evenwel besloten was. ‘Door het legaat van zijn peet,’ hernam hij, ‘is Willem er beter aan toe, doch na aftrek van studiekosten zal er weinig overblijven. Hoe het zij, uw domicilium blijft hier, totdat gij 't zelf verkiest elders te nemen.’
‘Hartelijk dank voor uw liefde, oom, maar zou 't niet raadzaam zijn een betrekking te zoeken?’

{==586==} {>>pagina-aanduiding<<}

‘Stil kind, stil...de dochter van mijn eenigen broeder! Hoe haalt ge 't in 't hoofd! Staat ge er evenwel op, om eigen kost te verdienen, welnu, dan benoem ik u tot dame de compagnie van mevrouw Teltzen, maar dan natuurlijk tegen honorarium van.....’
Nu was het haar beurt, hem het zwijgen op te leggen.
Opstaande kuste zij hem en wilde vragen, zich een paar dagen te mogen bedenken, toen Karel door de tuindeur binnentrad.
Regt ongedwongen en hartelijk heette hij nichtje welkom. Dat zij een gunstigen indruk maakte, bewees zijn:
‘Wel wel, Dora, wie had gedacht dat het zoo teêr, zwak popje van voor twaalf jaren zoo flink zou opgroeijen.’ Zij kleurde even en weêrhield door tantes binnentreden, kennelijk met moeite, een dito kompliment.
Mevrouw Teltzen ontveinsde haar verbazing niet, toen zij den uitblijver reeds à son aise zag zitten. Overtuigd dat nichtje zich het spoedigst t'huis zou voelen, wanneer men haar onderhield over alles wat zij zoo onlangs verliet, gaf Karel aan zijn moeder een haastig bescheid en aan 't gesprek, dat zij met Dora aanving, een behendigen zwaai.
Onbewust ervoer hij de kracht dier magtige natuurwet die in elke wereld, zoowel in de zigtbare als in de onzigtbare, in de intellectueele zoowel als in de materieele, heerscht, nl. dat al wat elkaâr verwant is, elkaâr aantrekt.
Meermalen had ook Dora die kracht ondervonden, doch nooit in die mate, als nu zij Karel ontmoette en in den innemenden student, moeilijk den jongen, droomerigen teekenaar kon herkennen, wiens gelijkenis met Willem bovendien zoo in 't oog loopend was, dat zij hem telkens moest aanzien.
Eindelijk sloeg de pendule negen, het uur waarop oom gewoon was een partijtje te maken en zich daarom met een korte verontschuldiging verwijderde, na aan Karel opgedragen te hebben de honneurs waar te nemen.
Toen mevrouw ook kort daarna de kamer uitging, bleek het echter, hoe weinig slag Karel tot honneurs waarnemen had. Net als of er geen Dora in de wereld was, begon hij met Dino te spelen. Zij had evenwel zooveel te denken, dat zij de pauze ter nauwernood opmerkte en niet minder schrikte dan hij, toen er voetstappen naderden. Karel sprong op, stak haar de hand toe en zeî: ‘ik mag waarlijk mijn onbeleefdheid wel ver-
{==587==} {>>pagina-aanduiding<<}
ontschuldigen. Moeder zal onderstellen dat we bereids heel wat hebben verhandeld. Wees mij een lieve zuster, Dora!’ en haastig zijn pet nemend, riep hij den hond en verwijderde zich, voor dat moeder hem weêrhouden kon.
‘Waar vliegt hij heên? wat heeft hij u gezegd?’ vroeg zij in één adem, want de handdruk was haar niet ontgaan.
‘'k Weet het heusch niet, tante.’
‘Toch wel wat hij u zeide?’
‘Hij hoopt een zuster in mij te vinden.’
‘Anders niet?’
‘Neen.’
‘Ik zie dat gij u verwondert, doch gij zult toestemmen, dat ik min of meer aanspraaklijk ben voor de rust mijner huisgenooten, inzonderheid ook voor de uwe. Zie, 't zou mij spijten als ge u ooit iets in 't hoofd haaldet, dat niet verwezentlijkt kan worden. Geloof daarom nimmer aan de zoete woordekens van een student, die zoo uitnemend de kunst van courtoiseeren verstaat en wien een lief gezichtje zoo ligt een komplimentje ontlokt. Zie me zoo verbaasd niet aan, maar kom naast me zitten, dan wil ik u onmiddellijk een niet gering blijk van vertrouwen geven.’
Hoe langer zoo meer verwonderd voldeed Dora aan het verzoek.
‘Indien ik u zeg, Karel is geëngageerd,’ hernam zij, ‘zal u mijn vraag minder bevreemden; alligt toch kon hij u deelgenoot gemaakt hebben van zijn geluk.’
‘Geëngageerd, en dat met wie en sinds wanneer?’
‘Met de jonge gravin von Ritten, wier kennis wij in het vorige jaar te Wiesbaden hebben gemaakt. De oude graaf heeft beloofd Karel onmiddellijk na zijn promotie te doen inlijven bij het corps diplomatique en zijn invloed aan te wenden om hem, na de huwelijksvoltrekking met zijn eenig kind en erfgenaam, zijn naam en titels te doen aannemen. Alzoo zal mijn zoon de gevolgen mijner mesalliance met uw oom ontgaan en eerlang de wettige plaats hernemen, die zijn moeder door haar huwelijk heeft verbeurd. Geheimhouding, mijn lieve, blijft evenwel vooralsnog noodzakelijk. Beloof dus er niemand over te spreken, ja zelfs u geheel onkundig te houden, indien oom of wel Karel zelf er toespelingen op maken. En nu zult gij, dunkt me, wel naar rust verlangen. Wat dunkt u als we de heeren eens souperend afwachtten?’
Zij namen aan de inmiddels gedekte tafel plaats. Een oogen-
{==588==} {>>pagina-aanduiding<<}
blik zat Dora in gepeins, toen vroeg zij, hoe laat 's morgens de post aankwam.
‘Hoe! denkt ge aan brieven, terwijl ik u zoo iets gewigtigs meêdeel?’
‘'k Wacht tijding van een zieke, tante.’
‘C'a diffère, van wie?’
‘Van de kleindochter van oom van Vliet’.
‘Oom! maar lieve kind, wend u dergelijke dwaasheden toch af. Men zou alligt denken dat we geparenteerd waren aan die plebejers. Hij was immers tokohouder of zoo iets in de Oost, enfin een koopman en kooplui; wij hebben dat soort menschen gelukkig niet in de familie en hoogst ongaarne werd ik er van verdacht. Doch, 't is waar ook, uw moeder was een koopmansdochter. 't Is dus wel beschouwd niet kwalijk te nemen, dat ge er zeker penchant voor openbaart. 't Bleef me altijd een raadsel, hoe uw achtenswaarde vader zich zoo heeft kunnen mesallieren. 't Is waar, ik mesallieerde me ook wel doch uw oom was toch van patricische familie.’
Dora zweeg.
‘Uw grootvader,’ hernam zij, ‘was immers kruidenier?’
‘Ja, tante, en tevens algemeen geacht en bemind.’
‘In zijn stand, natuurlijk. Nu, dat betwijfel ik geenszins; maar hoe uw vader, als student en professors zoon, vriendschap genieten kon van iemand die stroop en krenten weegt, zie, ik herhaal het, dat zal mij immer een raadsel blijven. 't Zou me evenwel zeer bevreemden, indien zijn huwelijk hem nooit had berouwd.’
‘Het tegendeel is waar,’ antwoordde Dora bewonderenswaardig kalm. ‘Geen paar ter wereld was gelukkiger dan mijne ouders.’ Een vreeselijke kleur bewees evenwel hoe 't inwendig bruischte, toen zij vrijheid verzocht om den blaker te schellen.
‘Wel zeker, liefkind! als ge te moê zijt om op de heeren te wachten, ga dan gerust naar bed. Mijn kamenier zal u uw kamer wijzen. Slaap maar goed uit. Pleizierige droomen!’ besloot zij, haar andermaal de vingers toestekend.
‘Ziezoo!’ dacht ze toen Dora weg was; ‘mogten die prachtige oogen hem betooveren, dan zal zij wel zoo verstandig zijn geen moed te geven of zich in 't hoofd te halen mijn schoondochter te worden.’
Vader en zoon keken vreemd op, dat de logé zich reeds ter rust bad begeven en bespraken haar met zoo hooge ingenomen-
{==589==} {>>pagina-aanduiding<<}
heid, dat mevrouw Teltzen van louter onrust den slaap evenmin vatten kon, als Dora van ergernis. Reeds vroeg wandelde deze den anderen morgen in den tuin, vastbesloten liever onder vreemden te zwerven, dan bij iemand te blijven die op zoo gemoedelijke wijs zoo veel te slikken gaf. Zij schaamde zich geenszins haar onaanzienlijke afkomst van moeders zijde, maar 't viel niet te min pijnlijk, op dien toon haar familie te hooren bespreken.
Ook oom was vroeg bij de hand.
‘Wel, kindlief! hoe heerlijk!’ riep hij haar toe. ‘Ook voor u heeft de morgenstond dus goud in den mond? Nu, lieve, ik bespreek u voor menig kijkje naar de dauw, hoor! al was 't onmiddellijk.’
Zij liet zich geen tweemaal noodigen, maar wandelde weldra ‘boven over en onder langs’ en genoot zoo onuitsprekelijk, dat haar besluit begon te wankelen; vooral toen oom zijn vreugde ontboezemde over het geluk, de dochter van zijn broeder bij zich te hebben en zich zooveel genoegen gedurende den winter van haar gezelschap beloofde, ontzonk haar de moed hem teleur te stellen.
Dien ten gevolge besloot zij nog eenige dagen te beproeven of zij op den duur vrede kon houden met iemand, voor wie zij nu bepaald antipathie koesterde.

III.

Nauw was de koffij opgeruimd of Jakob diende mejufvrouw Wilka aan.
Dora sprong op bij het hooren noemen van den naam eener vriendin harer moeder, om oogenblikkelijk naar de voorkamer te snellen.
‘Maar, Dora!’...begon mevrouw Teltzen, ‘wacht een minuutje. Wat haalt ge me nu toch voor menschen in huis? Voelt ge dan niet, dat we moeilijk met onze leveranciers kunnen converseren? Gij vergt toch niet, dat ik u ten gevalle al die vrienden uwer moeder recipieer?’
‘Volstrekt niet, tante, maar gij zult toch wel toestaan dat ik het doe?’
‘Enfin, 't is voor heden te laat. Jammer, dat ik u hieromtrent niet in tijds mijn opinie te kennen gaf. Doch laat ze vooral merken dat ge haar voortaan moeilijk ontvangen kunt.’
Met looden schoenen ging de daareven zoo gelukkige naar de

{==590==} {>>pagina-aanduiding<<}
voorkamer. De vreugde des wederziens was vergald; ja zij betreurde 't nu zelfs, jufvrouw Wilka geschreven te hebben. Liever zou zij zich het genotvol gezelschap van moeders vriendin ontzeggen, dan deze te moeten krenken. De hartelijkheid der lieve vrouw verdreef wel spoedig haar somberheid, maar niettemin pijnigde haar zekere beklemdheid, vooral toen de jufvrouw verzekerde, zich zooveel voor te stellen van haar verblijf te Arnhem en de oprechtheid dier verklaring bewees door een uitnoodiging om den anderen morgen meê naar buiten te gaan. Zij zou dan onderscheiden vrienden harer moeder leeren kennen, die zich reeds zeer verheugden haar te zullen ontmoeten.
Zeer betwijfelend of zij permissie voor dat uitgangetje zou krijgen, wist Dora aanvanklijk niet wat te antwoorden, doch na vlugtige overweging hield ze 't er voor, dat een eerst verzoek alligt kon worden toegestaan en gaf dus haar woord.
‘Gij hebt toch dadelijk bedankt?’ vroeg tante, toen zij er van sprak.
‘Wel neen, tante, ik hoopte dat u er niet tegen zoudt zijn en om de waarheid te zeggen, ik stel er me zoo regt veei genoegen van voor. Moeders oude kennissen.......’
‘Maar, Dora!’ en mevrouw Teltzen rekte zich zoo lang mooglijk uit, ‘hoe is het mogelijk dat mijn woorden u zoo 't eene oor in en het andere weder uitgaan?...Er heerscht hier een zeer sterke scheiding van standen. Geloof 't toch, wij kunnen niet met iedereen omgaan. Gedoogde oom's betrekking dit al, mijn geboorte en relatiën laten het volstrekt niet toe. Gij zult moeten toestemmen dat ge, als ònze nicht, niet in een kring kunt verschijnen, waarin wij geen toelating begeeren. Gelast Jakob dus onmiddellijk te gaan zeggen, dat ge verhinderd zijt.’
‘Moet daarom een onwaarheid verzonnen, tante?’
‘Een onwaarheid! Is het dan geen wettige verhindering als ik u geen vrijheid geef? Er zijn decorums die in acht moeten genomen worden, lieve.’
‘Maar, me dunkt, als die hier niet te overtreden zijn, zal jufvrouw Wilka dat ook wel weten. Sta me toe openhartig te bekennen, waarom wij ons 't genot van elkanders omgang moeten ontzeggen.’
‘Dora, Dora! hoe zijt ge toch zoo schroomelijk onbevattelijk! Die menschen voelen dat zoo niet; ze zouden zich zeer gekrenkt achten. Ge begrijpt toch wel, dat die juffer zich bereids heeft verheugd, door u aanleiding te vinden om zich hier in te dringen?

{==591==} {>>pagina-aanduiding<<}
Ik had dadelijk belet moeten geven. Jakob - beval zij den binnentredenden knecht - ga naar den apotheker Wilka en zeg, dat jufvrouw Teltzen verbinderd is van de uitnoodiging gebruik te maken.’
Dora was letterlijk stom van verbazing, ergernis en teleurstelling. Hoe innig had zij zich op dat pretje verheugd! hoeveel gouden bergen zich voorgesteld, wanneer zij opgenomen zou zijn in den kring, waarvan moeder steeds met dezelfde ingenomenheid had gesproken!
Haar gezichtje stond dus zeer treurig, ja met moeite weêrhield zij een paar tranen, toen mevrouw Teltzen hernam:
‘Stelde ik geen belang in uw geluk, lieve, geloof vrij, ik liet uw stil drijven en doen wàt, en omgaan mèt wie u goeddacht, maar ik zie verder dan gij. Alligt zoudt ge bij die menschen iemand ontmoeten die u, al bezit ge geen sous in de wereld, begon te courtoiseeren, natuurlijk als nicht van mijnheer en mevrouw Teltzen Biman; iemand die door onze relatiën zou beproeven vooruit te komen. Ook daarvoor dien ik plichtshalve te waken. En ten bewijze hoe gaarne ik u kennissen zie maken, wil ik eerstdaags een soirée geven aan onzen beau-monde en straks wacht ik reeds de freules van Zoelen, die wenschen u voorgesteld te worden; natuurlijk omdat ik uw tante ben. Wij moesten daarom maar vast naar de voorkamer gaan.’
Dora pinkte de tranen weg en volgde zwijgend.
Nauw traden zij binnen of er werd gescheld.
‘Ah! daar zullen zij reeds zijn; toch is 't dunkt me nog wat vroeg.’ Zij gluurde door de spion en zag een oude dame. Tot Dora's verbazing vloog zij naar de kleine zijkamer, waar altijd een hoed voor de hand lag en fluisterde den naar de voordeur gaanden Jacob toe: ‘Gereed om uit te gaan!’ zette den hoed op en ging weder aan het venster om de oude dame kushanden toe te werpen.
Alweêr was Dora stil van verbazing toen tante, den hoed afzettend, zeî: ‘zie zoo, ik zal dat kiepje maar in de buurt houden, 't mogt eens ten tweedenmale noodig zijn. Gij moet weten, lieve, dat de freules van Zoelen die oude dame ongaarne zouden ontmoeten. Eigenlijk behoort zij ook niet tot onze coterie. Ze is een oude kennis van uw oom. Die tweeërlei conversatie voert zoo veel moeijelijks met zich en dan zou ik me nog met een derde club inlaten.....? Dat zou mijn kracht te boven gaan!

{==592==} {>>pagina-aanduiding<<}

‘Maar die arme mevrouw scheen zoo vermoeid,’ waagde Dora te zeggen.
‘Vermoeid? Ah! fi donc, c'n'est rien. Zij heeft immers haar kaartje gepousseerd? c'a suffit. Zij mag dankbaar zijn, dat ik haar in de gelegenheid stel een visite méér te kunnen maken. Ik blijf nu weder eenige weken vrij.’
‘Ah! voilà mes bien cheries!’ en den hoed door de portebrisée gooijend, haastte zij zich beide dames met een allerinnemendst lachje les bien-venues te wenschen en Nichtje voor te stellen.
‘'t Is ons zeer lief uw kennis te maken,’ prevelden de freules, terwijl zij plaats namen. Spoedig was het weêr besproken, toen kregen een paar even onbeduidende onderwerpen de beurt en eindelijk leidde het gesprek als van zelf tot...de theologie.
Was Dora straks verbaasd, haar bevreemding steeg ten top, toen zij merkte dat mevrouw Teltzen bekend stond als een der piensste vrouwen uit de stad, ja zelfs zeer genegen om een kerk, die de zuivere leer niet meer verkondigde, te verlaten. De freules van Zoelen waren haar geestverwanten, en even als zij volijverige leden van onderscheiden comité's tot stuiting van het toenemend pauperisme en tot zedelijke verbetering van gevallenen. Van lieverlede geraakte Dora, tot wie slechts zeldzaam het woord gerigt werd, in een droomenden toestand, waaruit zij na het vertrek der freules zelfs niet ontwaakte, ja hoe langer zoo dieper zonk, toen deze vervangen werden door andere bezoeksters, die over pligt, zelfsopoffering en zedelijke waarde redekavelden, als stelden zij zelven die deugden voor.
Onder het diner begon mevrouw Teltzen, de een zoo goed als de andere zoo origineel te kritiseeren, dat Dora letterlijk met open mond luisterde. De veertigjarige freules van Zoelen toiletteerden zich als achttienjarigen, smachtten naar een echtgenoot, ja zonden zelfs kwartieren over 't hoofd zien, indien er slechts een aanbidder opdaagde. Deze was babbelachtig, zoodat ze voortdurend op haar qui vive wezen moest; gene bemoeiallig; een derde schijnheilig; maar toen de doopceel van een vierde geligt werd, kon Dora zich niet langer bedwingen en zeî dien ten gevolge:
‘Ik dacht dat die dames uw vriendinnen waren, tante?’
‘Dat zijn zij ook, lieve, maar men is daarom niet blind voor haar gebreken.’
‘Maar ik dacht...ik zou...’

{==593==} {>>pagina-aanduiding<<}

‘Nu, wat dacht ge...wat zoudt ge, Nichtje?’ vroeg Karel toen zij eensklaps zweeg.
‘Ik zou die gebreken dan veeleer zoeken te verbergen. Een vreemd oor hoort dikwijls uiterst scherp...ja dubbel.’
‘Dat zou ik ook denken,’ dacht Karel, maar uit moeders verhoogde gelaatskleur afleidend dat er een onaangenaam antwoord zou volgen indien hij die gedachte openbaarde, zeî hij liever:
‘Als 't morgen zulk mooi weêr is als heden, vader, moesten we met de dames een toertje maken. Het spijt me heusch van middag mijn woord gegeven te hebben.’
‘Hebt ge lust morgen een kijkje van Beekhuizen te nemen, Dora?’
‘Dolgraag;’ antwoordde zij met een blos van vreugde, hierdoor bij eventuele navraag een wettige verontschuldiging bij jufvrouw Wilka te hebben.
Mevrouw Teltzen evenwel kon, ondanks de wending van het discours, Dora's rondborstig antwoord niet vergeten en koelde haar wrok door allerlei schimpscheuten op winkeliers, zoodat het arme kind innig betreurde, die opinie geuit te hebben, en den tweeden avond al niet beter gestemd naar bed ging dan den eersten. Het ritje naar Beekhuizen troostte haar echter. Hoe dankbaar was zij er Karel voor!
Hoe toevallig! nauw afgestapt kreeg zij de Wilka's met een talrijk gezelschap in 't oog.
‘Toe Karel, breng er me eens even heen?’ vroeg ze vleiend. De galante neef bood haar onmiddellijk den arm en reeds verwijderden beiden zich, toen tante moest weten, waarom zij zoo'n haast met de wandeling maakten.
‘Ik wou maar heel eventjes jufvrouw Wilka goên dag zeggen. Ik mag immers wel? binnen tien tellens zijn we terug,’ voegde zij er bij, toen mevrouw Teltzen's voorhoofd fronsde.
‘Hoe haalt ge 't u in 't hoofd en dat in 't publiek! Dora, Dora, gij zult nog heel wat moeten veranderen, voor dat gij u in mijn coterie voegen kunt.’
Weg was de pret!
Jufvrouw Wilka, die haar eerst vriendelijk had toegeknikt en gewenkt, hield zich op 't laatst net of zij de dochter harer vriendin niet zag. En dit griefde deze nog meer dan het verbod. Treurig wandelde zij door de heerlijke bosschen en lanen; treurig reed zij terug en nog treuriger ging zij naar bed. Zelfs Karel had haar niet kunnen opvroolijken, hoewel hij zich zelven bepaald

{==594==} {>>pagina-aanduiding<<}
overtrof, door zijn stilheid af te schudden en allerlei aardigheden te debiteeren, in de hoop van nichtje een glimlachje te ontlokken.
't Eenige wat haar een weinig kon opbeuren, was een brief van oom van Vliet, die niet alleen de beterschap van zijn kleindochter berigtte, maar tevens er op aandrong dat zij eenigen tijd ten zijnent zou komen doorbrengen.
Beducht voor een nieuwe weigering gaf zij den brief aan oom. Hij doorliep dien met zigtbaar genoegen, hechtte er niet alleen zijn zegel aan, maar ried zelfs, den ouden man heel spoedig op te zoeken, mits zij niet te lang uitbleef.
‘Maar Teltzen,’ viel mevrouw in, ‘hoe kunt ge toch zoo onberedeneerd zijn! Als Dora zich absoluut met dergelijke luî afgeven wil, had zij niet ten onzent moeten komen. De zusters van dien van Vliet hadden hier een garen- en lintwinkel. Verbeeld u dat die eens vertelden, de nicht van mevrouw Teltzen logeert bij mijn broer!’
‘Maar, lieve...’
‘Maar, lieve...denk toch ditmaal wat verder dan gewoonlijk. Ik althans protesteer tegen die logeerpartij.’
‘Nu, Dora zal u geen verdriet willen doen, wèl kind? en het gaan nog eenigen tijd willen uitstellen? wel beschouwd is er ook geen haast bij,’ zeî oom zoetsappig.
Nu zij ook dien steun verloor, ontzonk haar zelfs den moed om Karels tusschenkomst in te roepen; iets waartoe zijn toenemende vriendelijkheid haar anders wel had kunnen verleiden.
Diens opgeruimdheid en de kwinkslagen, die hij tusschen de moederlijke betoogen over de noodzakelijkheid der standen en niet minder tusschen haar bekrompen redeneringen over godsdienstige aangelegenheden wist in te lasschen, balsemden menigen speldeprik.
Neen! zonder Karel zou zij 't niet hebben uitgehouden, zooals zij Willem in elken brief verzekerde.
Haar lief gezichtje klaarde heusch op als hij binnen kwam en nevens haar plaats nam om allerlei onderwerpen te bespreken, of haar raad in te winnen over eenige conceptie; want al studeerde hij in de regten, de geliefde penseel kon hij maar niet afzweren. Zijn vriendschap met een schilder, die al spoedig zijn bijzonderen aanleg had opgemerkt, schonk hem de noodwendige leiding, maar deed hem tevens college op college verzuimen, zoodat er van examens zelden sprake was.
Den dag van Dora's aankomst had hij echter besloten, zich niet op te offeren aan de hersenschimmen zijner moeder, die den ver-
{==595==} {>>pagina-aanduiding<<}
vaardiger harer schilderijen niet hooger schatte dan andere leveranciers; die als barones Biman, al wat kunstenaar was beneden zich rekende en als pieuse vrouw, voor de gepersonnifieerde losbandigheid hield.
Driedubbele reden om het talent haars zoons te onderdrukken en hem, zoo noodig, te dwingen advocaat te worden, toen graaf von Ritten hem een glorieuse carrière voorspelde. In alles de jabroer zijner vrouw, koos de heer Teltzen natuurlijk geen partij voor zijn zoon, en zoo zag Karel zich gedwongen te zwichten. Hij had dit echter minder contre-coeur gedaan, toen hij betooverd werd door de dochter van graaf von Ritten of liever zich èn door haar vader èn door zijn moeder betooveren liet, daar beiden hem zoo lang met het beeldschoon meisje hadden geplaagd, totdat hij geloofde werkelijk verliefd te zijn en moeder verzocht aanzoek te doen om de hand der jonge gravin.
Wie was gelukkiger dan zij, toen dat aanzoek niet alleen onmiddelijk gehoor vond, maar de graaf er zelfs op stond, dat het huwelijk der jongelieden heel spoedig zou worden voltrokken, ten einde Karel zich te schielijker graaf Teltzen von Ritten zou kunnen teekenen.
Karel was nauw achttien, Katinka nauw zestien jaar oud en vader Teltzen dacht bij zich zelf: ‘kinderspel! Trouwen?...en beiden zijn nog in de groei en kennen elkaar ter nauwernood!’ Voor de eerste en laatste maal waagde hij 't van meening te verschillen, ja weigerde zelfs ronduit toe te stemmen tot zoo overhaaste verbintenis van twee kinderen. Meer nog, hij eischte, dat Karel eerst zijn studiën zou voltooien en beide gelieven niet meer dan twee maal per maand zouden corresponderen. De graaf bespeurde het onderspit te delven, speelde bonne mine à mauvais jeu en bleef hopen zijn dochter aan den zoon van den rijken Hollander te.....verpassen. Maar hetzij dat de rijke Hollander de Swabensche heerlijkheid des graven wantrouwde, hetzij dat hij instinctmatig pal stond, hij week geen duim breed en zegevierde zelfs.....over de barones Biman.
Was Karel niet tot over de ooren verliefd, omdat hij als eenig kind geen onderscheid kende tusschen broederlijke genegenheid en liefde, tocb deed de scheiding hem innig leed. Toen die evenwel eenmaal achter den rug was, kwam hij niet in de verzoeking een keertje méér dan afgesproken was te schrijven, en studeerde een tijd lang ijverig voort, doordien de illusiën zijner moeder somtijds aanstekelijk waren.

{==596==} {>>pagina-aanduiding<<}

Van lieverlede verflauwde echter zijn studielust en daar niet elke genegenheid bestand is tegen afstand en tijd, en een zoo vlugtige als de zijne wel het allerminst, werd ook zelfs de behoefte om Katinka te schrijven, later zelfs om haar brieven eenvoudig te beantwoorden, al minder; zoodat de bepaalde dag wel eens verstreken zou zijn zonder dat hij de pen opnam, indien moeder hem er niet aan herinnerde door een briefje te zenden ter insluiting aan den graaf, met wien ook zij geregeld correspondeerde over de stichting van een asyl te Wiesbaden, waarvoor zij bereids een comité te Arnhem had opgerigt, dat reeds menig muntje ophaalde en aan mevrouw Teltzen ter hand stelde om door deze den graaf te worden overgemaakt.
Sedert Dora's komst voelde Karel dat alléén hartelijke broederlijke genegenheid hem aan Katinka bond, want al spoedig had hij nichtje even lief als haar, en toen hij Dora's kunstzin opmerkte en alras al wat ze sprak de echo zijner gedachten geleek, gaf hij haar zelfs zoozeer de voorkeur, dat hij zich treurig gestemd voelde bij het natellen der nog resterende vacantiedagen.
Hoe het kwam wist hij zelf niet, maar 't was nog niet in hem opgekomen Katinka in Dora's tegenwoordigheid te noemen. Zijn vader gewaagde evenmin van haar, omdat hij geenszins met de schikkingen der barones was ingenomen en evenmin er op gesteld, dat zijn fatsoenlijke naam met zoo overtollig aanhangsel werd vereerd; of liever, dat zijn zoon, Karel Teltzen, straks met vreemde veeren zou pronken.
Alzoo had Dora zich nog niet onkundig van neef's engagement behoeven te houden. Na het ontbijt behartigde mevrouw Teltzen tot twaalf uur de huishouding. Dien tijd bragten Karel en Dora gewoonlijk heel prettig en gezellig door, met prentjes kijken, zooals tante 't noemde.
De grootste ijver heeft nog behoefte aan aanmoediging. Buitendien, hoe zoet is het belangstelling te vinden in een arbeid, waarvoor we leven. Dit ondervond ook Karel, die door Dora's bijval met verdubbelde geestdrift het penseel weder opvatte en schetsen maakte om Dora's kritiek in te winnen en alle andere studiën, ja zelfs de korrespondentie met Katinka vergat - om geen minuut van Dora's gezelschap te verliezen.
Inmiddels spoedde de vacantie om en toch scheen Karel niet aan heengaan te denken. Eindelijk moest moeder dringen,

{==597==} {>>pagina-aanduiding<<}
dat hij zijn studien zou hervatten en sloot Dora dientengevolge haar wekelijkschen brief aan Willem aldus:
‘Morgen vertrekt Karel. Hoe ik het daarna stellen moet weet ik niet. Alleen door hèm bleef ik kalm. De Wilka's groeten mij zelfs niet meer. Och Willem lief, zoek ze toch op zoo gauw gij kunt. Zij houden ook mij zeker voor te trotsch om met hen om te gaan. Wisten zij maar hoe ik letterlijk van heimwee verkwijn, om eens bij hen te zijn! Wat is het toch treurig, dat de gebreken van één mensch zoo veler levensgenot bederven; dat hoogmoed en bekrompenheid een overigens zoo goede vrouw bespottelijk maken, zelfs in de oogen van haar zoon. 't Is misschien heel gelukkig dat hij gaat, want ik zie aan zijn gezicht, hoe hij zich moet beheerschen, wanneer zij mij een pikanterie toevoegt over moeders familie of vrienden. Neen, ik zie het niet alleen, ik weet zelfs zeker dat hij de kamer verlaat, indien zwijgen hem te moeilijk valt. Hoe is die hoogmoed toch met vroomheid te rijmen? ‘De standen zijn door God zelven verordineerd; de bijbel vermaant immers: geef des keizers wat des keizers is,’ zoo beweert zij. 't Is zoo, maar tevens verklaart hij: ‘gij allen zijt kinderen van één vader.’ Maar ik zou te ernstig worden en u welligt ophouden met mijn gebabbel. Blijft uw promotie nog op Dinsdag bepaald? Schrijf dan toch onmiddellijk
aan uw Dora.

IV.

Best lief zusje,
Daar even ontving ik uw brief. Neen, ik promoveer Dinsdag niet; alles is reeds achter den rug. Wees dus gefeliciteerd met den doctoralen titel van uw broer, die eigenlijk veel te gelukkig is om bedaard te zitten pennen.
Verbeeld u, wat nooit verwacht geluk! Onze oude vriend, doctor Schepman te Rotterdam, heeft me voorgesteld zijn praktijk over te nemen! Tafels, stoelen, àlles had ik van louter vreugde wel willen omhelzen. 't Is waratje te verwonderen dat ik geen ongeluk heb begaan, toen ik als een kwâjongen over den kop duikelde en zoo'n kabaal maakte dat mijn oude hospita naar boven stoof. 'k Vloog haar om den hals, kuste heur bleeke tronie vermiljoen en danste met de trouwe verzorgster mijner jongste levensjaren in 't rond, tot dat, verbeeld u mijn schrik! mijn hospes binnenstuift, mij ‘gek’ scheldt, zijn verbijsterde wederhelft

{==598==} {>>pagina-aanduiding<<}
uit mijn armen rukt en in een omzien den trap weêr met haar afstormt. En toen...lach maar gerust! snikte je lummelachtige broer als een kind en dankte God voor de vervulling zijner wenschen. Daarop wierp hij een armen drommel, die ter zijner eer lustig een deuntje draaide, een beurs toe, met verzoek zich ook eens ter zijner eere te onthalen en, doch - wat hebt ge aan al mijn dwaasheden! Houd u goed, arm kind, treur niet om Karels vertrek, want nu de zaken zoo uitmuntend staan, kom ik u heel spoedig halen. Kunt gij wel gelooven aan de verwezenlijking van ons ideaal? Wel zullen we ons moeten behelpen, maar dat is niemendal, we zetten de tering maar naar de nering, he? en zijn er geen hair minder gelukkig om, dan of 't geld regende. Het overige mondeling, want eigenlijk is papier me te koel, nu ik mijn vurigsten wensch vervuld zie en met Gods hulp zwakken tot steun, armen tot troost, kranken tot verzachter van smarten hoop te zijn!
Dat is mijn godsdienst, beste Dora! en ik weet ook, de uwe, onverschillig of men die orthodox of liberaal gelieft te noemen. Weg met alle stelsels, maar houw en trouw aan het alles omvattend, alles bezielend gebod: hebt God lief boven alles en den naaste als u zelven! Dat willen we, dat zullen we, en misschien, misschien breekt de dag nog wel eens aan, dat tante zal moeten bekennen: ‘de kinderen van William zijn toch niet zulke heidenen als ik dacht.’ Dit toch gaf zij me niet onduidelijk te verstaan, toen ik rondweg verklaarde weinig op te hebben met haar comité's en haar godsdienst....der lippen.

Uw gelukkige Willem.

‘Wel, kindlief! wat 'n vrolijk gezichtje,’ zeî oom, toen Dora diens kamer binnentrad. ‘Tien tegen een dat Willem gepromoveerd is.’
‘Juist oom, ik kom eens bij u zitten, om u een en ander uit zijn brief voor te lezen.’
De goede man schoof een stoel naderbij, was weldra geheel gehoor en knikte en lachte als hij in lang niet geknikt en gelachen had, terwijl Karel geheel reisvaardig de slaapkamer zijner moeder binnenging en haar deed ontstellen door zijn ernstig:
‘Een enkel woord voor dat 'k vertrek. Als Dora uw dochter eens werd?’
‘Mijn dochter, wat meent ge...goede hemel! wat bedoelt ge?’ riep zij deels verontwaardigd, deels verschrikt.

{==599==} {>>pagina-aanduiding<<}

‘Ik zal duidelijker zijn. Ik neem haar tot vrouw; ten minste als zij mij hebben wil.’
‘En...en...Katinka...?’ Zij zweeg; de woorden stokten haar in de keel.
‘Luister, moeder!’ hernam hij: ‘'t wordt hoog tijd dat we elkaâr wat beter beginnen te begrijpen.’ Mijn heerlijk ideaal heb ik u geofferd, door student te worden. Wil graaf von Ritten mij voorthelpen, ik zal er hem dankbaar voor zijn, doch wil hij 't alleen om zijn dochter doen, dan wijs ik elke hulp bepaald af. Katinka heb ik lief als zuster, maar meer niet. Misschien had ik dit eerder moeten inzien...maar ik heb het zelf niet vroeger geweten, doordien ik eigenlijk niet wist wat liefde was.
‘Gereed te vertrekken, wensch ik uw opinie te kennen, nog liever uw raad in te winnen omtrent een schrijven dat ik dezer dagen den graaf wil toezenden en tevens uw toestemming te bekomen voor mijn engagement met Dora.’
Mevrouw Teltzen stond roerloos. Eindelijk lachte zij schamper: ‘Met Dora! arm...zonder de minste relatie...terwijl Katinka...’
‘Laat Katinka en den graaf rusten, moeder. Maak mij gelukkig, want ik vrees dat Dora uw toestemming eischen zal, alvorens mij de hare te geven. Ik ken haar daartoe genoeg en...’
‘Nooit!’
Hij beet zich op de lippen. ‘Is u dat ernst moeder? Ik kan, neen, ik wil het niet gelooven’ hernam hij, haar hand grijpend. ‘Zoo ja’, voer hij voort, als in haar ziel lezend, ‘zoo ja, dan verklaar ik even beslissend dat niets of niemand mijn keus wijzigen zal, noch mijn besluit doen wankelen.’
Trotsch hief zij het hoofd op en mat hem met een blik die scheen te vragen: ‘Spreekt aldus Karel, Karel wien mijn wenschen tot heden ten wet waren?’
Hij las althans die vraag uit dien blik en antwoordde daarom:
‘Ja moeder, ik durf zoo kordaat spreken. Ik beschuldig mij zelfs reeds veel te lang gezwegen te hebben. Die zoo overijld aangeknoopte betrekking moest reeds voorlang verbroken zijn. 't Was kinderspel, zoo als vader beweerde, en anders niet. Dora heeft zeer goed gemerkt hoe dierbaar zij mij is, even zeker als ik weet ook haar niet onverschillig te zijn, maar ik ben te eerlijk haar van liefde te spreken, zoo lang ik niet geheel vrij ben. Verbreek dus nog heden dat dwaas engagement en ik spreek met Dora om als de gelukkigste ter wereld mijn studiën te voleindigen.’

{==600==} {>>pagina-aanduiding<<}

Aan de heftigste ontroering ten prooi, wandelde ze op en neêr, terwijl Karel geduldig haar antwoord verbeidde. Eindelijk hield ze vlak voor hem stand en sprak hoog:
‘Karel!...zij heeft u betooverd, gelijk zij uw vader begoocheld heeft. Haar oogen hebben u 't hoofd op hol gebragt, maar uw moeder zal niet te min waken voor uw geluk, en keert ge haar daarom ook thans verbitterd den rug toe...eenmaal zult gij er haar voor moeten zegenen.’
Zij wilde zijn hand vatten, doch hij trok ze terug, kruiste de armen en antwoordde trillend:
‘Moeder! mijn opvatting van het huwelijk is een gansch tegenovergestelde van de uwe. Alles wat ik me ooit in een vrouw heb gedroomd, de innigste sympathie der ziel - die ik in Katinka zocht en vertrouwde te vinden - trekt me onweder-staanbaar tot Dora. Neen, haar oogen hebben mijn hoofd niet op hol gebragt. Van onze eerste ontmoeting af heb ik iets voor haar gevoeld wat ik nooit voor Katinka ontwaarde. Wij zijn geboren voor elkaâr, niets zal ons dus kunnen scheiden...’
‘En mijn wil?...’
‘Die zal ons slechts tijdelijk ten hinderpaal zijn. Verbitteren we ons daarom het leven niet, moeder, maak mij gelukkig,...eisch niet dat ik me zelf verkoop, dat...’
Eensklaps veranderde hij van toon en verweet zacht:
‘Gij hebt mijn arme Dora niet lief, moeder, maar staat het u daarom vrij ons te scheiden?’
‘Vrij of niet vrij! gij weet zeer goed, dat ik Katinka lief heb als dochter. Wilt gij mijn schoonste hoop vernietigen...hetzij zoo, maar geen Dora zal haar ooit vervangen!’
‘En waarom niet, moeder? Haat gij haar zoo of veroordeelt gij haar om haar afkomst van moeders zijde?’
‘Ik haat noch veroordeel haar. 't Is genoeg dat zij uw volle nicht is en ik me daarom verplicht gevoel bij mijn weigering te volharden. Zelfs uw vader zou zich tegen een nauwer verbintenis verzetten. In dit opzigt wacht u dus van dien kant geen steun.’
‘Moeder! gij meent niet wat gij zegt, gij kunt...gij moogt het niet meenen...en indien gij het meent dan...dan....’ en zich niet langer kunnende bedwingen, vloog hij de kamer uit en die zijns vaders binnen.
Dora's tegenwoordigheid bedaarde zijn drift en haar: ‘o Karel,

{==601==} {>>pagina-aanduiding<<}
hoe heerlijk! Willem is al gepromoveerd!’ hergaf hem zijn kalmte geheel.
Wel trilde zijn stem nog, maar ras genoeg had hij ook die beheerscht om haar een wandelingetje in den tuin voor te stellen, alwaar zij hem even goed over Willem kon spreken als binnenskamers.
Nauwelijks den tuin ingegaan, greep hij haar hand.
‘Dora ik kan niet heengaan, zonder te zeggen hoe zwaar 't mij valt eenige weken van u te moeten scheiden. Ik kreeg u zoo innig lief...mag ik hopen ook u niet onverschillig te zijn...mag ik...?’ En door haar verrasten blik èn door de verschijning zijner moeder getroffen, zweeg hij plotseling.
‘Dora!’ gebood mevrouw Teltzen, ‘ga oogenblikkelijk naar uw kamer.’
Onthutst wilde zij dadelijk gehoorzamen, doch Karel versperde haar den weg, terwijl hij zijn moeder met vlammende blikken toevoegde:
‘Beleedig haar niet! want ik vergeef u nimmer een enkel onberaden woord. Zoo gij mij waarlijk lief hebt, moeder, vervul dan mijn dierbaarsten wensch!’ Zijn heftige toon werd evenwel teeder toen hij er bijvoegde:
‘Zeg slechts: wees gelukkig, en wij zullen u zegenen niet waar...niet waar, Dora!?’
‘Ik heb u althans te lief om uw ongeluk te bewerken,’ antwoordde mevrouw Teltzen. ‘Ik gebied u te gaan, Dora...moest gij daarom mijn huis...’
‘Kom, Dora, ga...’ fluisterde hij haar nu in. ‘'t Is beter dat ge ons gesprek niet verder aanhoort. Vaarwel! nimmer zal ik ooit een ander liefhebben, al worden we ook gescheiden en al wilde ook de gansche wereld er mij toe dwingen. Onherroepelijk beschouw ik me aan u verbonden,’ en ijlings een ring van zijn vinger trekkend, schoof hij dien aan de hare, bracht haar in huis, kuste haar, stamelde nog eenige afscheidswoorden en keerde toen naar zijn moeder terug, die met trillende lippen het vlugtig tooneel had aangestaard.
‘En nu, moeder.....uw laatste woord?’
Door zijn ongekenden tegenstand verbitterd, antwoordde zij wederom kortweg:
‘Nooit!’ zij zeide dit echter luid genoeg dat Dora 't verstond, die, ter dood toe ontsteld, naar haar kamer was gevlugt en snikkend op een stoel gevallen.

{==602==} {>>pagina-aanduiding<<}

‘Vaarwel dan!’ riep hij, ijlde het huis binnen, de kamer van zijn vader voorbij, riep Jacob toe voor zijn bagage te zorgen en spoorde naar Utrecht, zonder afscheid van zijn ouders genomen te hebben.

V.

Eindelijk had Karel zich man getoond en den moederlijken keten afgeschud, doordien hij elken dag levendiger had gevoeld, dat zijn levensgeluk van het bezit van Dora af hing. De weigering zijner moeder had hem niet alleen verbitterd, maar oude wonden opengereten tevens. Eén ideaal kon hij haar ten offer brengen, een tweede soortgelijk offer was hem onmooglijk. Bij Dora's aankomst besloten zijn studiën op te geven en zich uitsluitend aan de kunst te wijden, deed de ontluikende liefde voor zijn nichtje hem de meêdeeling van dat besluit verschuiven. Hij had zijn moeder tè lief om haar een dubbelen slag toe te brengen. In 't zelfde oogenblik te zeggen: ‘ik word schilder’ en tevens te vergen de verbintenis met Katinka te breken en die met Dora toe te staan, daartoe ontzonk hem de moed en weldra begreep hij door één wensch voorloopig op te geven, de vervulling van den anderen te bespoedigen. Oogenschijnlijk studerend kon hij immers blijven schilderen? Alzoo vereischte die meêdeeling minder spoed dan de andere. Ten gelieve zijner moeder besloot hij zelfs te promoveren.
Teleurgesteld en gekrenkt door haar trotsche houding en niet minder door de minachting Dora betoond, gaf hij thans dit plan geheel op. Zeer ontstemd door de vrees hoe zij welligt gekweld zou worden, kwam hij te Utrecht aan, en ging onmiddellijk naar de societeit om aan de vrienden te vertellen, dat hij alle regterlijke studiën onherroepelijk afzwoer.
't ‘Hoerah!’ dat bij zijn binnentreden werd aangeheven, bewees, hoe gezien de sedert dagen reeds verbeide Teltzen was. Weldra was het besluit bekend. Deze juichte het toe, gene keurde het af, doch allen kwamen overeen, dat er op zijn toekomstige loopbaan gedronken moest worden.
De champagne bruischte, de glazen rinkinkten, de stemmen klonken steeds luider, maar de held van 't feest bleef zoo somber en afgetrokken, dat men hem begon te plagen met zijn distractie. Ongelukkig voegde zich Turlunt bij de klub, een student met wien hij nog een oude schuld te vereffenen had. Sedert klonk scherts den overspannen, oogenschijnlijk bedaarden Karel als ernst. De drift die 's morgens niet was uitgewoed, verhief zich

{==603==} {>>pagina-aanduiding<<}
met verdubbelde kracht, toen hij zijn kwelgeest beleefd verzocht zijns weegs te gaan of te zwijgen. Het verzoek baatte niet; toen begon hij te bevelen, daarna te dreigen en eindelijk zich niet langer meester, vloog hij op en dwong hem met een vuistslag te gehoorzamen. Dit was het sein tot algemeenen opstand. Deze koos partij voor Teltzen, gene voor Turlunt en beiden eischten weldra voldoening. Het duel werd bepaald op den anderen morgen, klokke acht. Secondanten waren even schielijk aangesteld als er besloten werd gezamenlijk den nacht door te brengen. Dientengevolge waren de hoofden 's morgens nog meer verward dan 's avonds en was Karel zich zijn toestand maar half bewust, toen hem de pistool in de hand werd geduwd en een kogel langs zijn ooren snorde, terwijl die, welke hij afschoot, zoo juist trof, dat Turlunt wankelde, viel en voor dood bleef liggen.
‘Vlugt, vlugt!’ riepen sommigen, terwijl zij den verbijsterden vriend naar het rijtuig sleurden en anderen zich over den verslagene ontfermden.
‘Waarheên toch, waarheên?’..
‘Hoe verder zoo beter,’ meende er een. ‘Het schip van mijn broêr wacht op gunstigen wind. Als ik eens gauw seinde? De passage is wel met den oude te vereffenen en de bagage alligt te vinden in de kleêrkast van den kapitein. Hoe denk je er over kerel?’
‘Ik kan niet denken,’ steunde Teltzen, eerst nu ontnuchterd. IJlings werd er nu getelegrafeerd en luidde het antwoord, dat de kapitein uit deernis met den ongelukkige zou dralen tot hij aan boord was.
Meer dood dan levend leidden zij hem naar 't station, en reisden onverwijld naar Brouwershaven.
Om den inmiddels opgezetten oostewind had de kapitein bereids maatregelen doen nemen om onmiddellijk het anker te ligten. Nauw was Teltzen dus aan boord en hem de juiste toedragt der zaak bekend of het schip ging onder zeil.
Met even dolle hoofden reisde nu het viertal, dat den armen vriend had weggebragt, terug, toen hen eensklaps inviel, dat de ongelukkige ouders wel ten spoedigste mogten ingelicht worden. Meer en meer overtuigd, dat zij dezen een ontzettenden slag zouden toebrengen, en misschien te voorbarig hadden gehandeld, gevoelde geen hunner lust om boodschapper van zulk een treurmare te zijn. Gelukkig herinnerden zij zich Willem Teltzen, die te Leiden studeerde. Zij besloten dus derwaarts te gaan en hem de droevige taak op te dragen.

{==604==} {>>pagina-aanduiding<<}

Te midden zijner promotie-vreugde werd de jonge doctor door de Utrechtschen overvallen. Zelf geheel verpletterd, zocht hij vruchtloos een middel om den zoo vreeslijken slag te verzachten. In de eerste plaats besloot hij Dora te schrijven. Kende zij de toedragt der zaak, dan vond hij althans in haar eenigen steun bij de mondelinge meêdeeling. Zonder te vermoeden hoe zij dubbel geschokt moest worden, begon hij onmiddellijk na het vertrek der studenten haar hun bezoek en de aanleiding daarvan te schrijven, en eindigde met zijn overkomst vast te stellen weinige uren na de ontvangst van den brief.
En wel moest Dora dubbel geschokt zijn. Zij beminde Karel niet minder dan hij haar; doch door zich steeds op te dringen dat hij geëngageerd was, ofschoon 't haar zeer bevreemdde bij zijn vertrouwlijkste meêdeelingen nooit de minste toespeling hierop vernomen te hebben, beproefde zij die ontluikende liefde te onderdrukken. Na zijn vertrek echter ontdekte zij, hoe diep die nogthans wortel schoot, hoe innig gelukkig zij zou wezen, indien tante onmiddellijk had toegestemd en hoe diep rampzalig, indien zij van Karel gescheiden moest blijven, al werd haar ideaal: bij Willem in te wonen, ook verwezenlijkt. Tante's bepaalden tegenzin in die verbintenis doorgrondde zij niet, doch al spoedig wies de overtuiging, dat die alleen moest veroorzaakt worden door de diepe teleurstelling haar toegebragt. Zij droomde immers zoo schitterende toekomst voor haar zoon door een huwelijk met die gravin?
Neen, mevrouw Teltzen moest bepaald zich zelve niet meer zijn, indien zij oogenblikkelijk had toegestemd. 't Was zoo natuurlijk dat zij gekrenkt en ontstemd werd, ja haar, wel is waar onschuldige, maar niettemin onmiddellijke oorzaak van de grievende teleurstelling, zoo bits en onheusch bejegende.
Dergelijk gepeins stilde haar kommer, ontnam aan tante's scherpe woorden alle pikanterie, deed haar elke beleediging vergeten en besluiten, andermaal de toekomst vol vertrouwen te verbeiden.
Karel had haar immers lief? Wat begeerde zij voor het tegenwoordige meer? En haar tranen werden zóó door allerlei opwekkende gedachten gedroogd, dat haar lief gezichtje geen spoor meer van die straks zoo akelig doorgebragte uren verried, toen zij op tante's verzoek aan tafel verscheen.
Stil en vreeslijk eentoonig kroop de dag om.
Mevrouw blikte ernstiger, fierder dan ooit om zich heên.

{==605==} {>>pagina-aanduiding<<}
Mijnheer keek zijn wederhelft telkens vragend aan, onzeker of zij hem geen opheldering kon of wilde geven omtrent Karels verzuim. Vertrokken zonder hem de hand te drukken! Daar moest bepaald iets achter schuilen.
Hij nam Dora onder verhoor, maar die begreep het natuurlijk evenmin. Alleen kon zij zeggen dat Karel, op het punt van te vertrekken, bespeurd had, dat zijn horloge zoo veel minuten naging en hij daarom zeker zoo haastig was heêngegaan.
Oom en tante waren dus beiden, hoewel om verschillende oorzaak, verstrooid, zoodat noch de een noch de andere den pas vertrokkene noemde. Ook de volgende en derde dag ging treurig voorbij.
Een tweede brief van Willem was dus een overheerlijke afleiding. Deels verrast, deels verschrikt, greep Dora er naar. Moeielijk haar ongeduld bedwingend tot dat de lamp zou gebragt zijn, doorliep zij de jobstijding bij het schijnsel van den ganglantaarn, dus gelukkig zonder getuigen.
't Duurde geruimen tijd voordat zij genoeg hersteld was om weder binnen te gaan. Haar ongewone bleekheid wekte onmiddellijk oom's aandacht, doch daar tante die toeschreef aan een haar welbekende oorzaak en onderstelde, dat zij een brief van Karel had ontvangen, wist zij hem dienaangaande spoedig gerust te stellen, terwijl zij Dora zelve met scherpe oogen waarnam. Eindelijk voelde het arme kind zich in staat Willem's groet over te brengen en zijn overkomst per laatsten trein meê te deelen, daar hij zijn voogd over geldzaken wenschte te spreken.
Tante viel een pak van 't hart, en oom werd van lieverlede opgewekter door het blij verschiet, den jongen doctor zoo spoedig bij zich te krijgen, terwijl Dora, door onuitstaanbare hoofdpijn gekweld, deze te baat nam om zich te kunnen verwijderen en op haar kamer aan hare smart den teugel te vieren.
Tegen dat oom zich naar 't station begaf om Willem af te halen, kwam zij weder beneden.
Hoe gansch verschillend was de ontmoeting tusschen broeder en zuster van die welke zij zich hadden voorgesteld! Spraakloos omhelsden zij elkander, en spraakloos bleven zij zoo lang, dat oom zich aan Willem's stilheid begon te ergeren en den wensch niet weêrhouden kon, dat de promotie op Karel minder nadeelig werken mogt. Onwillekeurig sidderden beiden, toen hun blikken elkander kruisten.
Besloten, de arme ouders dien nacht nog rustig te laten slapen, vermande Willem zich en beproefde opgeruimd te schij-
{==606==} {>>pagina-aanduiding<<}
nen; welke poging werkelijk gelukte, toen oom en tante zijn goede vooruitzichten, door doctor Schepman's voorstel hem geopend, breedvoerig bespraken.
Dora's verontschuldiging voor Karels verzuim kwam den heer Teltzen zoo waarschijnlijk voor, dat hij het door de vingers had gezien en den ganschen nacht overheerlijk sliep. Doch mevrouw kon nu evenmin den slaap vatten als den vorigen nacht. Steeds zag zij Karels verstoord gelaat, terwijl zijn heêngaan zonder handdruk of kus haar hoe langer zoo meer beklemde.
Willem en Dora bleven tot ver na middernacht bijeen, want Dora kon den geliefden broeder niet verzwijgen, waardoor Karel vermoedelijk zoo prikkelbaar was geweest. Geen wonder, dat èn haar meêdeeling èn niet minder haar diepe smart Willem's taak aanmerkelijk verzwaarden.
Voor dag en dauw bevonden zij zich weder in den tuin, waar oom zich spoedig bij hen voegde en zoo opgeruimd sprak en schertste, dat de jonge doctor hoe langer zoo meer den moed verloor en daardoor ook het ontbijt nog zorgloos werd genuttigd.
Daarna verzocht de heer Teltzen hem een sigaar in zijn kamer te rooken en meteen de finantieele kwestie te bespreken.
Met looden schoenen volgde hij den opgeruimden man. De geldzaak was spoedig vereffend en daar de eene promotie aan de andere deed denken, begon de oude heer onmiddellijk over die van zijn zoon en kreeg Willem daardoor aanleiding te vragen of Karel werkelijk van zins was te promoveren.
Een toestemmend antwoord ontvangend, begon hij te spreken over diens leven als student-schilder, waarvan oom wel eenig vermoeden koesterde en eindelijk over beuzelingen, die alligt aanleiding konden geven tot geschillen. Eenmaal zoo ver, greep hij moed en naderde meer en meer het doel, terwijl Dora, nauw in staat haar ontroering te bedwingen voor tante, die haar zoo ras zij alleen waren geen woord meer toesprak, angstig naar de voetstappen luisterde en eigen lijden vergat, om zich dat van den armen vader te levendiger voor te stellen.
Eindelijk naderden loome schreden. De deur werd geopend en Willem knikte haar treurig toe.
‘Houd u goed, beste oom!’ fluisterde hij, hem naar de kanapé leidend.
‘Karel! Karel!’ snikte deze neêrvallend. ‘God, o God! wat bezoekt gij mij zwaar!’

{==607==} {>>pagina-aanduiding<<}

Dora schoot toe, knielde bij hem neêr en beider tranen vermengden zich, terwijl tante het tooneel als wezenloos aanstaarde.
‘Wat...wat...hemel! wat is er gebeurd...Willem...Dora...Teltzen?’...stotterde zij, hen beurtelings met starren blik aanziende.
‘Karel - moordenaar...weg - o God, o God!’ jammerde de oude man op nieuw.
‘Wees bedaard, tante!’ en Willem vatte haar hand, ‘hij leeft en is gezond...maar moest voor eenige maanden buitenslands!’
‘Buitenslands...waarom...waartoe?...zonder handdruk...zonder kus...vertrokken!...’ kreet zij, ‘en dat door u, Dora...o Dora...dat ik u nooit hadde gekend!’ Toen draaide zij met de kamer rond en ving Willem de bewustelooze in zijn armen op.

VI.

Wie onder allerlei kleine wederwaardigheden telkens dreigt te bezwijken, openbaart dikwijls buitengewone kracht bij een treffenden ramp.
Zoo ook Dora. Haar kalmte was bewonderenswaard.
Twee maanden zijn voorbijgegaan; twee maanden gedurende welke mevrouw Teltzen's vertwijfeling, nadat haar alles bekend was geworden, soms tot krankzinnigheid dreigde over te slaan, en de smart van den armen vader algemeen deernis wekte.
Verpletterend was dan ook de schok voor 't trotsche moederhart. Ontzettend de beproeving die haar geloof moest ondergaan.
Haar godsdienstige theoriën waarborgden de uitnemendste praktijk. Immers menigmaal had zij beproefden gepredikt, dat het kruis met ootmoed moest gedragen, omdat de Heer het oplegde. Helaas! nu zij zelve het voorbeeld geven moest, bleek de krachteloosheid van het geloof der lippen. Wat haar voorheen ten afgod was, trok haar aandacht niet meer, en allengs verviel zij in een dofheid waaruit niets haar scheen te kunnen wekken, zelfs niet de zekerheid dat Karel te overijld was gevlugt, daar Turlunt wel ernstig maar niet doodelijk gewond was, en er veel hoop op diens behoud bestond; zelfs niet de brief, door Karel den loods meêgegeven; zelfs niet het vooruitzicht, dat hij binnen een jaar terug kon zijn.
Willem's bekommering over dien treurigen toestand steeg met den dag, doch eensklaps scheen zijn vrees overbodig. Haar somberheid week. Zij begon weder te spreken. Wreede

{==608==} {>>pagina-aanduiding<<}
teleurstelling! Elk woord ademde bitterheid en wrok; elk woord was een smalen op menschen en God.
Deze nog droeviger zielsgesteldheid vermeerderde niet weinig het lijden van den armen vader. Zijn vermaningen tot berusting, de ware ootmoed waarmeê hij zelf het kruis torschte, verbitterden haar slechts te meer. Zij begon hem te verwijten dat Karel hem niet zoo dierbaar was als haar; dat hij nooit zoo schitterende toekomst voor hem gedroomd had als zij; dat hij 't gebeurde koel den graaf von Ritten had kunnen meêdeelen en daardoor de verbintenis met Katinka, waarop alle ontwerpen berustten, vermoedelijk had verbroken; ja, zij verweet hem zelfs zijn geloof, dat alle kwaad zijn lichtzijde bezit en dat deze mede eenmaal zou blijken van dit onheil.
Ten einde raad over de onheusche bejegening welke Dora van haar moest ondergaan, verweet oom haar, dat zij haar pligt tegenover zijn pupil verzuimde, terwijl deze alles opofferde om haar smart te balsemen. Verontwaardigd over die beschuldiging, antwoordde zij: ‘Hoe waagt ge, 't haar voor te spreken!? Zij, zij alleen is de schuld van 't gebeurde. Hoewel ik haar in vertrouwen Karels engagement had meêgedeeld, lokte zij hem nogthans in haar net. Den eersten avond ontdekte ik dit reeds. Haar laaghartig streven is bekroond! Welk jongmensch blijft ongevoelig voor avances als de hare!? Ja, Teltzen! zie me maar zoo verbaasd niet aan. Karel heeft zich, zoo goed als onder mijn oogen, gedeclareerd, en hoe zij mij trotseren durft, welk onedel karakter zij bezit, bewijst, dat zij nogthans zijn ring blijft dragen, al weet zij dat ik haar nimmer als dochter zal of wil erkennen. Zij, verbeeld u! de kleindochter van een epicier, draagt den ring mijner moeder, barones Biman, geboren gravin Percher. 't Is een crime! een crime! En gij durft mij verwijten mijn pligt te verwaarloozen!’
‘Stil lieve, maak u niet zoo overstuur. Waarlijk, ik meende het zoo kwaad niet. Heeft Karel haar dan toen...toen...?’
‘Zeker, toen hij zoo overhaast vertrok had zij hem die declaratie juist ontlokt. Ik heb u wel gewaarschuwd, dat zij ons zou dwarsboomen en alleen daarom me zoo sterk tegen haar inwoning geopponeerd.’
‘Dus bemint Karel...Dora!?’ en toen de heer Teltzen dit zich zelven vertelde, klaarde zijn gezicht geheel op.
‘Ha! gij verheugt u in mijn smart!’ verweet mevrouw, want

{==609==} {>>pagina-aanduiding<<}
die opklaring van 's mans somber gelaat ontging haar niet en schreiend verliet zij hem. Mijnheer wandelde eenige malen den tuin op en neêr en zat daarna voor zijn schrijftafel, om den graaf von Ritten te verzoeken de verbintenis hunner kinderen als verbroken te beschouwen.
Verbaasd over zijn moed en voor geen goud willend dat zijn vrouw er achter kwam, bezorgde hij den brief eigenhandig. Gaandeweg kreeg hij echter angst voor 't antwoord en sloop daarom tegen dat dit kon arriveren en de besteller schelde, de kamer uit.
Toen hij 't ontving, keek hij omzigtig rond of zij hem ook bespieden kon en las toen met kloppend hart:

Mijnheer!
Gij voorkomt mijn wensch. Bij nader inzien geloof ik, dat uw zoon gelukkiger zal zijn met een echtgenoot uit zijn kring en mijn dochter, de jonge gravin, met een uit den haren. Mijn titels en vermogen, gij zult dit moeten toestemmen, geven haar aanspraak op een gemaal, die meer is dan eenvoudig advocaat met burgerlijken naam.’

‘Dat 's kort maar krachtig en 'k moet zeggen, flink gevonden, om de eer aan zich te houden!’ philosofeerde hij, den brief in duizend stukjes scheurend. Toen zocht hij Dora op en nam haar tot confidente. Sedert bestond er een innige vertrouwlijkheid tusschen oom en nicht, die tante alras op het denkbeeld bracht, dat beiden tegen haar samenspanden, en dit prikkelde haar nog meer om nichtje's gezondheid door speldeprik op prik te verwoesten, totdat zij weder in haar mijmerenden toestand terug viel. In die treurige dagen verkwikte Dora evenwel een ontmoeting met jufvrouw Wilka als een zonnestraal na weken regen. Zij bedwong haar vreugde in den winkel, waar die ontmoeting plaats vond, zoo weinig, dat jufvrouw Wilka, van de oprechtheid overtuigd, haar meê naar huis nam, alwaar zij spoedig haar zonderling gedrag ophelderde. Innig verheugd, dat de dochter harer vriendin nog hetzelfde hartelijke kind was, verzekerde jufvrouw Wilka haar nimmer meer te zullen verdenken, al hervatte zij ook nooit het bezoek, terwijl Dora er hoe langer zoo minder kwaad in zag, in deze tegen tante's wenschen te handelen, en daarom beloofde, zoo dikwerf zij kon, naar de apotheek te zullen échapperen.

{==610==} {>>pagina-aanduiding<<}

Sedert sloop zij menigmaal derwaart, ontmoette nu deze dan gene van moeders oude vrienden en kreeg daardoor telkens nieuwe kracht om met blijmoedigheid haar waarlijk niet gering kruis te dragen.
En daar zij ooms vertrouwen met vertrouwen vergold, begunstigde deze die échappades, door haar telkens voor een wandeling, waartoe mevrouw Teltzen niet te bewegen was, uit te noodigen. Zij bragt hem dan naar de societeit of hij haar naar Wilka, en beiden haalden elkander weder af.
Geen wonder dat haar genegenheid voor den besten oom toenam, naar mate die voor tante verminderde. Zelfs de vreugde over een praaiberigt wekte deze niet uit hare sombere stemming.
Willem had inmiddels een aardig huisje te Rotterdam gehuurd en haastte zich dit ook voor Dora's ontvangst gereed te maken. Dora zelf daeht met innige vreugde aan haar aanstaand vertrek en wenschte niets liever dan zoo schielijk mooglijk een vrouw te ontvlugten, die haar nooit eenig liefdebetoon geschonken of moederlijk toegesproken had, ja de genegenheid, die zij zelve haar nu en dan zocht te bewijzen, omdat zij Karels moeder was, met norschheid afwees.
En toch, zag ze oom aan, dan voelde zij zich niet weinig bezwaard.
Hij had zich zoo aan haar gehecht en kon zoo uren achtereen met haar over Karel spreken, terwijl de minste toespeling op vertrek hem zoo ontstemde.
't Was een bang oogenblik toen hij haar eindelijk bezwoer te blijven en zijn verlatenheid schetste, indien ook zij heenging. Slapelooze nachten volgden er in menigte en zwaarder werd steeds de strijd tusschen hoofd en hart, tusschen liefde en plicht. En waarlijk, niet gering was het offer, toen zij voorloopig afstand deed van 't idéalische leventje dat zij zich bij Willem had gedroomd. Toen zij dezen haar besluit had gemeld, voelde zij eerst van hoeveel genot zij afstand had gedaan. Doch ooms hartelijke genegenheid, zijn erkentlijkheid en vreugde beurden haar op en de overtuiging, hem gelukkig te maken, bedwong haar smart.
En hoezeer behoefde oom weldra haar liefde en steun!
Zijn vrouw mogt hem verweten hebben, dat hij Karel minder lief had dan zij, omdat hij zoo gelaten kon zijn, zijn hair vergrijsde nogthans. Zijn forsche gestalte dook ineen; zijn stem klonk weemoedig; zijn gezicht werd beneveld en van lieverlede overvielen hem een onrustbarende matheid en afgetrokkenheid,

{==611==} {>>pagina-aanduiding<<}
waaruit hij slechts gedurende 't schrijven aan zijn zoon voor eenige oogenblikken kon worden opgewekt.
Zoo ras echter die uitvoerige epistel verzonden was, bereidden Dora's brieven Willem voor op toenemend verval van ooms krachten, daar hij zich gedwongen zag 't bed te houden.
In dagen had de heer Teltzen dit haast niet verlaten. Zich ten volle zijn toestand bewust, droeg hij Dora allerlei beschikkingen op, voor het geval dat hij Karels terugkomst niet mogt beleven.
‘'t Zou me hard vallen,’ verzekerde hij, ‘maar wat God doet is wel gedaan, vergeet dat nooit, mijn kind, en de beproevingen des levens zult ge kunnen wederstaan. Ik zegen uw verbintenis met mijn jongen.’
Toen keerde hij zich ter andere zijde, waar tante zich bevond.
‘De lamp gaat uit, moeder!’
Zij scheen hem niet te begrijpen. Gedachteloos zat zij naast het ledikant. Hij bemerkte die verstrooidheid, want een zacht: ‘arme, arme moeder!’ ontsnapte hem, toen hij zich weder tot Dora keerde.
‘Zeg hem toch vooral, dat mijn laatste gedachte, mijn laatst gebed voor hem is geweest!’
Terwijl hij sprak ondersteunde zij hem, en met angst bespeurde zij hoeveel moeilijker dit viel dan den vorigen avond. Afgemat door die weinige woorden, ademde hij zwaar en sloot de oogen. Welhaast hief hij ze weêr op, zag nu zijn vrouw, dan Dora aan, greep beider handen, sloot ze tusschen de zijne en fluisterde, het hoofd naar de laatste gekeerd en de brekende oogen op de eerste gerigt:
‘Zij is mijn nalatenschap...Aanvaard haar om mijnent...om Karels...wil...’
Toen lachte hij zijn echtgenoot, die hem met strakke oogen bleef aanzien, toe en verduidelijkte haar zijn bedoeling door op Dora te wijzen.
Om hem te beter te ondersteunen knielde Dora.
‘Ik zal doen wat u verlangt...ik neem uw nalatenschap aan, lieve...lieve oom!’ Zij verzekerde en bezegelde die belofte door een kus. Helaas! die kus werd niet meer beantwoord. Een diepe zucht, en hij was in haar armen ontslapen.
Den volgenden dag kwam Willem om zijn zuster een taak te vergemakkelijken, die haar kracht dreigde te boven te gaan. Want de schrik, door het overlijden van haar echtgenoot veroorzaakt, doofde de rede van mevrouw Teltzen bijkans geheel uit.
Er moest niet alleen op een middel worden gepeinsd om haar uit die verdooving te wekken, maar tevens om haar onder beter

{==612==} {>>pagina-aanduiding<<}
toezigt te stellen dan dat eener negentienjarige, die zelf reeds zooveel te dragen had.
Treurig gestemd trad Willem binnen. De vroolijke zonnestralen schenen te spotten met den rampspoed dier eertijds zoo gelukkige woning, en niet minder met de ontzettende smart, over tante's eertijds zoo blozend gelaat verspreid.
Kon luttel tijds zulk een verwoesting aanrigten, zonder dat ook ziekte sloopend werkte? Hoeveel zielsverdriet teekende dat doodsbleek gelaat! dacht hij op haar toetredende.
‘Karel!’ stotterde zij, en door de gelijkenis der neven een oogenblik misleid, breidde zij haar armen uit.
Hij wierp er zich in, maar toen stootte zij hem terug. Haar verhelderde blik werd weder dof, haar handen vielen op nieuw moedeloos in den schoot, zonder dat zij Willem's smart over dat terugstooten opmerkte.
Wetende dat Dora de erfenis aanvaard had, en van haar onwrikbaarheid overtuigd waar het een eens genomen besluit gold, hield hij haar nogtans de honderden moeilijkheden voor, aan haar taak verbonden.
‘Niets ter wereld mag me afschrikken,’ antwoordde zij. ‘Oom ontsliep kalm op mijn hem gegeven woord, en...zij is immers Karels moeder? Daarom alleen reeds zou ik me over haar ontfermen. Doch al stond ik tot deze in geenerlei betrekking, dan nog zou diepe deernis mij beletten, haar aan haar lot over te laten. Onder de vrienden, die zij hier bezit, was er niet een, die haar nu en dan kwam toespreken of behoefte had de arme op te beuren. Zij schijnt wel zeer gezien, maar heel weinig bemind te zijn.
Nu, als gij er zoo over denkt, zusje, dan schiet mij niets over, dan oom's nalatenschap te deelen. Kom met haar bij mij inwonen. Mijn huis is ruim genoeg!...’
‘Als dát kon!...o Willem, het zou de eerste zegen zijn op mijn liefdewerk. Maar hoe haar daartoe te bewegen?’
‘Haar toestand verbiedt haar eenige opinie te uiten, Dora. Ik zal er dus den executeur-testamentair over spreken.’
En 't woord bij de daad voegende, begaf hij zich tot dezen, om welhaast zijn voorstel te hooren toejuichen, terwijl de doctor nog dienzelfden dag verzekerde, dat hij een gunstigen keer der zielsziekte verwachtte, door den invloed eener geheel nieuwe omgeving.
Onmiddellijk na de begrafenis werden er nu in allerijl maatregelen voor de verhuizing genomen. Mevrouw Teltzen scheen allengs besef

{==613==} {>>pagina-aanduiding<<}
te krijgen van 't geen haar te wachten stond. De doctor nam een geschikt oogenblik waar om de lichtzijde van het plan aan te toonen, en oogstte de voldoening, haar goedkeuring te verwerven. Sedert scheen zij zelfs te verlangen, een stad te verlaten, die voor haar zoo rijk was aan treurige herinneringen.
Niet zonder ontroering verklaarde Dora eindelijk dat zij gereed was en ging zij van de Wilka's en andere vrienden afscheid nemen.
Weemoedig, maar toch vol vertrouwen, verliet zij de stad, die zij drie maanden geleden zoo bekommerd was ingetreden, om met het oog op de leiding Desgenen, die haar tot dusver zoo trouw ter zijde gestaan had, een derde tijdperk van haar leven in te gaan.

VII.

De ernstige zijde van Dora's karakter moest zich in den laatsten tijd meer ontwikkelen dan de vroolijke, al lag scherts ook op den bodem haars harten, al beloofde zij eertijds buitengewoon te zullen schitteren zoo door geest als vernuft. Alzoo vormen en vervormen de omstandigheden toch werkelijk den mensch.
Met een gansch anderen blik overzag zij nu het leven, dan toen er niets dan vreugde en liefde op haar weg ontluikte. Zoo breede schaduw, als zich binnen zoo luttel tijds over die bloemen had gespreid, moest haar wel voortdurend ernstiger stemmen dan leeftijd en karakter eischten.
Oom's nalatenschap woog zwaar en zwaarder elken dag, zoodat zij die eerlang als een keten voortsleepte.
't Viel niet moeielijk, de stil mijmerende vrouw te verplegen, maar toen de voorspelling van den doctor waarheid bleek en de nieuwe omgeving allengs haar bewustzijn deed herleven, brak voor de arme Dora een regt treurig leven aan. De smart had haar hart niet verteederd noch haar hoogmoed gefnuikt. Immers, de liefderijkste verpleging werd door haar met bitsheid en norschheid beloond.
En desniettegenstaande beijverden zich nicht en neef beiden om haar wenschen te voorkomen.
Nauw gevoelde zij zich t'huis in de nieuwe woning, toen tante volstrekt naar de Boompjes wilde verhuizen; zij smachtte naar 't uitzicht op de rivier, en verklaarde zich bereid alle kosten te dragen, mits haar wenschen zoo spoedig mooglijk werden ingewilligd. Die wensch scheen beiden het overtuigendst bewijs van den terugkeer harer geestvermogens. Zij haastten zich daarom aan het grillig verlangen te voldoen, hoe veel moeite 't ook

{==614==} {>>pagina-aanduiding<<}
kostte, nauw op orde, weder onverwijld op te breken.
Eenige weken in de Boompjes gevestigd, ontving mevrouw Teltzen een bezoek van een heer van middelbaren leeftijd, van wien Willem noch Dora iets anders konden te weten komen, dan dat hij Litolf heette en een zeer godzalig man was, die mevrouw Teltzen allengs in kennis bracht met even godzaligen als hij. Die godzalige kennissen begonnen echter een hoogst ongodzaligen invloed uit te oefenen op het huislijk leven der Teltzens. Bekend geworden met de geringe sympathie, die tusschen de huisgenooten bestond, beproefden zij geenszins de kloof te dempen, maar die steeds te verwijden. Willem ging nooit ter kerk, hij was dus een antichrist, en Dora ging aan hetzelfde euvel mank. Mevrouw Teltzen had beiden wel is waar nooit uit een beter oogpunt beschouwd, maar ze toch tot heden ongemoeid gelaten, althans zich niet geroepen geacht tot eenig bekeeringswerk. Door velerlei inblazingen begon zij thans op kleinigheden te letten, die vroeger haar aandacht ontsnapt waren, doch haar nu een volslagen gebrek aan godsdienstzin verrieden, terwijl zij zich zelf geheel begroef in een leer die andersdenkenden of wie in vormen van haar verschilden volslagen godloochenaars noemde.
Willem verrastte Dora met een pianino. Tante hield niet van muziek, maar sedert zij weder uitging en vrienden ten harent ontving, liet zij haar vrij genoeg om een paar uren daags te kunnen studeren. Op zekeren dag stortte zij al haar kommer uit in een adagio, terwijl de geheimzinnige heer Litolf, wiens privaat leven met een ondoordringbaren sluijer omgeven scheen, zich bij mevrouw Teltzen bevond.
Verschrikt sprong hij op, greep zijn hoed om zich te verwijderen, en vroeg met oogen schitterend van verontwaardiging:
‘Hoe kunt gij die wereldsche muziek dulden?’
‘Ik bid u, blijf, en ik gelast oogenbliklijk dat zij niet spele,’ verzekerde zij.
‘Zoo doe wat gij zegt!’ antwoordde hij min of meer gebiedend. En als oefenden die langzaam uitgesproken woorden een magnetische kracht uit, verschrikte zij Dora eenige seconden daarna, niet minder door haar streng gelaat dan door den toon harer stem.
Zij kleurde, antwoordde niet, maar sloot de pianino en verkropte haar ergernis en smart.
‘Zie zoo mijn waarde,’ zeî Litolf toen zij weder binnentrad, ‘met onverholen vreugde merk ik hoe goed gij het meent met dat wereldsch ding en niet minder met het dienen van den

{==615==} {>>pagina-aanduiding<<}
Heer. Tot in het geringste toe betaamt het ons zijn wil te volbrengen en vooral niets onbeproefd te laten om onze huisgenooten van het eeuwig verderf te redden. Sta niets toe wat des satans is. Houd haar uur aan uur haar verdorvenheid voor oogen, en eenmaal zult gij uw loon oogsten. Hoe zwaarder strijd, hoe heerlijker overwinning en grooter roem bij den Heer. Beproef haar te redden, is 't niet om haar zelfs wil dan uit deernis met uw eigen ziel, want alle goede werken verminderen onze schuld.’ En met zekere plegtigheid haar de hand biedend, wenschte hij haar Gods besten zegen en vertrok.
Onmiddellijk begaf mevrouw Teltzen zich naar de huiskamer, waar zij Dora in een boek verdiept aantrof.
‘Wat leest gij, nicht?’ vroeg zij streng.
‘Een boek van Willem,’ luidde 't ontwijkend antwoord, daar het noemen van den titel alligt aanleiding kon geven tot geschil.
‘Heb ik u niet eens voor al verboden, werken van Willem te lezen? Zij dienen slechts om u nog meer op het dwaalspoor te brengen. Hier hebt gij beter lectuur.’ En voor dat Dora er op verdacht was, verwisselde zij het boek met eenige tractaatjes.
‘Gij deedt beter, die braceletten te verkoopen en het geld den armen te geven, dan u dus op te schikken,’ hernam zij, het boek openend. ‘Hoe? Leven en rigting van Pierson? Schaamt ge u niet, dergelijk geschrijf in te zien? 't Wordt meer dan tijd de verspreiding daarvan te keeren. Den prijs zal ik u vergoeden, maar het boek ziet ge niet meer terug!’ en dood bedaard stak zij 't bij zich.
Dora was verstomd, toen zij even bedaard twee rijksdaalders op tafel schoof en zonder een woord meer te zeggen heenging.
Sedert werd zij telkens overvallen, zoodat zij bijkans geen boek meer durfde inzien wanneer tante thuis was.
Muziek en lectuur waren haar dus zoo goed als ontzegd, en conversatie met oude vriendinnetjes had niet minder bezwaren in dan die in Arnhem met de Wilka's c.s., behoudens dit verschil: voorheen keek mevrouw Teltzen angstvallig naar stand, nu naar godsdienstrigting.
Na elk bezoek van den geheimzinnigen Litolf zocht zij diens theorieën op Dora toe te passen en verweet zij het arme kind zoo bits en scherp haar godloosheid en wereldzin, dat het aan zich zelf begon te wanhopen en bepaald geloofde zoo zondig en slecht te zijn, als haar dag aan dag werd verzekerd.
Aan neef waagde mevrouw Teltzen zich evenwel niet. En

{==616==} {>>pagina-aanduiding<<}
Dora verkropte leed en smart om hem niet te ontstemmen, zoodat hij met regt niet wist, wat er in zijn huis omging. Een en ander voor hem te verzwijgen viel bij zijn toenemende praktijk niet moeilijk, en daar Litolf zijn bezoeken meestal regelde naar die van den doctor, ontliepen beide mannen elkaâr voortdurend en vermoedde Willem geenszins, hoe dikwijls deze zich bij tante bevond.
Overwegend of 't niet tijd werd, hem van die bezoeken kennis te geven, werd Dora verrast door tante's meêdeeling, dat zij zich niet sterk genoeg voelde de bijeenkomsten der vrienden in 't geloof buitenshuis bij te wonen, en daarom besloten was die voortaan ten harent te houden. Zij kon van verbazing niet antwoorden, en peinsde zoo ernstig over het vernomene, dat zij Willem's thuiskomst niet hoorde.
Door haar ernstig gezichtje ontstemd, vroeg hij: ‘Wordt de taak u te zwaar, arm kind! of kwelt ze u aanhondend met haar: bekeer u!’
Hoe treurig ook, moest ze toch glimlagchen over zijn koddig gelaat, toen hij vroolijker vervolgde:
‘Alles wil ik me laten welgevallen, mits zij u met vrede late! Ik eerbiedig haar denkwijs, maar nimmer gedoog ik dat ze ons hare opiniën opdringt. Zie zoo! een lachje...dat 's beter! kom, drinken we gezellig koffie. Ik heb veel zieken, en daarom weinig tijd. Geen nieuws?’ vroeg hij, een courant nemende.
‘Ik heb een nieuws dat u, dunkt me, weinig zal aanstaan.’
‘Geen kwaad, hoop ik?!’
‘C'est selon. Tante deelde me daar juist meê, voortaan die bijeenkomsten hier te willen houden.’
‘Hier!!’ en hij sprong op, als staken hem duizend spelden.
‘Haar wil zal ons wel ten wet moeten zijn, maar straks zal zij 't u zelf wel vertellen.’
In zigtbaren tweestrijd doorwandelde Willem de kamer.
Een gevoel van wrevel en afkeer moest hij bedwingen voordat hij zeggen kon:
‘Het zij zoo! Dat ieder God diene naar eigen wijs. Wij hebben oom's erfenis aanvaard en kunnen die niet meer afstaan. Zijn we wijzer dan zij, Dora, en dringen we haar niet, juist óns geloof voor het ware te houden. Hopen we het beste en oefenen we ons in geduld, best zusje.’
‘Maar Willem, ik bid u, stem niet zoo onvoorwaardelijk toe; zij zal mij dwingen, die vergaderingen bij te wonen: Och...gij weet niet hoeveel luchtkasteelen ik daaglijks zie instorten, hoe

{==617==} {>>pagina-aanduiding<<}
zij mijn leven door honderd kleinigheden verbittert’, ‘snikte zij.
‘Dora!’ en hij sloeg zijn arm om haar midden, ‘wees niet bedroefd. Ge weet niet hoe hard het mij valt, u te zien verkwijnen. Toch moeten we volharden. Onze zachtmoedigheid zal haar ontwapenen. Toonen we dat we geen heidenen zijn en ons zelf kunnen verloochenen voor andersdenkenden.’
Mevrouw Teltzen opende de deur. Willem liet Dora los om tante ijlings een stoel te geven en naar haar welstand te vragen.
‘Dank u neef. De Heer zegent mij naar ligchaam en geest. Is de mail reeds aan?’ vroeg zij op gansch anderen toon.
‘Nog niet, maar elke post kan de brieven meêbrengen, tante.’
Met een vreugdeblos antwoordde zij: ‘Och Willem, wat smacht ik naar tijding!’
‘Geen wonder, tante. Uw verlangen, naar het mijne te oordeelen, moet onuitspreeklijk zijn.’
Haar gelaat werd eensklaps weder koel en strak, toen zij inviel:
‘Ik zoek dat verlangen nogtans te onderdrukken en te berusten in hetgeen de Heer over mij besloten heeft. Maar niet dáárom kwam ik binnen. Ik wenschte u een besluit meê te deelen.’
‘Ik ben door Dora al een weinig ingelicht, tante!’
‘Zij kan u niet ingelicht hebben, neef, want voor weinig minuten vernam ik het zelf eerst. Uwerzijds zwarigheden verwachtende in 't houden onzer godsdienstige vergaderingen in uw huis, hoewel ik meende daartoe volkomen geregtigd te zijn, deelde ik mijn bezwaren den heer Litolf mede. De waardige man wist alle eventueele onaangenaamheden te voorkomen, door mij voor te stellen afzonderlijk te gaan wonen. Ik moest zijn onderscheiden motieven goedkeuren en verzocht hem daarom onmiddellijk naar een geschikte woning voor mij rond te zien. Tegelijkertijd besloot ik mijn notaris van het verder beheer mijner goederen te ontslaan en dit mijn vriend over te dragen, wiens kunde en trouw mij de uitnemendste behartiging mijner belangen waarborgen.’
En alsof zij tegenspraak duchtte, stond zij weder op. Willem weêrhield haar. Bleek van ergernis, daar hij dien Litolf meer en meer wantrouwde en diens toeleg giste, verzocht hij haar nog even plaats te nemen en hem aan te hooren.
‘Tante, we zijn meer dan ooit bereid alles naar uw wensch te schikken. Hoewel gij volkomen vrij zijt en we u volstrekt niet willen beletten afzonderlijk te wonen, raad ik u toch dringend niet overijld te werk te gaan. Die man zoekt uw verderf.’

{==618==} {>>pagina-aanduiding<<}

‘Schaam u zulke honende gedachten te koesteren. Als gij wist wie en wat de heer Litolf is, gij zoudt gewis zoo niet spreken. Doch uw verzet verwondert me niet. 't Is zeker ver van aangenaam uit een groot huis in een minder te moeten trekken, iets waartoe onze scheiding u alligt dwingen zal. Ik beken, er is genoeg om u te verontschuldigen. Eigenbelang...’
‘Uw belang, geenszins het onze,’ hernam Willem bloedrood, ‘dwingt me u de meeste omzigtigheid aan te bevelen. Ik bid u, overweeg vierentwintig uren uw besluit, en als bewijs hoe weinig ik uit eigenbelang spreek, ontsla ik u gaarne van de voorwaarden onzer zamenwoning. Waarlijk, ik huiver bij de idée van u in de magt van dien huichelaar te zien. Wie opregt is, omhangt zich niet met zoo veel geheimzinnigs, maar bekent ronduit waar hij woont, wat en wie hij is.’
‘Ik verzoek u op anderen toon te spreken over iemand dien ik mijn vriend en raadsman noem en die voor mij niets geheimzinnigs heeft. Het zij u voldoende te weten, dat ik weet wie en wat hij is, maar dat particuliere redenen hem nopen een streng incognito te dezer plaatste te bewaren. Mijn besluit behoeft daarom geen nadere overweging. Zoo ras doenlijk verlaat ik een huis, waar men den Heer niet vreest en diens dienaren minacht, omdat zij niet ronduit verklaren wie en wat ze zijn.’ Al sprekend was zij de deur genaderd en verliet nu doodsbleek het vertrek.
Aan Dora had de moed ontbroken om zich in de woordenwisseling te mengen. Nu keek zij Willem vragend aan.
‘Wie die kerel toch wezen mag!’ barstte hij uit. ‘Op mijn woord, oom vermogt nooit zooveel op haar, als die vreemde snoeshaan, dien niemand hier kent. Ik heb waarlijk heel veel lust, Dora, hem op den man af te vragen, wat hij met zijn incognito en andere geheimzinnigheden in 't schild voert.’
‘Ik vrees althans dat haar weinig goeds wacht, indien zij ons verlaat!’ zuchtte Dora.
‘Wisten we maar een middel om haar besluit te doen wankelen. In elk geval moeten we er iets op zien te vinden. Nu moet ik echter uit. Zoek haar inmiddels nog eens op, Doralief! ik keer zoo schielijk doenlijk terug.’
Voordat Willem op straat was, klopte Dora reeds aan tantes kamerdeur. Geen antwoord bekomende, trad zij binnen, om tot haar niet geringen schrik mevrouw Teltzen zeer gejaagd kleederen, kostbaarheden en papieren te zien inpakken.

{==619==} {>>pagina-aanduiding<<}

Zij trad op haar toe, sloeg haar arm om de over een koffer gebogen gestalte, en vleide:
‘Och tante, ik bid u blijf bij ons....ga niet heen....’
‘Stoor me niet, kind, gij ziet toch hoe zeer ik me haast. Elk onzer ga zijns weegs. Verleid mij niet door die geveinsde hartelijkheid.’
‘Maar tante....’
‘Ik begrijp die opwelling van genegenheid zeer goed en neem ze daarom niet kwalijk, al kan ik er mij niet door laten verschalken. Ge weet van ouds, dat ik niet graag door bezoeken verrast word.’
‘Droeg oom me niet op voor u te zorgen, tante?..Ach, blijf om zijnentwil bij ons. Wij zullen u dubbel trachten lief te hebben en u verzorgen als een moeder...’
‘Ik behoef geen zorg. De weinige jaren die me nog wachten wensch ik den Heere te wijden. Daarom kan noch wil ik me langer blootstellen aan de afleiding die mij hier omgeeft.’
‘Als niets uw besluit veranderen kan, mag ik u dan helpen pakken?’ vroeg zij, zich aan een stroohalm vasthoudend.
‘Dank u.’
‘Wil ik Kaatje dan roepen? aanhoudend bukken deugt u niet.’
‘Ik kan me zelf wel helpen, indien gij slechts gaan wilt.’
Overtuigd dat elke verdere poging schipbreuk zou lijden op zoo groote halsstarrigheid, verwijderde Dora zich. Zij vergat echter haar teleurstelling, toen Willem eensklaps terugkwam en van ver reeds juichte:
‘Van Karel! wie weet wat die brief uitwerkt!’
Zijn kreet drong tot mevrouw Teltzen door. Als verjongd snelde zij den trap af, nam ijlings den brief aan en snelde er weder meê naar boven.
Hoe ook naar eenige bijzonderheden verlangend, begrepen beiden, haar eenigen tijd met den schat alleen te moeten laten. Met kloppend hart ging Dora weder naar de huiskamer, terwijl Willem zijn bezoeken vervolgde.

VIII.

‘Toch geen kwade tijding?’ vroeg hij angstig, toen hij bij zijn terugkomst Dora in zigtbare spanning door de kamer zag wandelen.
‘Ach, Willem! 't is of het kleed mij onder de voeten brandt van ongeduld en verlangen. Juist toen ik naar tante wilde gaan was die Litolf me voor, en ge weet wel, zoodra zij bezoek heeft, is 't voor ons verboden toegang.’

{==620==} {>>pagina-aanduiding<<}

‘Wat drommel, wat doet de vent juist nú weêr hier?’ Maar dewijl Dora die vraag evenmin beantwoorden kon als hij zelf, schoot ook hem niet anders over dan het vertrek van den bezoeker bedaard af te wachten. Toen deze eindelijk ging, stoven zij den trap op, om tante letterlijk met vragen te bestormen.
‘Alles wat gij wenscht te vernemen zal Karel u zelf wel geschreven hebben, neef,’ antwoordde zij, hem een brief gevend.
Terwijl Willem dien doorliep, rigtte Dora, zeer teleurgesteld dat zij zelf niet een enkel regeltje ontving, eenige vragen tot haar.
't Scheen wel dat mevrouw Teltzen nichtjes onschuldigen oogopslag niet verduren kon, althans zij raapte pluisjes op, terwijl zij stotterde: ‘Willem zal u wel alles vertellen. Ik heb groote behoefte aan eenzaamheid en rust; bovendien moet ik nog eenige kleinigheden bijeenzoeken.’
‘Maar tante....’ riepen beiden tegelijk.
‘Verschoon me van vermaningen,’ viel zij haastig in. ‘Mijn besluit is onherroepelijk; nog heden scheiden wij.’
Haar toon bewees dat zij geen tegenspraak duldde. Overtuigd dat op dit oogenblik ook geen redeneringen baten zouden, besloot Willem te beproeven, Litolfs pogingen te verijdelen; want dat deze eenig schelmstuk in 't schild voerde, betwijfelde hij niet langer.
Hij gaf Dora Karel's brief, en zonder er iets van mede te deelen telegrafeerde hij onmiddellijk aan mevrouw Teltzen's notaris te Arnhem, om de overdragt van het beheer der goederen zooveel mooglijk te vertragen. Wreede teleurstelling, toen uit het antwoord bleek dat de overdragt daags te voren reeds geschied was. Gaandeweg opgehouden, bleef hij langer uit dan hij gewenscht had, en vond thuiskomend zijn vrees bewaarheid. Tante was reeds vertrokken.
Dora wist alleen te zeggen, dat Litolf haar met een vigilante afgehaald en ter naauwernood gedoogd had, dat zij afscheid van haar nam. Twee koffers had zij meêgenomen, terwijl een derde, die niet meer op de vigilante kon, in den schemeravond door een kruijer zou worden gehaald.
‘Dan volg ik hem, want ik moet weten waar zij blijft,’ antwoordde Willem zeer onthutst. Dora's angst opmerkend hernam hij echter schielijk: ‘Maar wees gerust, zij zal wel weder terugkomen. 't Zal me wel gelukken dien huichelaar te ontmaskeren.’
Terwijl Willem, zooals hij gezegd had, in den schemeravond den

{==621==} {>>pagina-aanduiding<<}
kruijer volgde, en daardoor ontdekte dat tante aan de Schiedamsche vaart was gehuisvest, herlas Dora, zeker voor de twintigste maal, Karel's brief.

Amice. 't Is me behoefte een regeltje voor u in te sluiten om u hartelijk dank te zeggen voor den bijstand, mijnen armen ouders verleend. U mijn vreugde te schetsen over het berigt van Turlunts herstel, dat me hier verwelkomde, is onmooglijk. Ik ben meer dan gelukkig, nu ik me geen moordenaar behoef te noemen en mijn vlugt totaal overbodig werd. Hoewel besloten onmiddellijk te repatriëeren, ben ik bezweken voor de verleiding om een der prachtigste streken van Java te doorreizen.
Een mijner medepassagiers, die herwaarts kwam, uitsluitend om schetsen van de binnenlanden te nemen, heeft mij zulke uitnemende voorstellen gedaan, dat ik dwaas zou zijn wanneer ik ze van de hand wees. Ik ben nu eenmaal hier, de gelegenheid om samen te werken, te zien en te genieten, is een zoo zeldzame, dat ik ze waarlijk als een voorregt mag beschouwen en tevens als vergoeding voor mijn lijden aan boord.
Wat ik gedurende die reis uitstond, weet God alleen.
Verblijd me spoedig met eenig berigt - poste restante Batavia - wees mijn ouders tot vriend, raadsman en zoon, en herinner u met liefde en toegenegenheid
Karel.

Diep teleurgesteld, vouwde zij den brief digt en bleef zich in gissingen verdiepen over Karels zonderlinge houding tegenover haar.
Waarom aan haar geen enkelen regel, geen groet zelfs?!
Ook Willem vroeg dit herhaaldelijk, en ontveinsde haar zijn bevreemding niet.
De schermutselingen der jongste dagen, tante's onverhoeds vertrek en deze teleurstelling maakten haar ziek. 't Bevreemdde Willem geenszins, daar hij voorlang reeds verwonderd was, dat zijn niet zeer sterke zuster zich zoo goed had gehouden.
Haar lijdend uitzigt na de ontvangst van Karels eersten brief kon hem niet ontgaan. 't Verwonderde hem daarom niet, dat zij op zekeren morgen niet aan 't ontbijt verscheen en haar ongesteldheid zich weldra zoo ernstig liet aanzien, dat hij haar ongaarne verliet en daardoor een voorgenomen bezoek aan de Schiedamsche Vaart, van dag tot dag verschoof.

{==622==} {>>pagina-aanduiding<<}

Zoodra Dora echter weder opzat, schelde hij andermaal aan de bewuste woning.
‘Mag ik een oogenblik mevrouw Teltzen spreken?’ vroeg hij iemand, wiens gelaat moeilijk te onderkennen was, daar de deur ter nauwernood geopend werd.
‘Mevrouw Teltzen ontvangt niemand,’ en voordat hij er op verdacht was, viel het slot toe.
Geërgerd over zoo onheusche ontvangst, maar verheugd, Dora zijn plan niet meêgedeeld te hebben, besloot hij zich evenwel niet te laten afschrikken en schelde er den anderen morgen weder aan, vastbesloten zich niet weêr onverrigter zake te doen afschepen, maar dadelijk den voet tusschen de deur te schuiven.
Tot zijn verbazing werd de deur echter niet geopend, maar een bovenvenster opgeschoven, waaruit hem geen beter bescheid werd toegesnauwd dan daags te voren.
Een tweede brief van Karel deed hem de proef herhalen. Dezelfde snibbige stem, gaf weder hetzelfde bescheid. ‘Maar ik heb een brief, hernam hij driftig.’
‘Schuif die dan maar onder de deur!’ luidde 't antwoord. Hij gehoorzaamde en wachtte bedaard tot er iemand naderde en smeekte toen even binnengelaten te worden. 't Was wederom vergeefs.
Ten derdemaal genoodzaakt onverrigter zake huiswaarts te keeren, stelde hij zich Dora's teleurstelling voor. Immers ditmaal verwachtte zij stellig een brief.
Een vierde en vijfde proef leidde evenmin tot eenig resultaat. Toen besloot hij zich coûte qui coûte toegang te verwerven. Hoe groot was echter zijn verbazing het huis gesloten te vinden en van een buurvrouw te vernemen, dat de dame was verhuisd; waarheen, kon ze echter niet zeggen. Nu was hij overtuigd, hulp te moeten inroepen van degenen, die beter in staat zouden zijn een verlorene op te sporen dan hij, maar vreezend Dora door die treurmare te ontstellen, verzweeg hij zijn bevinding en spoedde zich naar het bureau van politie, om den commissaris van het gebeurde kennis te geven.
De commissaris begon zijn nasporingen oogenblikkelijk met dat gelukkig gevolg, dat Willem, terwijl hij aan tafel zat, een briefje ontving met de blijde tijding, dat men mevrouw Teltzen op het spoor was en de bewuste Litolf zich uit de voeten had gemaakt, zoodra er eenig onderzoek naar hem was ingesteld. Men hield het er voor, dat hij per Engelsche boot onmiddellijk was

{==623==} {>>pagina-aanduiding<<}
weggestoomd en in Amerika goeden sier zou maken van de bezittingen zijner tante, daar hij weinig dagen geleden een aanzienlijke som van haar ontvangen had.
‘Goddank, Dora!’ riep hij verheugd, haar het briefje toereikend. ‘Zij komt weêr te huis, laat spoedig haar kamer in orde maken.’
‘Wie...wie...tante?’ vroeg zij verschrikt. ‘Is 't heusch? Ik kan het niet gelooven.’
‘Op mijn woord...lees maar. Over een uur is zij er misschien al.’
Het briefje beefde in haar hand. Nauw had ze 't doorloopen of zij ijlde heen om de kamer in orde te brengen, zoo regt in haar nopjes, als zou zij er binnen weinig oogenblikken de dierbaarste, die zij op aarde bezat, ontvangen.
Toen alles gereed was, luisterde zij met kloppend hart naar het ratelen der rijtuigen, totdat er eindelijk een stil hield.
Zij ijlde de kamer uit. Willem was reeds aan de deur, rukte het portier ijlings los en stak de beproefde vrouw onder de hartelijkste zegewenschen beide handen toe.
Met neêrgeslagen oogen greep zij ze en steeg toen zeer moeilijk uit. Het beven van de hand, die op zijn arm rustte, bewees dat zij niet minder ontroerd was dan hij.
‘Tante! o tante!’ juichte Dora. ‘Wat ben ik gelukkig....duizend angsten stond ik om u uit!’ en zij omarmde de bevende vrouw met ongeveinsde hartelijkheid.
‘Nu zult ge spoedig weder opluiken,’ verzekerde Willem, haar naar de sofa leidend en met diepe deernis het jammerlijk vervallen gelaat beschouwend. Geen wonder, dat zij zoo waggelde en bijkans geen kracht tot spreken bezat.
Hoe afgemat en lijdend zag zij er uit en hoe weemoedig stamelde zij eindelijk: ‘Goddank! dat ik hier mag sterven.’
‘Sterven? maar, tante! daar denken we het allerminst aan. Gij moet leven en gelukkig zijn om Karel's t'huiskomst welhaast te vieren.’
‘Karel!’ prevelden de bleeke lippen en de vermagerde wangen kleurden even. ‘Neen ik wensch niet te herstellen. Ik moet ieder tot last zijn....arm....verlaten....beroofd....’ en nu stroomden eindelijk de lang weêrhouden tranen.
‘Arm, tante! ver van dien. Zeg liever dat gij rijk zijt door onze liefde.’
Een schuwe mistroostige blik was het eenig antwoord. Dora schonk haar een kop thee, dien ze zonder opzien aannam.
‘Ik verlang zoo naar rust!’ zeî ze herhaaldelijk. Zoodra dus

{==624==} {>>pagina-aanduiding<<}
de thee gebruikt was, bragten beiden haar naar boven, om innig verheugd op te merken, hoe goed haar de aanblik was der welbekende voorwerpen:
Willem verwijderde zich nu spoedig, maar Dora bleef dralen, zelfs nadat zij haar te bed had geholpen, daar een opkomende koorts haar verontrustte. Weldra nam die koorts zoo toe, dat zij Willem liet roepen en deze niet minder bezorgd naast het ledikant postvatte. Ze was de voorlooper eener hevige ongesteldheid. Sedert waakten zij met de meeste zorg en liefde bij de zieke, wier krachtig gestel nogthans eerst na verloop van veertien dagen zegevierde.
Wat zij had geleden sedert hun scheiding, kwamen zij niet met zekerheid te weten, maar dat zij bittere dagen had doorleefd, bleek in haar ijlhoofdigheid maar al te zeer, en dit was voldoende om beider liefdevol hart nog meewariger te stemmen voor een vrouw, wier verkeerdheden zoo zwaar werden gestraft. Doorgaans was zij stil en in zich zelve gekeerd, zigtbaar beschaamd door de vurige kolen die haar uur aan uur op het hoofd werden gestapeld. Alleen wanneer Willem op haar afwezigheid zinspeelde of Dora daaromtrent iets trachtte uit te vorschen, werd zij kregel, ja verveelde haar kennelijk een onderzoek naar iets, dat zij bepaald verborgen wilde houden. Dien ten gevolge kwamen zij overeen dat punt niet meer aan te roeren, ja zelfs den godzaligen opligter, zoo spoedig doenlijk te vergeten.
Karels brieven bevorderden de langzame herstelling ten zeerste, terwijl zij op Dora juist nadeelig werkten; immers steeds vleide zij zich te vergeefs met een enkel woord van zijne hand aan haar zelve.
Tot haar toenemende smart ontving zij zelfs niet een enkelen groet. Mevrouw Teltzen bespeurde zeer goed, hoe Dora's blozende wangen verbleekten bij elke ontvangst van nieuwe brieven. Evenmin ontging het haar, dat het arme kind niet eens meer naar Karels welstand vroeg.
Soms scheen tante iets op de lippen te zweven, maar 't kwam er niet over. En toch prevelde zij elken avond als zij zich ter ruste legde: ‘morgen zal ik alles, alles bekennen!’ Maar als de morgen daar was, zweeg zij weder uit valsche schaamte, zoo als zij vorige dagen ook uit valsche schaamte had gezwegen. Inmiddels nam mevrouw Teltzen's belangstelling in zaken en personen van lieverlede weder toe en keerde haar oude opgeruimdheid vooral terug, toen de commissaris van politie eenige papieren van waarde, die vermoedelijk door Litolf vergeten waren, Willem kwam ter

{==625==} {>>pagina-aanduiding<<}
hand stellen. Zij ontving daardoor een gedeelte van haar vermogen terug, zoodat zij neef niet alleen kost en inwoning kon betalen, maar tevens nog iets wegleggen voor Karel.

IX.

Dagen groeiden tot weken, weken tot maanden; onderscheiden posten kwamen aan, maar niet één bragt meer brieven van Karel.
‘Was hij ziek, gestorven welligt? Moest zij herstellen om haar kind te overleven?’ snikte mevrouw Teltzen dag aan dag. Was de eertijds zoo gelukkige vrouw en moeder thans weduwe en kinderloos?
Milder vloeiden de tranen bij elke teleurstelling en niet alleen de hare, maar tevens die van Dora, die, hoe zonderling Karel zich ook omtrent haar gedroeg, diens innige genegenheid nogthans niet betwijfelen kon en onvoorwaardelijk geloofde, dat zijn terugkomst alles zou ophelderen.
Maar zou die terugkomst ooit plaats vinden? zou zij hem ooit wederzien?
Mevrouw Teltzen scheen inmiddels 't zoo bezwaard gemoed maar niet in dat van Dora te kunnen ontlasten, terwijl Dora door wantrouwen en vrees werd teruggehouden, om met haar den dierbaren afgestorvene te beweenen. Immers, nu de mailbrieven wederom waren rondgedeeld en haar wederom geen letter hadden gebragt, betwijfelden zij zijn dood niet langer.
Tante's smart deed evenwel ten laatste elk wantrouwen verdwijnen en Dora allerlei pogingen aanwenden, om, door deze te lenigen, eigen jammer te verzachten.
Willem's praktijk nam inmiddels zoo toe, dat er aan koets en paard moest gedacht, doch onoverkomelijke bezwaren dwongen hem den ganschen dag op eigen beenen rond te draven. Al lieten de patienten doctor Teltzen zelden een uur vrij, rijk werd hij daarom niet. Immers, hij kon maar niet besluiten rekeningen te zenden, waar hij wist, dat betalen van velerlei zwarigheden vergezeld ging, en bemiddelden hooger cijfer te noteren dan hem strikt toekwam, dit verbood hem zijn eerlijk hart.
Opmerkend, hoe hij zich in zijn schuldboek verdiepte, verweet mevrouw Teltzen hem zelfs, dat hij nooit vooruit zou komen, al draafde hij ook nacht en dag: ‘wie zoo op mijn hulp gesteld was,’ besloot zij met gansch anderen blik en toon dan vroeger, ‘liet ik ook goed betalen!...’

{==626==} {>>pagina-aanduiding<<}

‘Och, tante, de rekeningen van den apotheker doen velen de hairen al zoo te berge rijzen, en honderd gulden min of meer zullen mij verarmen noch verrijken.’
‘Maar gij moet heusch een beetje zelfzuchtiger worden, Willem,’ antwoordde zij, hem met vochtige oogen de hand toestekend: ‘Och! ik voel me bij den dag meer beschaamd. Hoe heb ik u altijd miskend. Moge God mij vergeven!’
Onuitsprekelijk getroffen stond hij op en kustte haar: ‘Ik wist wel dat dit oogenblik eens komen zou, tantetje,’ schertste hij om zijn aandoening te verbergen. ‘Ik wist wel dat gij Dora en mij een weinigje zoudt lief krijgen.’
‘Dora!’ en zij bloosde hevig: ‘Och, Willem...kon ik haar alle lijden vergoeden. Had ik u beiden in Arnhem zoo lief gehad als thans...hoe gelukkig zouden wij geweest zijn, hoe...’
‘Binnen!’ riep Willem, weinig gesticht over de onverwachte stoornis door Kaatjes tikken veroorzaakt.
‘Daar is iemand om u te spreken, meneer.’
‘Ik kom dadelijk!’
Maar hij kon niet gaan zonder de schreiende vrouw nog eens te kussen.
Nauw kon hij de spreekkamer binnengetreden zijn, of een blijde uitroep wekte niet alleen mevrouw Teltzen's aandacht, maar tevens die van Dora, die juist met een kop bouillon voor tante de kamer inkwam.
‘Neen, neen,’ prevelde mevrouw Teltzen: ‘'t kan niet zijn. Hoe dwaas zoo iets zelfs te onderstellen.’
Desniettegenstaande luisterde zij nog scherper, ten einde de stemmen te onderkennen, maar klemde zich middelerwijl krampachtig aan Dora.
‘o Dora, zeg dat het zoo is.....of dat ik me bedrieg! 't kàn immers niet waar zijn!’....
‘Zeker is het waar!’ beste, lieve moeder, en de bezoeker uit de spreekkamer vloog binnen en viel de gansch verbijsterde vrouw om den hals, kuste haar nogmaals en nogmaals, terwijl hij van vreugde snikte.
‘Karel...mijn jongen...mijn kind...zijt ge 't waarlijk?’ en zij streek met bevende vingers hem de hairen ter zijde, nam zijn hoofd tusschen haar handen, en zag hem in de vochtige oogen, zóólang tot alles om haar duizelde, en zij bewusteloos in zijn armen zonk.

{==627==} {>>pagina-aanduiding<<}

‘Moeder, zie mij weder aan. Och! zou de vreugde haar te groot zijn?...moeder! uw Karel...uw eigen kind is weder bij u! en hij heeft u lief, o veel inniger lief dan voorheen!’
Hij droeg haar naar de sofa, knielde er naast, omstrengelde haar met beide armen, lag het hoofd in haar schoot, en snikte als een kind.
Op dat snikken zag zij weder op, en toen boog zich het grijze hoofd over het zwarte haars zoons, en vermengden zich beider vreugdetranen.
Hoe dat ééne oogenblik weken en maanden vol angst vergoeden kon, getuigden de blos die de bleeke wangen weder kleurde en de flikkering van 't straks nog zoo matte oog, nu zij het dankbaar ophief en haar beminden schat zoo nauw aan 't hart prangde, als zou ze hem nimmer meer kunnen loslaten.
Nù zag zij Willem, dàn Dora aan, maar spoedig staarde zij weder in de oogen van haar lieveling, zooals zij er nooit in had gestaard en lachte en schreide en kon zich maar niet verzadigen in den aanblik van den onverwacht weêrgevonden zoon.
‘Alle lijden is vergeten en ons beiden zal de scheiding nuttig zijn geweest,’ fluisterde zij eindelijk.
‘Miste ik vader niet, ik zou tè gelukkig zijn! o moeder, lieve beste moeder...hoe heb ik naar dit oogenblik gesmacht!...’ en op nieuw omarmde hij de verouderde vrouw, in wie hij bezwaarlijk zijn moeder herkende.
‘Zegenend ziet hij op ons neder,’ stamelde zij en weder vervielen beiden in een pauze, welsprekender dan woorden, om zich geheel aan de zaligheid des wederziens over te geven.
Onder hun gefluister hadden Willem en Dora zich verwijderd. Een uur daarna terugkeerend troffen zij moeder en zoon nagenoeg in dezelfde houding nog aan. Karels hoofd rustte steeds tegen moeders borst en zijn beide armen hielden haar omstrengeld.
Toen zij zich ten tweedemaal wilden verwijderen vloog Karel op.
‘Blijf toch...’ drong hij. ‘Wij hadden elkaâr natuurlijk veel te vertellen, maar deel nu onze vreugde, dan helder ik mijn plotselinge verschijning op en ook u Dora,’ voegde hij er haastig bij, niet weinig gelukkig zijn ring nog aan haar vinger te zien.
Gezellig bij elkaâr gezeten hernam hij: ‘Zoo als ge weet, had mijn vriend weinig lust de terugreis per schip te maken en daar we vrij goede zaken hadden gedaan door eenige schetsen aan de

{==628==} {>>pagina-aanduiding<<}
inlanders te verkoopen, begrepen we dat er de mailkosten wel op konden overschieten. Weinig vermoedend, dat mijn vriend nog een tweede plan in 't schild voerde, meende ik u te verrassen en schreef daarom niet. Verbeeld u mijn verbazing toen hij aan 't eerste station, waar we halt hielden, zeî, dat hij geen passage voor de geheele reis had genomen, iets, waarvoor hij de zorg op zich nam, - met het oog op onze studiën - omdat het beter was van station tot station te reizen. Daardoor toch hadden we gelegenheid nog menige schets te nemen. Ik vond het denkbeeld uitmuntend. Allerlei koddige en ook treffende ontmoetingen bewaar ik voor later; nu bepaal ik me alleen tot mijn oogenschijnlijk verzuim. Immers, gij rekent mijn zwijgen gedurende zoo ettelijke weken mij bepaald als zoodanig toe. Gij kunt wel denken dat de dagen ons bijkans te kort waren voor al de betooverende schoonheden der landschappen die we doortrokken; dat we menig avond van vermoeidheid den slaap niet konden vatten en zoo we ons niet onmiddellijk ter rust begaven, de pen ons te zwaar woog om aan schrijven te denken. Daarbij kwam, dat wij, ik beken, 't was een ongelukkige samenloop, meestal juist achter het net vischten; dat de mail gepasseerd was, als we aankwamen. Mijn vriend dweept bovendien met al wat naar eenige verrassing zweemt en wonderlijk, zijn enthousiasme over onverwacht te huis komen, bleek zoo aanstekelijk, dat ik er me ook allerlei illusiën van vormde en eindelijk besloot, nu we toch al zóó ver waren, of liever zoo dicht bij, mijn brief maar achterwege te houden. Enfin, ik heb er geen spijt van, al heb ik u wat onrust gebaard,’ lachte hij, zijn gelukkige moeder op nieuw omarmend.
‘Mijn lieve goede vader. Hoe menigmaal beweende ik mijn overhaast vertrek...Ik was mij zelf niet dien dag...’
‘St..st..mijn jongen, kon ik elk woord herroepen...ik zou er jaren levens voor geven om...’
Een innige kus legde haar het zwijgen op en nu beijverde Willem zich aan het gesprek een andere wending te geven, door te vragen of hij ook eenige schetsen bij de hand had.
‘Dat zal waar zijn. Wacht, oogenbliklijk wil ik je overtuigen den tijd niet verbeuzeld te hebben. Mijn valies ligt zeker nog in den gang?’
In een omzien, had hij het gehaald en geopend, ten einde Willem een boek aan te bieden, dat deze onmiddellijk met Dora begon te doorbladeren en te bewonderen, terwijl de gelukkige moeder haar zoon weder meê naar de sofa troonde en hem iets influisterde,

{==629==} {>>pagina-aanduiding<<}
dat haar zelve beurtlings deed blozen en verbleeken en hem welhaast met gefronsd voorhoofd deed vragen:
‘Waarlijk? Dus ontving zij noch mijn eersten noch mijn tweeden?’ ‘Neen...kunt gij 't mij vergeven?...’
‘En hebt gij 't haar gezegd?’
‘De moed ontbrak mij er toe, maar och! ik wil mijn misdrijf gaarne bekennen,’ en schaamrood verbergde zij 't grijze hoofd aan zijn borst.
‘God zij gedankt, dat alles nog goed te maken is, moeder. Nu zult ge uw toestemming toch niet meer weigeren?’ vroeg hij schalks, doch onmiddellijk volgde er zeer droevig op: ‘Goede hemel! wat moet mijn arme Dora wel van mij gedacht hebben en wat heb ik haar veroordeeld, omdat zij mij niet antwoordde!’
‘O die Litolf...dat ik hem nooit had...ontmoet...dat wij nooit te Wiesbaden geweest waren!...’ zuchtte zij diep. En hem inniger nog onarmend fluisterde zij: ‘Thans zal ik het als een voorregt beschouwen haar dochter te noemen. O gij weet niet, hoeveel vurige kolen zij op mijn hoofd heeft gestapeld.’ En weder verbergde zij het gelaat en pinkte tranen weg.
‘Straks de rest, het spijt me waarlijk dat ik mijn avondvisiten nog maken moet!’ zeî Willem opstaande: ‘Dora, zorg toch dat Karel wat te drinken krijgt. Heb je wel gegeten, jongen? Zeg maar wat gij wilt opgedischt zien! Ik kom zoo gauw mooglijk terug.’ Zijn hoed nemend ging hij, met een: ‘tot straks!’ de kamer uit, door Dora gevolgd, die onmiddellijk eenige ververschingen wilde halen.
‘Dora! lief kind!’ en mevrouw Teltzen, ongewoon vlug ter been, versperde haar den weg, sloeg beide armen om haar tengere gestalte, keek haar liefdevol aan en vroeg bewogen: ‘Wilt gij mijn geluk volmaken? Verhoor dan zijn wensch en den mijnen. Zijn brieven zouden u bewezen hebben hoe innig lief hij u immer had. Helaas! ik vernietigde ze, in plaats van ze u te geven...Bewijs me uw vergiffenis, door Karel's vrouw te worden...’ En diep ontroerd lag zij beider handen ineen.
‘Dora!’ viel hij in, ‘met moeders volle toestemming: mijn Dora!’
Toen wierp zij zich in zijn armen en fluisterde ‘mijn Karel!’
‘Hebt gij ooit aan mijn liefde getwijfeld..?’
‘Kon ik denken dat...doch spreken we daarover niet meer. Alles is thans ten beste geschikt.’
En de gelukkigen gaven zich zoo geheel aan hun zaligheid over, dat zij Willems terugkomst niet gewaar werden.

{==630==} {>>pagina-aanduiding<<}

‘Wel, wel!’ vroeg hij lachend, ‘arme drommel! schraler ontvangst kon u in den vreemde niet te beurt vallen, dan bij uw eigen bloed. Gij moest u warempel schamen, Dora! Is dat slecht honneurs waarnemen!’
‘Had ik zoo schrale ontvangst vermoed,’ antwoordde Karel, ‘ik had mijn besten vriend naar hartelust laten rondzwerven en was onverwijld teruggekomen.’
‘Dan zou de barones Biman zich vermoedelijk niet gelukkig genoemd hebben door het aanstaand huwelijk van haar zoon met de kleindochter van den kruidenier,’ lachte mevrouw Teltzen op haar beurt met vreugdetranen op haar wangen.
‘En ik,’ zeî Dora, ‘zou niet kunnen zeggen, oom's nalatenschap derwijze beheerd te hebben als liefde en pligt voorschrijven.’
‘Nu mankeert er maar aan, dat we oom van Vliet en juffer Wilka op de bruiloft vragen,’ schertste Willem.
‘Gij neemt mij de woorden van de lippen, beste Willem,’ antwoordde tante. ‘Ik zelf wil ze uitnoodigen.’

Drie maanden later was Karel reeds t'huis op een flink atelier en werkte ijveriger dan ooit en tevens gelukkiger, want zijn vrouwtje sloeg zijn arbeid gade en moeder kwam telkens eens zien, hoe hij vorderde.
Op zekeren dag bragt zij een nieuwsblad meê om daaruit met trillende stem voor te lezen:
‘Wiesbaden. Dezer dagen is gebleken, dat de graaf von Ritten, die zich voor een paar jaren geleden alhier plagt op te houden, en wiens geluk in de koerzaal velen zich nog zullen herinneren en de zich te Rotterdam aan zooveel opligterijen schuldig gemaakt hebbende Litolf dezelfde persoon is. Te Brussel op heeterdaad betrapt is hij in hechtenis genomen. Behalve onderscheiden misdrijven heeft hij mede bekend, dat zijn ware naam Litolfer luidt en hij een schoolmeesterszoon is uit Swaben.
‘'t Is hard, gestraft te worden als ik,’ zeî ze ontroerd de courant neêrleggend, ‘maar een zegen, nog zoo veel te mogen vergoeden als ik...en God te mogen danken, die alles nog zoo ten beste heeft geschikt!’
Wel hem die, zij 't ook spade, een zelfde getuigenis kan afleggen, als mevronw Teltzen-Biman.
Delft, 67.






{==631==} {>>pagina-aanduiding<<}

Een blik op den toestand der arbeidende klassen in Zwitserland.

Door Dr. S. Sr. Coronel.

In Zwitserland bestaat geen eigenlijke arbeidende klasse, want de arbeiders maken daar geen op zich zelf staand deel der natie uit. Het openbare en democratische leven doet gedurig de verschillende standen der maatschappij daar ineensmelten en wischt de min of meer scherpere grenzen uit, die elders deze betreurenswaardige slagboomen tusschen de medeburgers van verschillende sociale positie opwerpen. Elke Zwitser kan, bij eene voldoende mate van ontwikkeling en vaderlandsliefde, aanspraak maken op de hoogste ambten, op de eervolste betrekkingen; hij kan daartoe geraken zonder dat zijne geboorte of fortuin hem daartoe noodzakelijk de behulpzame hand behoeft te bieden. De militaire dienst, waartoe ieder geroepen is, brengt in hooge mate toe, om in den nationalen geest het beginsel van volkomene gelijkheid te vestigen. Dit feit, aan den eenen kant de slagboomen tusschen de verschillende burgers verminderende en aan den anderen kant de punten van aanraking tusschen hen vermeerderende, ontwikkelt het gevoel van onderlinge hulpvaardigheid en begunstigt de edele drijfveer der ware philantropie. De belangen van het volk, zooal niet uitsluitend van de eigenlijke arbeiders, zijn daar dan ook het onderwerp van voortdurende zorg, en wanneer men zich beijvert om aan alle bezwaren op dit

{==632==} {>>pagina-aanduiding<<}
gebied eene bevredigende oplossing te geven, dan is het niet zoozeer om een maatschappelijk gevaar te bezweren, maar meer om aan een instinct van broederlijke genegenheid gehoor te geven, dat behoefte heeft zich jegens zijn evenmensch te openbaren.
Veel draagt ter bevordering van dien edelen geest bij de politieke gesteldheid van het land. Zij, die zich geroepen voelen om ten algemeenen nutte werkzaam te zijn, hebben de vrijheid van zich te vereenigen, zich aan te sluiten, van spreken, schrijven en onderrigten. Ieder mag zijne wapenen kiezen uit het tuighuis der vrijheid en daarvan naar zijn beste vermogen gebruik maken, zonder daarvan rekenschap aan den staat te moeten geven. En van die vrijheid wordt ruimschoots gebruik gemaakt. Ziedaar het groote geheim van den betrekkelijk gunstigen toestand, waarin de zoogenoemde arbeidende klassen aldaar verkeeren.
Naijverig op hunne regten, miskennen de Zwitsers echter niet de verpligtingen, die daarvan als het ware een uitvloeisel zijn; zij begrijpen dat zij eene ernstige taak als leden van het maatschappelijk ligchaam te vervullen hebben en dat de zorg voor de openbare belangen hun, zoo al niet meer, dan zeker evenveel als den Staat aangaat.
De reeks en verscheidenheid van instellingen, die ten doel hebben de volksbelangen te behartigen en te bevorderen, moge daarvan als een gering bewijs strekken. Meer dan 4000 worden van dien aard in dit land geteld. Bijna in ieder kanton bestaat eene Maatschappij tot Nut van 't Algemeen, wier werkkring voornamelijk is de bevordering der belangen van de opvoeding, het armwezen en de nijverheid. De Gesellschaft sur Beförderung des Guten und Gemeinniützigen te Bazel is de oudste en werkzaamste van dien aard. Een zekere Isaae Iselm stichtte haar in 1777. Zij telde in 1865 850 leden, bezat een kapitaal van 140000 frs., en had 43000 frs. in dat jaar aan werken van algemeen nut uitgegeven.
De werkzaamheden dezer maatschappij zijn aan verschillende commissiën opgedragen, die zorg dragen o.a. voor zieken, fabriek- en herhalingscholen, jonge werkgezellen, teekenscholen, bibliotheken, spaarkassen, zangonderwijs, gymnastiekonderwijs, doofstommen, ontslagene gevangenen, bad- en zweminrigtingen, volksbanken, bewaarscholen, zondagscholen, fabriekarbeiders, de bescherming van dieren, arbeiders-kosthuizen, gebrekkige

{==633==} {>>pagina-aanduiding<<}
kinderen, volksvoordragten, waschhuizen en het uitgeven van een tijdschrift.
Naast deze Maatschappij staat de Societé Suisse d'utilité publique, in 1810 opgerigt. Zij strekt haren werkkring over den geheelen staat uit en treedt minder handelend dan wel leerend en raadgevend op. Zij geeft vele volksgeschriften uit en houdt jaarlijks in de verschillende kantons eene algemeene vergadering.
Onder meer andere inrigtingen van gelijken aard en ten algemeene nutte in het leven geroepen, wenschen wij hier in het bijzonder te wijzen op de onlangs opgerigte Société internationale des travailleurs, die in 't afgeloopen jaar te Genève een congres heeft gehouden met het doel om de belangen der arbeidende klasse in de beschaafde wereld te bevorderen. Zij wenschte eene verbroedering tusschen de nijvere klassen van alle volken tot stand te brengen en beoogt eene verheffing van den stand door meerdere ontwikkeling en eene naauwere aaneensluiting door onderlinge hulpvaardigheid. Of de tijd daartoe rijp en de politieke gesteldheid van menig rijk daarvoor vatbaar is, zal de ondervinding moeten leeren. Enkele afdeelingen hebben in Zwitserland reeds goede resultaten opgeleverd door het stichten van credietvereenigingen, werkverschaffing, enz.
Eene reeks van andere vereenigingen vindt men er, die zich ten doel stellen het schrijven en uitgeven van volksgeschriften over onderwerpen van algemeen belang.
Naast die loffelijke pogingen der burgerij, staan er andere door de fabrikanten tegenover hunne onderhoorigen aangewend. Door hunne zorgen zijn fabriekscholen, leeszalen, zangvereenigingen, ziekenfondsen en spaarbanken opgerigt, arbeiderswoningen gebouwd, goedkoope spijsinrigtingen tot stand gebragt, en worden vele pogingen aangewend om het verblijf in de fabrieken en den arbeid gemakkelijker en gezonder te maken. Vooral onderscheiden zich hierin de kantons Glaris en Appenzell, die een talrijke nijvere bevolking tellen.
Vandaar den geest van verbroedering, dien men tusschen patroons en werklieden daar allerwege ontwaart. De kundige en regtschapen werkman zetelt naast de patroons en aanzienlijkste burgers in de gemeenteraadzalen; in de plaatsen van uitspanning drinkt de werkman zijn glas met den patroon; in zang- of schietvereenigingen dingt de werkman naast zijnen meester naar de eerepalm; aan volksfeesten neemt de patroon

{==634==} {>>pagina-aanduiding<<}
met evenveel vuur als de werkman deel en beiden hebben op dezelfde voorregten en onderscheidingen aanspraak. Het stemregt is gelijk voor den man uit het volk en den burger van de hoogste positie. Daarentegen wacht den onkundige en onzedelijke een even treurig lot als overal elders en verdient de man van matige kunde en krachten een beter loon, dan hem veeltijds wordt toebedongen. Maar ook daarin tracht men van lieverlede te voorzien door spaarkassen en vereenigingen tot onderstand in geval van gebrek aan werk en zwakte door gebreken of ouderdom.
Laat ons thans, na deze algemeene beschouwingen, overgaan tot eene beknopte beschrijving van den toestand dier klasse van burgers, welke door handenarbeid in haar dagelijksch onderhoud moet voorzien en die gewoonlijk tot de arbeidende klasse gebragt worden. Wij zullen dan tevens gelegenheid vinden, op den werkkring van bovengenoemde inrigtingen meer in bijzonderheden te wijzen. Ten einde dien toestand nu des te beter aanschouwelijk te maken, zullen wij het bestaan van den werkman uit een drieledig oogpunt nagaan, namelijk van zijn ligchamelijke verstandelijke en zedelijke zijde, om daarnaar de mate van welvaart af te meten, die hij door zijnen arbeid, zijne spaarzaamheid en overige leefwijze deelachtig kan worden.

I.

Wanneer men zich rekenschap tracht te geven van de verschillende uitingen, waarin het leven van een mensch zich openbaart, dan is men genoodzaakt die in verband te beschouwen met het land dat hij bewoont, met de plaats waar hij verblijf houdt, met de gewoonten die hem eigen zijn en met den arbeid dien hij verrigt. Zoo waar als dit voor ieder mensch is, des te meer waarde moet daaraan voor den man gehecht worden die door gezetten arbeid in zijn onderhoud moet voorzien en van zijn beperkt loon vaak een talrijk gezin moet in stand houden.
Ten opzigte van het land verkeert de Zwitsersche arbeider wel in de gunstigste verhoudingen. Hoe verschillend in gesteldheid van bodem en lucht dit betrekkelijk kleine deel der aarde ook moge zijn, zoo kan men over 't algemeen Zwitserland een der gezondste streken der bekende wereld noemen. Epidemiën worden

{==635==} {>>pagina-aanduiding<<}
daar zelden waargenomen en de Cholera 1) schijnt moeijelijk post te kunnen vatten. Alleen kunnen de pokken daar nog al verwoestingen aanrichten, hetgeen echter veel door de zorgeloosheid der menschen bevorderd wordt. Volksvooroordeelen leggen aan de zoo nuttige inenting hier en daar nog vele bezwaren in den weg, hoe ijverig de regering van de meeste kantons zich daarvoor ook betoont.
Overigens wordt van staats- en gemeentewege veel gedaan, om de openbare gezondheid te bevorderen, door den aanleg van kanalen en waterleidingen, verbetering van wegen en huizen, enz. De woningen der arbeiders zijn over het algemeen ruim en luchtig gebouwd, vooral in de landbouw-distrikten. Geene overbevolking vindt daar zoo als elders in de groote steden van Frankrijk, Engeland en Duitschland plaats. Nogtans zijn in enkele streken de fabriekarbeiders en zij die voor fabriekanten aan huis werken zeer slecht gehuisvest. In Genève en Lucern leven ze in donkere, vochtige, bekrompen kelders. Klier- en longtering, cretinisme en waterzucht worden daar dan ook veelvuldig aangetroffen. Die toestand heeft de tusschenkomst van den staat noodzakelijk gemaakt en gepaste verordeningen zijn in het leven geroepen om het kwaad zooveel mogelijk tegen te gaan, waarin de burgerij de hand biedt door vereenigingen tot het verbeteren en bouwen van arbeiders-woningen op te rigten.
De voeding van den arbeider kan over het algemeen voldoende en gezond genoemd worden. Men heeft zelfs sommige streken waar die rijkelijk en zeer goed kan heeten, zooals in het kanton de Vaud en de industriële bergstreken van Neuf-Châtel; men houdt daar zelden minder dan vijf maaltijden daags en het vleesch neemt eene ruime plaats onder de geregten in. De voedingsmiddelen der arbeidende klasse bestaan meestal uit aardappelen, melkkost, een soort van kunstkoffij, brood, rijst, maïs en kastanjes; de polenta is een nationale kost in het Zuiden van Tessino. Het gebruik van brood en vleesch in sommige kantons, vooral in Glaris, Argau en Grisons, is in de laatste jaren verdubbeld. Het gebruik van paardenvleesch begint ook in zwang te komen; men debiteert dit vleesch tegen 10 centimes het Zwitsersch pond. De verhooging van loonen vooral onder de landbouwarbeiders en de snellere

{==636==} {>>pagina-aanduiding<<}
en beterkoope vervoermiddelen hebben veel tot die grootere comsumtie toegebracht, eveneens de vereenigingen tot verschaffing van levensmiddelen tegen matigen prijs. Het gebruik van bier neemt allerwege onder de arbeidende standen toe; ook wijn wordt in de wijnstreken veel gedronken. Helaas! ook het debiet van sterke dranken, en inzonderheid van slechte aardappel-brandewijn, is vooral in Duitsch-Zwitserland zeer toegenomen.
De Zwitsersche bevolking staat in een goeden roep wegens hare zindelijkheid; nogtans laat het inwendige der huizen te dien opzigte in de Grisons, de haut-Valais en eenige deelen van het zuiden en van Italiaansch Zwitserland veel te wenschen over. Daarentegen moge de kleine bevolking van de Morat, die met het uurwerk-maken een bestaan vindt, als model van zindelijkheid worden aangeprezen. Ook de huidcultuur wordt veelal verwaarloosd, ofschoon de plaatselijke gesteldheid dat middel ter bevordering der gezondheid veelal begunstigt door de aanwezigheid van een ruime hoeveelheid frisch en vlietend water en vele gemeenten en vereenigingen openbare en kostelooze badinrigtingen hebben tot stand gebragt.
Van gemeentewege en door vereenigingen zijn op onderscheidene plaatsen inrigtingen in het leven geroepen, waar de huisvrouwen van den arbeider, hetzij kosteloos, hetzij tegen geringe vergoeding, het huishoudelijk linnen en lijfgoed kunnen wasschen. Daarvan wordt meestal een ruim gebruik gemaakt. Inzonderheid vinden dergelijke inrigtingen te Genève, Bazel en Lausanne veel aftrek.
Ligchaamsoefeningen zijn daarentegen meer in zwang; deels door de noodzakelijkheid geboden, deels uit vrijen wil, als middel van uitspanning gekozen. De gymnastiek is een volksvcrmaak en staat in Zwitserland in hooge eer. Op alle soorten van scholen wordt ze beoefend en behoort in sommige kantons zelfs tot de verpligte vakken van onderwijs, waaraan zoowel de jongens als de meisjes deelnemen. Op meer gevorderden leeftijd staat de gelegenheid daartoe voor ieder, tegen eene geringe bijdrage, voor den werkman zelfs kosteloos, bij de talrijke vereenigingen, open. Jaarlijks vereenigt men zich om openbare volksfeesten te geven. De alpenfeesten van de herders der bergstreken hebben als zoodanig vermaardheid verkregen.
Het gevoel voor de schoonheden der natuur is bij den Zwitser sterk ontwikkeld. Dit spoort hem aan om in vereeniging met

{==637==} {>>pagina-aanduiding<<}
anderen voetreizen door de meest pittoreske streken van zijn land te doen. Dit werkt heilzaam op de gezondheid, verrijkt den geest en verhoogt het gemoed.
De militaire oefeningen, die den knaap reeds op de school worden aangeleerd, worden op lateren leeftijd voortgezet en maken van hem een dapper en vaderlandslievend burger, op wiens vaardigen arm de staat ten allen tijde kan rekenen. Van 20 tot 34 jaar moet elk daartoe bekwaam burger den lande dienen, om later bij de Landwehr tot zijn 44ste jaar ingelijfd te worden.
Vele vereenigingen tot oefening in het buksschieten vindt men door het gcheele land verspreid, waar menigmaal de vrouwen even vaardig als de mannen de karabijn hanteren. Ook worden jaarlijks door de kantons wedstrijden in het schieten uitgeschreven en om de twee jaren een algemeene groote wedstrijd van wege den staat.
Zwitserland is een land waar nijverheid en landbouw worden uitgeoefend, maar de landbouw geeft er den hoofdtoon; zelfs in de nijverheidsdistricten bepaalt zich de arbeid van den werkman gedeeltelijk tot veldarbeid. Het landbouwbedrijf bevordert in hooge mate de gezondheid, maar zij die de hoogere alpenstreken bewonen hebben vaak veel te lijden door het moeijelijke van het bestijgen der steile wegen en bergpaden en de snelle afwisselingen van temperatuur waaraan zij blootstaan. Het torschen van zware lasten op den rug langs steile paden en over bergkloven brengt menig werkzaam leven in gevaar en knakt menig sterk gestel. Een vroegtijdige ouderdom is daarom geen ongewoon verschijnsel onder die klasse van menschen. De houtvlotters vooral hebben een moeijelijk en gevaarlijk bestaan. En wel verre van zich door die gevaren tot werkeloosheid te laten verleiden, schijnt het gevaar vaak hun ijver aan te moedigen en ziet men hen soms waagstukken begaan. Dit gaat zoo ver, dat van den preekstoel soms gewaarschuwd moet worden tegen al te grooten ijver!
In de vlakte zijn de vrouwen tot harden arbeid gedwongen. De gewoonte van de mannelijke bevolking van sommige kantons, om tijdelijk, wegens meer loonenden arbeid, naar elders te vertrekken, doet al de zorgen voor den huiselijken en veldarbeid op de vrouwen en kinderen terugkomen; hout vellen en vervoeren, koren maaijen en dorschen en andere mannelijke bezigheden worden aan haar opgedragen.

{==638==} {>>pagina-aanduiding<<}

De nijverheidsberoepen zijn over het algemeen minder gezond dan het landbouwbedrijf. Eenige cijfers mogen dit verduidelijken.
Uit de militiestaten van 1853-56 blijkt namelijk, dat in het 1ste milit. arrondiss. 267 personen werden afgekeurd, op eene mannelijke bevolking, tusschen 20 en 44 jaren, van 8969 zielen, in het 3de milit. arrond. 256 afgekeurden op 7116 zielen, in het 4de 229 afgek. op 5396 zielen, alle drie arrondissementen eene industriële bevolking bezittende. Het 6de, 7de en 8ste arrondissement, met eene landbouwende bevolking, telde slechts 108 ongeschikten op 4168, 177 op 5184 en 137 op 4461 zielen. Gemiddeld telden de nijverheids-distrikten van het kanton Zurich 35 ongeschikten op de 1000, terwijl de landbouwdistrikten maar 29 opleverden. Nogtans is de fabriekbevolking van Zwitserland aan minder nadeelige invloeden dan die van elders blootgesteld. De groote afstand van de woning tot de fabrieken, de ligging der fabrieken zelven en de omstandigheid, dat veld- en fabrieksarbeid bij afwisseling verrigt worden, verminderen zeer de schadelijke invloeden van het fabrieksleven. De huisarbeid, die een der meest karakteristieke trekken der Zwitsersche nijverheid is en op den eersten aanblik eene omstandigheid tot bevordering der gezondheid van den werkman moet schijnen, mag niet ten volle op dat gunstige oordeel bogen. Vooral uit een sanitair oogpunt verdient hij minder aanbeveling, omdat de werkman daar vaak te lang arbeidt en in eene lokaliteit die zijne gezondheid zeer in gevaar brengt.
Wat den aard van het werk betreft, zoo moeten de arbeiders in lucifers-fabrieken als de minst begunstigde beschouwd worden, ofschoon van regeringswege krachtige maatregelen worden genomen, om de nadeelen aan het fabrikaat verbonden zooveel mogelijk te verminderen.
In de glasfabrieken is de verhoogde warmtegraad vaak een oorzaak van ziekte, die echter door verbeterde schoorsteenen en ovens veel gematigd is.
In de aardewerkfabrieken van het distrikt Horgen waren de werklieden aan loodkoliek blootgesteld, die echter door de goede zorgen der fabrikanten daar niet meer voorkomt.
Het stroovlechten, in het kanton Fryburg en Tessino veelvuldig uitgeoefend, geeft aanleiding tot eene eigenaardige ziekte der vingers, die den werkman ten laatste ongeschikt voor dien arbeid maakt.
De vervaardiging van uurwerken, wier hoofdzetel de valleijen

{==639==} {>>pagina-aanduiding<<}
van den Jura en het kanton Genève zijn, verwekt veel oogziekten onder de arbeiders en de gevolgen van een zittend leven, welke laatste echter krachtig bestreden worden door de omstandigheid dat deze werklieden het meest aan ligchaamsoefeningen zich overgeven.
De fabriekbevolking van het Noord-Oosten van Zwitserland, waar de groote takken van industrie zijn gevestigd, heeft meer van den arbeid te lijden, vooral zij die aan huis en in vochtige kelders werken. De fabriekarbeid daarentegen is, onder den heilzamen invloed der fabriekwetten en de aanhoudende zorg der regering, niet weinig gesteund door de goede bedoelingen der fabrikanten en liefdadige instellingen, in de laatste jaren veel minder dan vroeger eene bron van ongezondheid. Nogtans blijft daar veel te verbeteren over.
De groote kwestie van den arbeid der kinderen in de fabrieken maakte de zorg van vele kantonnale besturen uit. Het gold hier den tijd te bepalen waarop kinderen de fabrieken konden betreden om werk te verrigten en den duur van hun dagarbeid. Uit een finantieel oogpunt vindt die zaak bij vele fabrikanten en ouders tegenstand. De leeftijd van toelating werd reeds eenigzins bepaald door het verpligte onderwijs op de lagere en herhalingscholen. Nogtans werden deze bepalingen niet zelden ontdoken. Bij bijzondere fabriekswetten is dit nu in vele kantons (Bern, Schaffhouse, St.- Gallen, Glaris, Zurich en Argau) geregeld en bepaald als minimum den leeftijd van 12, 13 of 14 jaren. Zurich en Argau geven aan het gouvernement de bevoegdheid dien term zelfs tot 16 jaar uit te strekken, in die gevallen waarin de arbeid bijzonder nadeelig voor de gezondheid geoordeeld wordt. Zelfs waar scholen aan de fabrieken zijn verbonden blijft die verpligting bestaan, terwijl kinderen buiten het kanton werkzaam waar zij gevestigd zijn, aan dezelfde wetsbepalingen zijn onderworpen (St. Gallen en Argau). Wat den duur van den arbeid betreft, zoo mogen in de onderscheidene kantons kinderen niet langer dan 10 à 13 uren daags werken, de schooluren daaronder begrepen. Het werken der kinderen des nachts en des zondags is tevens strengelijk verboden. Nogtans is de arbeid, die van kinderen van 12 jaren veeltijds in de fabrieken gevorderd wordt, veel te vermoeijend.
Elke 3 maanden moet de plaatselijke politie een verslag indienen hoedanig de fabriekswetten worden in acht genomen.

{==640==} {>>pagina-aanduiding<<}

Om onregtmatige eischen van de fabrikanten tegenover hunne volwassene werklieden te voorkomen, heeft de staat het noodig geoordeeld een grens aan den duur van den dagarbeid te stellen. Het kanton Zurich heeft die grens tusschen 10 en 14 uren daags gesteld, waarnaar zich de meeste overige kantons hebben geregeld. In Glaris is het dagwerk van 14 op 12 uren gesteld, terwijl zwangere vrouwen en jonge moeders 6 weken vóór of na hare bevalling geen arbeid in de fabrieken mogen verrigten. Daar is ook nachtarbeid, van 8 uur 's av. tot 5 uur 's morg., verboden; terwijl 's Zaturdags benevens de avonden vóór de drie groote feestdagen slechts tot 6 uur 's avonds gearbeid mag worden.
Het arbeiden des Zondags is een vrij algemeen misbruik, dat des te noodlottiger werkt, omdat velen dan den Maandag op eene onbetamelijke wijze doorbrengen. Om dat euvel zooveel mogelijk te keeren zijn hier en daar vereenigingen tot stand gebragt, om den Zondag op gepaste wijze te vieren. Ofschoon geheel met eene godsdienstige strekking werken deze echter zijdelings ter bevordering der gezondheid mede.

II.

De innerlijke waarde van een volk bestaat echter niet zoozeer in de ligchamelijke gesteldheid van de individus waaruit het zamengesteld is, maar bovenal in hunne zedelijke en verstandelijke ontwikkeling. Deze waarheid heeft Zwitserland sints lang begrepen en het kan in dit opzigt heden ten dage met de meeste beschaafde natien eene vergelijking doorstaan, hoeverre het ook van zijn ideaal verwijderd moge zijn.
Elke Zwitser is volgens de wet verpligt gedurende een zeker aantal jaren de lagere scholen te bezoeken; alleen maakt de geneefsche burger daarop een uitzondering, ofschoon hij hetzelfde onverpligt doet. Het aantal kinderen, dat in Zwitserland de lagere scholen niet bezoekt, is eene bijna onmerkbare minderheid; elke gemeente heeft minstens één school. Tegenwoordig behoeft men niemand tot dien pligt te dwingen. Slechts de nooddruft van enkele ouders of de verre afstand van de bergbewoners zijn de beweegredenen, die tot de zeldzame inbreuken op de wet aanleiding geven. Nogtans worden de strafbepalingen op dit stuk streng gehandhaafd. Te Lucern bijv. werden in 1864 de ontduikers der wet met 222 fr. boete, 24 dagen ge-
{==641==} {>>pagina-aanduiding<<}
vangenis en 7 dagen dwangarbeid gestraft. De leeftijd waarop de kinderen de school moeten bezoeken en de duur van de leerjaren verschillen naar gelang van de kantons. Als algemeenen regel kan men echter stellen dat het schoolonderwijs verpligtend is van 6 à 7 tot 15 of 16 jaren. De meisjes verlaten gewoonlijk iets vroeger dan de jongens de school, doch moeten dan den overigen tijd op de scholen voor vrouwelijke han dwerken doorbrengen. Tegen 11 à 12 jaar wordt aan het geregeld bezoeken der dagschool minder streng vastgchouden, doch dat moet vergoed worden door een stipt bezoek van de herhalings-, avond- en reaalscholen. Die verpligting door den staat aan de burgers opgelegd, doet op den staat de verpligting rusten om elke gemeente van een voldoend aantal goede scholen te voorzien. Een groot deel van die verantwoordelijkheid wordt echter aan de gemeenten zelven overgelaten, die in den regel te dien opzigte een naijver aan den dag leggen, welke voorbeeldig genoemd mag worden. Naast de lagere scholen treft men gewoonlijk eene soort van scholen voor uitgebreid onderwijs aan, de zoogenaamde distrikt-, secondair- of reaalscholen.
Dit stelsel leidt daarom geenszins tot de noodzakelijkheid om het onderwijs kosteloos te verstrekken, ofschoon men ook gemeenten heeft waar men althans het lager onderwijs kosteloos kan genieten. De schoolbelasting wordt echter van de burgers door de gemeenten, niet door den Staat geheven, ofschoon die belasting niet in verhouding staat tot de aanzienlijke uitgaven die het onderwijs vordert. De meeste gemeenten hebben dan ook een afzonderlijk schoolfonds. Is de gemeentekas ruim voorzien en het schoolfonds voldoende om alle uitgaven te bestrijden, dan wordt het kosteloos onderwijs aan behoeftigen vrijgevig toebedeeld. Overigens is de schoolbelasting in den regel niet te drukkend, en bedraagt naar gelang van het kanton van 1-3 frs. 's jaars. Alleen in Bazel is het schoolgeld 12 frs. 's jaars. Waar de schoolfondsen geen kosteloos onderwijs toelaten, komen vereenigingen, kerkgenootschappen en particulieren daarin te gemoet.
De scholen der bergdistrikten zooals de Grisons, Valais, Bern, Lucern enz. verdienen eene bijzondere vermelding. Ofschoon op dezelfde grondslagen als de overige gevestigd, hebben ze echter met bijzondere bezwaren te kampen. Een der grootste is in de gesteldheid van de landstreek gelegen, waarin ze gevestigd zijn.

{==642==} {>>pagina-aanduiding<<}
Veelal zijn die gemeenten arm, en ligt de bevolking zeer uiteen, zoodat de kinderen van groote afstanden en langs ongebaande wegen, met al de gevaren van de bergstreken, de school moeten bezoeken. Die bezwaren drukken daar zeer op het geregeld schoolbezoek. Het schoolverzuim bedraagt daar vaak het dubbel van dat wat in de scholen der vlakten wordt waargenomen. De scholen die ½ - ¾ mijl van de huizen der schoolkinderen zijn gelegen, beginnen 's morgens ten 8 ure, en vele kinderen moeten zich dan reeds met het krieken van den dag op weg begeven, om laat in den avond weder huiswaarts te keeren. Bovendien zijn de mate van beschaving en de middelen van bestaan der ouders van dien aard, dat men niet van hen verwachten kan, dat zij hunne kinderen ten koste van zooveel bezwaren geregeld school zenden. De verspreiding der bevolking brengt een ander bezwaar mede, en wel dat er betrekkelijk te veel scholen zijn, die te weinig bezocht worden, waardoor het onderwijzend personeel een sober bestaan heeft. Men heeft er, waar de hoofdonderwijzer niet meer dan 100 frs. tractement 's jaars van de gemeente geniet, en toch ziet men het vaak, dat deze hunne plaats niet voor een ruimer bezoldigde willen verwisselen. De erkentelijkheid der ouders in het verschaffen van levensmiddelen enz. vergoedt dan vaak het schrale inkomen. Dat men niet altijd bekwame mannen aan het hoofd dier scholen vindt, moet dan niet verwonderen. Nogtans hebben sommige kantons, door het oprigten van normaalscholen en onderwijzers-gezelschappen, dien stand merkelijk verbeterd.
Men begrijpt ligt, dat de bijzondere scholen, naast zulk een groot aantal openbare scholen, niet veel kans van bestaan hebben. Ze worden dan ook schaarsch aangetroffen. Zoo bezit bijv. het kanton Tessino er slechts 17 bij 461 openbare, en dit kanton telt nu de meerderheid. De bestaande moeten meestal teruggebragt worden tot fabriek- en gezindtescholen. Te Genève, waar het openbaar onderwijs geheel kosteloos is - en misschien juist daarom - vindt men nog de meeste bijzondere scholen. De staat houdt even streng toezigt op de bijzondere als op de openbare scholen en de eerste zijn aan gelijke bepalingen als de laatste onderworpen.
Naast de lagere en herhalingscholen vindt men in Zwitserland eene reeks van scholen, bestemd om het geleerde te onderhouden en des gevorderd nieuwe kundigheden te vergâren. Als zoodanig

{==643==} {>>pagina-aanduiding<<}
vervullen de avond- en zondagscholen eene voorname plaats. Zij zijn door het geheele land even sterk als de lagere kinderscholen verspreid en worden meestal goed bezocht ook door volwassen arbeiders. De stedelijke en industriële bevolking maakt er echter meer gebruik van dan de plattelands-landbouwbevolking. Men onderwijst er de gewone vakken van het lager onderwijs, het Fransch en Duitsch.
Eene tweede soort zijn de industriescholen, onder den naam van Fortbildungsschulen, die evenzeer talrijk voorkomen. Men heeft er die eene algemeene vorming ten doel hebben en andere die voor eene speeiale klasse van arbeiders bestemd zijn. Beide sluiten zich echter aan de lagere school aan. Men geeft daar onderwijs in het teekenen, boetseren, rekenen, toegepast op nijverheid en handel, fransch, duitsch, de beginselen der meetkunst, schei- en natuurkunde. Op dien grondslag zijn de inrigtingen te Genève, Vaud, Neuf-Châtel, Bazel, Bern, Lucern, Zurich, Tessino, St.-Gallen, enz. gevestigd. Zij verkeeren allen in bloei en tellen tusschen de 60 en 300 leerlingen, tot de meest verschillende beroepen bestemd. Zij worden gedeeltelijk door den staat gesubsidieerd en het schoolgeld bedraagt veelal niet meer dan 20 fr. 's jaars. In distrikten, waar een bepaalde tak van industrie wordt uitgeoefend, heeft men vak-scholen, die door jongens en meisjes worden bezocht. Sommige dier scholen, door vereenigingen gesticht, geven kosteloos onderwijs. Bovendien bestaat er veelvuldige gelegenheid om kennis op te doen in de musea, die op gezette tijden kosteloos toegankelijk zijn en de volksvoordragten, die door de professoren worden gehouden. Op het land vervullen de onderwijzers en geestelijken die taak, ofschoon met minder gunstig gevolg.
Als middel tot vermeerdering van kennis moeten wij nog vermelden de volksbibliotheken. Deze inrigtingen, van gemeentewege of door vereenigingen en particulieren in de laatste jaren tot stand gebragt, hebben in sommige kantons eene aanmerkelijke uitbreiding en een bevredigend resultaat opgeleverd. In de kantons Zurich, Aargau, Glaris, Schaffhouse, Soleure, Neuf-châtel en Genève bezit schier elke gemeente hare bibliotheek. Alleen Genève telde in 1866 42 circulerende volksbibliotheken, bevattende 39000 boekdeelen, terwijl onder 4950 lezers 66074 deelen rondgingen. Vele dier bibliotheken zijn uitsluitend voor knapen en jongelieden bestemd.


{==644==} {>>pagina-aanduiding<<}

III.

Tot verbetering van het lot des arbeiders is niet alleen voldoende een gezond ligchaam en een beschaafde geest, maar wordt ook gevorderd dat zijn karakter goed gevormd zij. Zedelijkheid moet niet alleen als een indirekte magt, maar als een wezenlijk bestanddeel tot bevordering zijner welvaart beschouwd worden. De arbeider, die zich door zijn zedelijk gedrag boven anderen onderscheidt, heeft kans dat men hem de voorkeur boven den minder zedelijk ontwikkelde geeft. Hij is ook beter in staat de vruchten van zijn arbeid te genieten. Het zijn niet alleen de stoffelijke belangen, die zijn geluk verzekeren, hij moet ook zorgen voor ‘het eenig noodige’, het welzijn van zijne ziel. Hierin voorziet voor een deel de kerk, voor een ander deel moet hij zelf zich die vastheid van karakter trachten te verschaffen: door de nuttige lessen zich eigen te maken, die hem van meer ontwikkelden worden voorgehouden en die door zijne opvoeding hem gedurig voor den geest worden gebragt.
In Zwitserland heeft de man uit het volk ruimschoots gelegenheid zich op dat gebied te oefenen en zich voedsel voor zijne ziel te verschaffen. Maar noch op de kerk noch op de school doelen wij hier. Wij wenschen hier slechts te spreken van de middelen die men daar aangewend heeft, om de zeden te bewaren en te strijden tegen de grove zinnelijke lusten van den mensch. Hier valt bij den arbeider meer te doen dan bij de meer ontwikkelde klassen. De ondervinding heeft geleerd, dat hij aan die uitspattingen minder in den huiselijken kring en onder den arbeid botviert, dan in zijn vrijen tijd en buiten het gezin. Men begreep dat men derhalve het huiselijk leven bij hem moest bevorderen en tevens zorg dragen dat hij gepaste uitspanningen en vermaken kan genieten, om hem zoodoende van den verkeerden weg af te houden. Om daarin naar eisch te voorzien is men in Zwitserland evenmin als elders naar wensch geslaagd. Nogtans moet erkend worden, dat het familieleven daar over het algemeen door den man uit het volk naar waarde geschat wordt, en men gansche streken vindt waar nog de goede voorvaderlijke zeden in het familieleven worden aangetroffen. Het aangaan van een huwelijk wordt door de openbare

{==645==} {>>pagina-aanduiding<<}
autoriteit niet bemoeijelijkt en door philantropische vereenigingen aangemoedigd en gemakkelijk gemaakt. De reeks van vereenigingen die tot leering en uitspanning allerwege gevonden worden hebben, bij al het goede dat ze bezitten, nogtans de strekking om de uithuizigheid te bevorderen. Wel wordt door het verschaffen van lectuur aan huis hierin eenigszins te gemoet gekomen, maar den uithuizige zal men daardoor toch niet aan zijn haard binden. In het westen van Zwitserland, waar het kwaad het meeste wordt aangetroffen, heeft men een aantal arbeidersvereenigingen tot stand gebragt, die zich ten doel stellen aan hare leden eene aangename en nuttige bezigheid in vrijen tijd te verschaffen. Nu wordt de arbeider er wel door afgehouden van de slechte gezelschappen van herbergen enz., maar het familieleven wint er weinig door. Het duitsche deel van Zwitserland, waar het huiselijk leven vroeger zeer hoog stond aangeschreven, wordt door de talrijke Gewerbevereine zeer in gevaar gebragt. In die vereenigingen komen de arbeiders zamen in een lokaal, waar ze dagbladen, boeken en spelen vinden, en goedkoope ververschingen zijn te verkrijgen. Men hondt soms voorlezingen, oefent zich in de declamatie en bespreekt onderwerpen van den dag. In gelijken geest werken de societé's d'instruction-mutuelle in romaansch Zwitserland. Deze vereenigingen vindt men zoowel in de steden als op het land. De belangrijkste onder deze is de vereeniging te Grütli gevestigd, die meer bepaald ten doel heeft de politieke en sociale ontwikkeling harer leden. Zij telt 4000 leden en een honderdtal afdeelingen, over alle kantons verspreid. In die bijeenkomsten worden voordragten gehouden en dramatische voorstellingen gegeven; ook kan men er onderwijs erlangen in den zang, de levende talen, het boekhouden, het teekenen en de rekenkunst. Men heeft voorts Gesellenvereine en Unions Chrétiennes de Jeunes gens
voor catholieke en protestantsche jongelieden ter oefening in de godsdienst bestemd. Eindelijk heeft men in verschillende kantons vereenigingen van werklieden die, door het houden van tentoonstellingen en het oprigten van spaarbanken, het nuttige aan het aangename paren, en de zoogenaamde Salles du dimanche, waar den arbeider eene nuttige en aangename verpoozing gedurende den rustdag verschaft wordt. Zij zijn in den geest der Zondagscholen ingerigt en men vindt er jongelieden van beider sekse.

{==646==} {>>pagina-aanduiding<<}

Naast deze en de reeds vroeger vermelde muziekvereenigingen verdienen de muziekgezelschappen eene bijzondere vermelding. Zeer talrijk en bloeijend zijn deze in het duitsche deel van Zwitserland. Alleen het landbouw-kanton van Lucern telt 16 groote harmoniegezelschappen, 17 muziekgezelschappen, 13 voor tooneelvoorstellingen en 25 zoogenaamde fanfares. Vooral zijn de fanfares zeer algemeen, die zeer aangemoedigd worden door den Staat, om des gevorderd hunne diensten te bieden.
Het volksgezang vindt inzonderheid eene vlijtige beoefening in tal van Männerchöre, Liedertafel, Liederkränze enz.; elk dorp bezit zulk eene vereeniging. Met dat al vindt eene systematische beoefening der zangkunst nog weinig ingang bij het volk. Onlangs heeft de Maatschappij van openbaar Nut daarin trachten te voorzien door het uitgeven van volkszangboekjes, die eene goede ontvangst hebben genoten. Van een boekje door Heim te Zurich uitgegeven, werden in een korten tijd 60000 exemplaren afgezet. Ook heeft men eene reeks militaire zangen, die vooral in het duitsche deel van Zwitserland door de militairen worden gebruikt.
Het zingen van de vrolijke jodel-liederen der herders en de nationale liederen zijn geliefkoosde uitspanningen van het volk.
De liefhebberij-gezelschappen voor tooneelmatige uitvoeringen van scènes uit de nationale geschiedenis, hier en daar op het land aanwezig, brengen veel bij om het gevoel van vaderlandsliefde levendig te houden en het gemoed te veredelen. Zij worden gewoonlijk onder den blooten hemel gehouden en hebben veel overeenkomst met de voorstellingen in het oude Griekenland gegeven. Om deze vereenigingen aan te moedigen en den smaak te veredelen hebben onlangs geachte mannen uit het Zwitsersche volk hunne krachten ten beste gegeven, om zulke volksstukken te schrijven.
Daarnaast scharen zich de allegorische optogten die in de verschillende kantons van tijd tot tijd gehouden worden en waaronder die der wijngaardeniers, welke om de 15 jaren te Vevey gehouden worden en eene bijzondere vermaardheid zelfs in den vreemde hebben verkregen.
Al die lust voor uitspanningen ontaardt wel eens in uitspatting, en dan viert men maar al te zeer den teugel, door zich in den zwijmeldronk van geestrijke vochten te vergeten.

{==647==} {>>pagina-aanduiding<<}
Het misbruik van sterken drank is bijna tot eene volkskwaal geworden, waarop de bevolking van enkele kantons eene zeldzame uitzondering maakt. Van alle kanten trachten de openbare magt en de welgezinden der vereenigingen dit euvel tegen te gaan, nogtans zonder veel goeds uit te werken. De fabriekbevolking geeft hierin een afschrikkend voorbeeld, en menig patroon gaat den werkman hierin voor bij de uitbetaling der loonen. De tijden van openbare verkiezingen geven tot ware bacchanaliën aanleiding, omdat dan vele kiezers uit de mindere standen vrij drinken hebben. De groote Raad van Bern heeft onlangs drie afgevaardigden geweigerd zitting te verleenen, omdat zij door zulke middelen op het volk gewerkt hadden.
Het leven in concubinaat is echter minder algemeen onder de arbeidende klassen en de verboden omgang der seksen wordt zoo sterk veroordeeld, dat men eerder tot een vroegtijdig en onberaden huwelijk overgaat, dan in verboden gemeenschap te leven. In sommige streken wordt het huwelijk meer als een zaak van berekening dan als een bewijs van liefde aangegaan. De jongeling rekent bij voorbaat op de voordeelen die zijne aanstaande vrouw voor het huishouden door haar deel aan den arbeid zal opleveren. Dit heeft de besturen van sommige gemeenten geleid tot het besluit, dat de openbare autoriteit bij elke aanvrage om huwelijksverbindtenis onder de werkende klassen eerst onderzoek naar de finantieele gesteldheid van den jongman zal doen. Deze gemeenten zijn dan ook verpligt die gezinnen te ondersteunen, welke later tot armoede zijn vervallen.

IV.

Beschouwden wij den arbeider tot dusverre uit een physisch, intellectueel en moreel oogpunt, thans wenschen wij hem van een maatschappelijk standpunt na te gaan, in zooverre hij geroepen is om zich de middelen te verschaffen tot zijn onderhoud en dat van zijn gezin. Hierbij hebben wij het vraagstuk uit een tweeledig oogpunt te overwegen. In de eerste plaats hebben wij na te gaan de middelen waardoor de vruchten van zijn arbeid, zijn loon, tot de hoogst mogelijke waarde stijgen, om vervolgens onze aandacht te vestigen op de beste en doeltreffendste wijze waarop hij dat loon van zijn arbeid ten nutte van zijn gezin kan besteden. Elke stap voorwaarts in de eene of andere rigting

{==648==} {>>pagina-aanduiding<<}
is eene schrede nader tot verbetering van zijn toestand en verzekering zijner welvaart. Hoe beter toch de verhouding tusschen verdiensten en uitgaven wordt, hoe meer kans hij tot besparing zal erlangen, en elke kapitaalvorming van den arbeider leidt tot verzekering van zijne toekomst. Hij stijgt een trede op den maatschappelijken ladder, en verheft zijn gevoel van eigenwaarde door het bewustzijn dat hij iets toegebragt zal hebben om zijne zelfstandigheid te waarborgen. Niets toch drukt den regtschapen werkman meer, dan het schrikbeeld van eene onzekere toekomst, die hem in dagen van ziekte of ouderdom van de meewaardigheid van anderen afhankelijk maakt.
De handenarbeid is alzoo het kapitaal van den man uit het volk, welk kapitaal den grondslag van zijn budget uitmaakt. Om dit kapitaal tot eene voldoende hoogte op te voeren zal in de eerste plaats noodig zijn dat de werkman de vereischte geschiktheid en bekwaamheden tot een beroep bezit; vervolgens dat hij altijd bezigheid kan vinden; verder dat hij, door erediet of langs andere wegen, de vruchten van zijn arbeid kan vermeerderen en eindelijk dat zijn aandeel in de vruchten van den arbeid zoo aanzienlijk mogelijk worde. Laat ons thans zien in hoeverre de Zwitsersche arbeider in de gelegenheid is aan die vereischten te voldoen.
Ten einde de vereischte bekwaamheden tot een beroep te erlangen is het noodig, dat er eene zekere voorbereiding plaats vinde. Geene routine maar geleidelijke wetenschappelijke vorming maakt een bekwaam werkman.
Wat wordt in dit opzigt in Zwitserland gedaan?
Voor den landbouw bestaan een groot aantal landbouwscholen, die echter meer als weldadigheids-inrigtingen dan als leerscholen voor de landbouwende standen genoemd moeten worden. Het zijn opvoedingsscholen voor weezen, behoeftigen, verlaten en gebrekkige kinderen, zoogenaamde landbouwkoloniën. De eerste dier instellingen werd te Hofwijl, in 1809, door Fellenberg gesticht en heeft eene Europesche vermaardheid verkregen. Daarop werd eene tweede in 1811 in het kanton St. Gallen geopend, in 1819 eene dergelijke in het kanton Glaris. Na 1820 vermeerderde dat aantal sterk, zoodat alleen van 1850-1860 zeventien dergelijke inrigtingen tot stand kwamen. Slechts 1 van de 65 bestaande werd door den Staat opgerigt, de meerderheid had haar ontstaan te danken aan de welwillende

{==649==} {>>pagina-aanduiding<<}
pogingen van vereenigingen en de bijzondere liefdadigheid. De inrigtingen te Schurtanne (kanton Appenzell), en te Grebel (Zug), verschaffen elk jaar aan 130 personen tusschen 12 en 25 jaar, hnisvesting, voeding, arbeid en verdere opvoeding. Ook de andere werken in gelijken geest. Bij al het voordeel dat ze aanbieden, moet echter als hare schaduwzijde opgemerkt worden, dat ze al hare voedsterlingen als het ware dwingt tot een beroep, waartoe niet altijd allen aanleg en geschiktheid hebben; stedelingen, landbouwers en bergbewoners hebben soms geheel verschillenden aanleg en behoeften, en worden hier echter allen gedwongen dezelfde rigting te volgen. Vandaar dat het doel bij zoovelen, vooral stedelingen, gemist wordt.
Ten opzigte van de nijverheid vindt men eene reeks van vereenigingen, die zich ten doel stellen het aanleeren van goede beroepen voor het kind van den werkman te begunstigen en gemakkelijk te maken. De diakonale armbesturen zijn op dit gebied ijverig werkzaam, van gemeentewege worden daartoe soms beurzen afgezonderd, en eindelijk ondersteunen de gezeten burgers die pogingen.
Als zoodanig moet de stichting van Fröhlich te Brugg (Argau) loffelijk vermeld worden. In 1829 legateerde Fröhlich aan deze stad eene som van 16.000 frs. om door den magistraat op de nuttigste wijze besteed te worden. Tot dat einde werd een fonds gesticht om daaruit jaarlijks beurzen van 800 frs. af te zonderen, waarvoor jonge lieden van beider geslacht in een beroep zouden opgeleid worden. Die beurzen worden ook toegestaan aan verdienstelijke jongelieden die zich elders wenschen te vestigen, om zich tot een beroep te bekwamen.
Men is er voorts op bedacht geweest om nieuwe takken van bedrijf in te voeren. Tot dat einde zijn te Tessino, Lugano en Lucarno scholen voor het zijdeweven opgerigt. Zoo ook te Herisan, Urnäschen en Wolfhalden, waar men na volbragten leertijd een loon van 5-7 frs. kan verdienen. In laatstgenoemde plaats zijn thans 180 weefstoelen in werking, waarmede 1500 frs. 's weeks wordt verdiend. Te Fryburg en Genève heeft men scholen voor het stroovlechten enz. tot stand gebragt. Te Trogen en Herisan heeft men bewaarscholen opgerigt, die door 35 en 250 leerlingen worden bezocht, waar kinderen en zwakken 2 frs. 50 à 3 frs. 's weeks kunnen verdienen. In St. Gallen en Fryburg heeft men kantscholen, die in bloeijenden staat verkeeren.

{==650==} {>>pagina-aanduiding<<}

Vooral deed de horologe-industrie, die in sommige kantons zulk een belangrijke tak van nijverheid uitmaakt, de noodzakelijkheid van eene betere opleiding van jeugdige werklieden gevoelen. Te Génève, Chaud-de-fonds en de Locle vindt men dan ook tegenwoordig dergelijke scholen, deels door armen-, deels door gemeentebesturen opgerigt. Die scholen, voor jongelieden van beider geslacht bestemd, zijn in 5 klassen verdeeld, elke voor eene bepaalde werkzaamheid, zoodat er geleidelijk alle procéde's van bewerking geleerd worden. De leeftijd van toelating is 14 jaar, inboorlingen betalen 5 frs., vreemdelingen 20 frs. per maand. De leertijd duurt 5 jaren.
Overigens levert het stelsel van arbeid, zoowel door de stedelijke als landelijke bevolking gevolgd, door de bearbeiding van een stukje gronds, eenigen waarborg, om in werkelooze en ongunstige tijden van het vaste beroep te gemoet te komen. In sommige zwitsersche kantons zijn daartoe steeds gemeentegronden voorhanden, terwijl in de landbouwdistrikten elk persoon, die anders in nijverheidstakken werkzaam is, bij den landbouw werk kan vinden. Ook leveren de openbare werken voor velen eene voortdurende gelegenheid om arbeid te vinden. In sommige kantons kan men ze als een soort van nationale werkplaatsen beschouwen, waar de werkman in tijden van werkstaking hulp zoekt en vindt. De groote fabriekanten komen tevens hunne vaste werklieden in slechte tijden vaak te hulp door voorschotten of geldelijke ondersteuning.
De inrigtingen tot werkverschaffling, vooral aan vrouwen, zijn meer liefdadige instellingen, die buiten het gebied van de nijverheid gehouden moeten worden. In het westen van Zwitserland vindt men zoodanige nog al verspreid.
De Val de Travers (NeucLâtel) is sedert eenige jaren de zetel van een tak van nijverheid geheel door kinderen en vrouwen uitgeoefend. Hij is in drie soorten onderscheiden en op verschillende plaatsen gevestigd; zoo zijn te Buttes 164 werksters met de kantvervaardiging bezig, te Motiers 250 vrouwen met haakwerken, te Couvet 150 vrouwen met de vervaardiging van wollen weefsels en borduurwerken. Dit werk wordt alles aan huis verrigt en verschaft aan vlugge, ijverige en bekwame handen een vrij goed bestaan.
Om zich krediet te verschaffen bezit de arbeider in den regel weinig stoffelijke waarborgen. Bovendien is Zwitserland zeer arm

{==651==} {>>pagina-aanduiding<<}
aan openbare inrigtingen, waar hij een deel van zijne bezitting tijdelijk kan verpanden. De Credit-Anstalt te St. Gallen heeft in de laatste jaren een crediet- of voorschotbank op de loonen gevestigd, waar tot een maximum van 25 frs. wordt voorgeschoten, tegen eene rente van 18 pct., voor hoogere sommen wordt slechts 12 pct. gevorderd. In 1861 heeft zij 59.549 frs in dien geest beleend en wel op 4311 aanvragen. De aandeelhouders van de Banque des Ouvriers te Bazel hebben op gelijken voet in 1865 eene inrigting tot stand gebragt. Voorts zijn in menigte verspreid de inrigtingen tot beleening op koopmansgoederen; het zijn bazars (Gewerbehallen) in vereeniging met voorschotbanken. De werklieden, die een artikel vervaardigd hebben, waarvoor zij geen kooper kunnen vinden, stellen het daar te koop en ontvangen van de administratie een voorschot, geëvenredigd aan de waarde van het voorwerp. Wordt het verkocht, dan wordt met den eigenaar afgerekend, na aftrek van eene kleine provisie. Dergelijke inrigtingen vindt men te Bazel, Aarau, Frijburg, Cocre, Lucern, Soleure en zelfs in kleine gemeenten. Sommige doen zeer goede zaken; zoo heeft de bazar te Soleure in 1865 voor 18,145 frs. aan dergelijke voorwerpen verkocht en bezit zij zelve aan vaste goederen voor eene waarde van 60,000 frs. De bazar te Aarau verkocht in hetzelfde jaar ten behoeve van 32 exposanten tot een bedrag van 14,000 frs. Een bedrag van 5 pCt. werd voor algemeene kosten gerekend. De voorschotbank aldaar, waarvan de actiën door de arbeiders zelven zijn bijeengebragt, bezit thans een kapitaal van 8000 frs. in 400 actiën van 20 frs., die eene rente van 4½ pCt. geven.
Minder gemakkelijk is het voor den man zonder kapitaal, om alleen op zijn woord eene zekere som ter leen te krijgen. Nogtans bestaan in Zwitserland enkele hulpbanken, die alleen op vertrouwen geld voorschieten. Sommige van die instellingen zijn door de werkende standen zelven opgerigt. Te Soleure b.v. bezit zulk een hulpbank 22,000 frs. en heeft daarmede in 1860 zonder verlies gewerkt.
Sommige spaarbanken werken tevens als hulpbanken. De Handwerkerbank te Bazel en St. Gallen, de banques populaires te Bulk, Romont en Estavayer, te Zurich en elders werken in dien geest. De bank te Zurich werd in 1863 opgerigt met een kapitaal van 500.000 frs.
Opmerkelijk is het, dat de instellingen tot verschaffen van

{==652==} {>>pagina-aanduiding<<}
onderling crediet, van duitschen oorsprong, in het romaansche deel van Zwitserland meer dan in het duitsche worden aangetroffen, die op de bekende grondslagen werken. Eene dergelijke vereeniging te Neuchâtel in 1864 opgerigt door 27 actionarissen met een kapitaal van 146.000 frs., zet jaarlijks een som van 8½ millioen frs. om. De aandeelhouders krijgen 6½ pCt. rente.
Eene andere en geheel eigenaardige wijze van vermeerdering van kapitaal bestaat in eene gezamenlijke productie. De eenvoudigste wijze van werken van zoodanige inrigtingen is de gezamenlijke inkoop van grondstoffen, zooals de schoenmakers te Zurich en Génève bezitten en de landbouwers te Corcelles (Vaud), of sommige molenaars te Bern en Soleure tot inkoop van granen. In eenige gemeenten van het kanton Génève hebben de landbouwers een fonds bijeengebragt om daaruit groote landbouwwerktuigen tot gemeenschappelijk gebruik aan te schaffen. Elk lid kan tegen eene kleine vergoeding dan een werktuig ter leen krijgen, niet-leden tegen hoogere rente. Andere gemeenten hebben een gemeenschappelijken bakoven, waar ieder zijn brood kan doen bakken. Vooral verdienen de talrijke fromageries in Zwitserland, ook onder den naam van fruitières bekend, eene bijzondere vermelding. Het doel is om door gemeenschappelijk kapitaal al het noodige gereedschap tot bereiding van kaas voor een betrekkelijk kleine som te erlangen. Kleine veehouders, die 1 of 2 beesten hebben. die niet voldoende melk geven om er met voordeel kaas van te maken, kunnen, door middel van de vereeniging, hun geringen voorraad toch nuttig aanwenden, doordien ze elken dag hun aandeel melk, waarvan rekening wordt gehouden, bij de groote massa van alle aandeelhouders voegen, welke dan ten algemeene nutte tot kaas gemaakt wordt. Hij die op zekeren dag de grootste hoeveelheid melk heeft aangebragt, heeft, zoo als men het noemt, de bank (son tour de fruitière) en trekt dien dag al de winst van het fabrikaat, maar heeft dan ook de onkosten tot zijn last.
Overigens hebben de coöperative vereenigingen in Zwitserland nog weinig wortel willen schieten. Slechts ééne vereeniging in dien geest bestaat te Locle en wel om horloges te vervaardigen en te verkoopen. In 1858 opgerigt, zet zij jaarlijks voor een waarde van 80000 à 90000 frs. om. De winsten worden in dier voege verdeeld: men keert eerst 5 pCt. uit van elk aandeel, dan zondert men 10 pCt. voor het reservefonds af, vervolgens

{==653==} {>>pagina-aanduiding<<}
5 pCt. voor den gérant boven zijn tractement en eindelijk wordt het overschot verdeeld onder de aandeelhouders naar gelang ze in de productie een werkzaam aandeel hebben gehad. Tijdelijke tegenspoeden doen den tegenwoordigen staat der vereeniging minder gunstig zijn.
Te Lausanne vereenigden zich tijdelijk eenige werklieden om met een kapitaal van slechts 160 frs. een groot gemeentewerk te volbrengen.
Onder de wijnbouwers in de omstreken van Vouvry (Valais) bestaat eene vereeniging om woeste gronden tot den wijnbouw geschikt te maken, waarvan de opbrengst in een gemeenschappelijke kas gaat en later naar gelang van de gestorte som of het verrigte werk aan ieder uitgedeeld wordt. Die vereeniging levert het dubbele voordeel, dat vele woeste gronden in vruchtbare worden herschapen en dat de voortbrengers zeer goede zaken maken.

(Vervolg en slot in het volgend nummer).






{==654==} {>>pagina-aanduiding<<}

De suiker.

Door Dr. H.C. Dibbits.

De zucht om zich het leven aangenaam te maken is den mensch als het ware ingeschapen. Van daar dat hij reeds van de vroegste tijden af er naar gestreefd heeft de stoffen, die de natuur hem aanbood, tot verhooging van zijn levensgeluk te gebruiken. Niet het minst toepasselijk is dit op die stoffen, welke door den mensch als voedingsstoffen worden gebezigd. Niet alleen granen en peulvruchten, niet alleen het vleesch van zoogdieren, vogelen en visschen, niet alleen melk en eijeren, - stoffen, die als noodzakelijke voedingsmiddelen te beschouwen zijn, - worden door den mensch tot onderhoud zijns levens aangewend; maar ook een tal van andere zelfstandigheden zijn er, die, ofschoon zij in den engeren zin van het woord ter onderhouding van het leven zeer goed zouden kunnen gemist worden, toch zóó algemeen in gebruik zijn gekomen en een zóódanigen invloed op het maatschappelijk leven van den mensch hebben uitgeoefend, dat men zich bezwaarlijk den toestand kan voorstellen, waarin de tegenwoordige maatschappij zou verkeeren, indien die stoffen niet bekend of niet voor elk bereikbaar waren. Onder deze laatste mag in de eerste plaats de suiker gerangschikt worden, eene stof, die door rijk en arm, door jong en oud onder velerlei vormen ter veraangenaming des levens gebruikt wordt; eene stof, die op handel en industrie een verbazenden invloed uitoefent, die met duizenden schepen van het eene werelddeel naar het andere vervoerd wordt, aan

{==655==} {>>pagina-aanduiding<<}
millioenen handen middellijk of onmiddellijk werk verschaft en de inkomsten van vele staten met millioenen schats vermeerdert 1). Van dit belangrijk product willen wij in de volgende bladzijden kortelijk den oorsprong en de bereiding nagaan.
Men vindt, zoowel in het plantenrijk als in het dierenrijk, een groot aantal soorten van suiker, die wij hier niet alle zullen opnoemen, doch waarvan wij slechts de hoofdsoorten vermelden willen. Deze zijn: 1o. de rietsuiker; 2o. de druiven- of kruimel-suiker, ook glycose genoemd; 3o. de slijmsuiker, en 4o. de melksuiker. De eerstgenoemde, de rietsuiker, is die suikersoort, welke in het dagelijksch leven zoo algemeen gebruikt wordt en aan iedereen, althans eenigermate, bekend is. Wij zullen ons voornamelijk met de suikerbereiding bezig houden, doch achten het niet ongepast, een enkel woord over elk dezer suikersoorten te laten voorafgaan.
A. De rietsuiker. - In het sap van zeer verschillende planten komt, nevens een groot aantal andere stoffen, suiker voor, doch deze suiker kan van zeer verschillende geaardheid zijn. Het zijn de drie eerste, zoo even genoemde suikersoorten, de rietsuiker, de druivensuiker, en de slijmsuiker, welke in plantensappen, meest in opgelosten staat, voorkomen. Het minst algemeen verbreid is wel de rietsuiker; en de reden hiervan is, dat de rietsuiker door alle zuren veranderd wordt in de derde hierboven genoemde suikersoort, in slijmsuiker. Rietsuiker kan derhalve niet voorkomen in die plantendeelen, welke zuur van smaak zijn. Toch is het aantal planten, waarin zij voorkomt, nog vrij aanzienlijk. Zoo vindt men rietsuiker in het suikerriet, in de beetwortelen, in de gele en witte peen, in rapen, in sommige palmen, in herken en ahorn-boomen, in de stengels van de maïs of Turksche tarwe, in meloenen, hazelnoten, walnoten, amandelen, enz. Maar de hoeveelheid rietsuiker, die in deze planten of plantendeelen voorkomt, is zeer verschillend. Alleen daar, waar die hoeveelheid groot is, laat zij zich met voordeel daaruit afzonderen; en dit is inzonderheid het geval bij het suikerriet, de beetwortelen, den Oost-Indischen dadelpalm, den Noord-Amerikaanschen suikerahorn, en de Mexikaansche maïs. Deze vijf planten zijn het hoofdzakelijk welke de verbazende hoeveelheid rietsuiker opleve-
{==656==} {>>pagina-aanduiding<<}
ren, die tegenwoordig door de beschaafde wereld wordt verbruikt, eene hoeveelheid, die jaarlijks meer dan 3000 millioen Ned. ponden bedraagt.
In zuiveren staat is de rietsuiker wit van kleur en gemakkelijk in water oplosbaar. Eén pond koud water kan drie ponden rietsuiker oplossen, en één pond heet water nog veel meer. Door langzame verdamping der oplossing kan de rietsuiker kristalliseren, en vormt dan heldere, kleurlooze kristallen, die onder den naam van kandijklontjes algemeen bekend zijn. Opmerkelijk zijn de veranderingen, die de rietsuiker bij verhitting ondergaat. Verwarmt men ze namelijk tot 160o van den honderddeeligen thermometer, dan smelt ze, en gaat bij bekoeling over in eene min of meer doorzigtige massa, die onder den naam van gerstesuiker of sucre d'orge in den handel voorkomt, en door de banketbakkers veel gebruikt wordt, b.v. ter vervaardiging der zoogenaamde ulevellen. De naam gerste-suiker is afkomstig van de voormalige gewoonte, om bij het toebereiden dezer suiker een weinig gerstewater daarbij te voegen alvorens ze verhit wordt. Verhit men de rietsuiker tot omstreeks 210o, dan wordt ze, terwijl er water ontwijkt, bruin, en eindelijk zwart; deze zwarte massa draagt den naam van caramel, een ligchaam dat bitter van smaak is en onder den naam van koffijstroop als toevoegsel bij de koffij gebruikt wordt. Bij verdere verhitting wordt de rietsuiker geheel ontleed, en laat eindelijk zwarte, zeer porenze koolstof over.
Onder verschillende omstandigheden kan de rietsuiker veranderd worden in slijmsuiker, d.i. in eene suikersoort, die niet voor kristallisatie vatbaar is (zie hieronder). Deze omstandigheden zijn voor de suikerbereiding van groot belang, en daarom willen wij de voornaamste daarvan opnoemen. Rietsuiker gaat in slijmsuiker over door langdurige koking met water; veel sneller geschiedt deze verandering wanneer er tevens het een of ander zuur aanwezig is, terwijl zuren ook bij de gewone temperatuur, hoewel langzamer, de rietsuiker in onkristalliseerbare suiker veranderen; eindelijk bezitten ook de eiwitachtige ligchamen het vermogen om deze verandering tot stand te brengen. Wanneer wij over de bereiding der rietsuiker handelen komen wij hierop terug; terwijl wij daarbij tevens nog gelegenheid zullen hebben, met andere scheikundige eigenschappen der rietsuiker kennis te maken.

{==657==} {>>pagina-aanduiding<<}

De rietsuiker is van alle suikersoorten de zoetste; zij komt in sommige planten in aanzienlijke hoeveelheid voor, en zij laat zich vrij gemakkelijk in zuiveren staat afzonderen. In deze drie redenen is wel de oorzaak gelegen, dat juist deze boven andere suikersoorten zoo algemeen in gebruik is.
B. De druivensuiker, zoo genoemd omdat zij o.a. in de druiven voorkomt, vormt een hoofdbestanddeel van het sap van vele vruchten. In de rijpe druif komt zij opgelost voor; wordt echter de druif gedroogd, dan scheidt de druivensuiker zich af, en vormt dan de kleine zoete korrels, die men in de rozijnen aantreft. Behalve in de druiven vindt men deze suikersoort, gelijk wij reeds zeiden, in een groot aantal vruchten, en daarenboven in de honigbakjes van vele bloemen, alsmede in het witte poeder, dat de oppervlakte van gedroogde pruimen en vijgen bedekt; zij maakt een hoofdbestanddeel uit van den honig, en kan ook kunstmatig uit andere plantaardige stoffen, b.v. uit zetmeel, bereid worden. Eindelijk komt deze suikersoort ook in kleine hoeveelheid in de lever der gewervelde dieren voor, en bij de zoogenoemde suikerziekte (diabetes mellitus) ook in andere ligchaamsdeelen. - De honig bestaat uit een mengsel van twee suikersoorten, namelijk druivensuiker en de straks te bespreken slijmsuiker; beide zijn in den honig van plantaardigen oorsprong, daar de werkbijen ze verzamelen uit de honigbakjes der bloemen, ofschoon het waarschijnlijk is dat de suiker in den zoogenoemden honigzak der bijen eenige verandering ondergaat. De druivensuiker laat zich zeer gemakkelijk uit den honig afzonderen. Wanneer men namelijk honig eenigen tijd bewaart, kristalliseert de druivensuiker er uit, hetgeen oorzaak van het dik worden van den honig is. Perst men nu dien verdikten honig in een linnen zakje uit, zoo houdt men de gekristalliseerde druivensuiker daarin over, terwijl de vloeibare slijmsuiker er als een dikke stroop uitvloeit. Behalve deze beide suikersoorten bevat de honig steeds eenige gekleurde en riekende zelfstandigheden, die afkomstig zijn van de bloemen waaruit de bij ze gehaald heeft. Deze ingemengde stoffen zijn oorzaak, dat de honig een eigenaardigen smaak en geur bezit, die niet aan de zuivere suikersoorten toekomen, terwijl die smaak en
geur, en evenzoo de kleur, verschillen kunnen naar gelang van de bloemen, waaruit de honig is verzameld, en naar de landstreek, van waar hij afkomstig is. Van daar de groote roem, dien de honig van den berg Ida op het eiland Candia sints

{==658==} {>>pagina-aanduiding<<}
langen tijd heeft bezeten. Van daar ook de geur van den honig uit de omstreken van Narbonne, in het zuiden van Frankrijk aan de oevers der Middellandsche zee, van den honig van Chamouny in Savoye, en van dien der Engelsche hooge veenen, waar de gewone heide zoo welig tiert en bloeit. Wie den Schwarzwald bezocht weet het bij ondervinding, dat de honig, dáár verkregen en dáár zoo algemeen in gebruik, in geur en smaak verre onderdoet voor onzen gewonen, inlandschen honig, die grootendeels uit de bloeijende boekweit en in het najaar ook uit de bloeijende heide verkregen wordt. Somtijds bezitten deze vreemde zelfstandigheden bedwelmende eigenschappen, waardoor het gebruik van den honig schadelijk wordt; dit is b.v. het geval met den honig van Trebizonde in Klein-Azië, die hoofdpijn, braking en zelfs eene soort van bedwelming kan veroorzaken. Deze honig wordt voor een deel verkregen uit de bloemen eener soort van Azalea (Azalea pontica), die vergiftige eigenschappen bezit. Het was waarschijnlijk deze honig, die de krijgslieden van Xenophon vergiftigde, gelijk hij zelf vermeldt bij den terugtogt der Tien Duizend 1). De bekende reiziger en natuuronderzoeker Auguste de St. Hilaire werd eens in Brazilië ongesteld, nadat hij honig gegeten had, die door eene daar inlandsche bij uit vergiftige planten verzameld wordt.
Boven zeiden wij reeds dat ook uit andere plantaardige stoffen, zoo als zetmeel, druivensuiker kan verkregen worden. Zetmeel is eene stof, die in bijna alle zaden en in vele andere plantendeelen voorkomt; aardappelenmeel b.v. is bijna zuiver zetmeel, en stijfsel evenzoo. Uit deze beide stoffen kan men nu gemakkelijk druivensuiker verkrijgen, door ze slechts eenige uren met zeer verdund zwavelzuur te koken. De aldus verkregen druivensuiker wordt, naar hare bereiding, aardappelsuiker of stijfselsuiker genoemd; het is echter volkomen hetzelfde ligchaam als de korrelige suiker der rozijnen. De aardappelsuiker wordt gebruikt ter verzoeting of ook ter vervaardiging van geestrijke dranken, en tot beide doeleinden worden jaarlijks op het vaste land van Europa groote hoeveelheden aardappelmeel verwerkt. Eene sterke oplossing dezer aardappelsuiker draagt den naam van aardappelstroop, die veelvuldig door banketbakkers wordt aangewend, terwijl de brandewijn, die er uit gestookt wordt, vooral in het noorden

{==659==} {>>pagina-aanduiding<<}
van Europa, veel gebruikt wordt. In Engeland echter is de bereiding van aardappelsuiker verboden. - In plaats van zetmeel kan men tot het vervaardigen dezer suikersoort ook andere plantaardige stoffen bezigen, b.v. papier, katoenen en linnen lompen, houtzaagsel, enz. Men heeft deze stoffen slechts met verdund zwavelzuur te koken, om ze in druivensuiker te veranderen; maar de verandering geschiedt hier veel langzamer dan bij zetmeel, zoodat de koking veel langer moet worden voortgezet. Zetmeel is dan ook het eenige ligchaam, waarop deze wijze van suikerbereiding tot nog toe met voordeel is toegepast.
De druivensuiker nu, zij moge uit druiven of andere vruchten, uit honig of uit zetmeel verkregen zijn, bezit de volgende eigenschappen. Het is een wit ligchaam, dat natuurlijk zoet van smaak is: doch veel minder zoet dan de gewone of rietsuiker. Om aan eene gelijke hoeveelheid water een even zoeten smaak meê te deelen heeft men ongeveer 2½ maal zooveel druivensuiker als rietsuiker noodig. Van daar ook de zooveel grootere waarde, die de zoetere rietsuiker voor het dagelijksch leven bezit. De druivensuiker kristalliseert meestal in kleine korrels, en wordt daarom ook wel kruimelsuiker genoemd. Door toevoeging van gist en water ondergaat de druivensuiker eene eigenaardige ontleding, waaraan men den naam van gisting geeft; de suiker wordt daarbij ontleed in koolzuur, dat als gas ontwijkt, en in alkohol, die met water vermengd terugblijft. Men verkrijgt daarbij dus een geestrijk vocht, dat òf als zoodanig gebruikt wordt, òf dat verder aan de lucht wordt blootgesteld, waarbij het voeht zuur wordt en dan zuren wijn of wijn-azijn oplevert.
C. De slijmsuiker onderscheidt zich van alle andere suikersoorten doordien zij niet kristalliseren kan. Daar zij in vele vruchten voorkomt, wordt zij ook niet-kristalliseerbare vruchtensuiker genoemd. Zij komt in vele plantendeelen voor, opgelost in het sap, doch vooral in rijpe vruchten, dikwijls nevens druivensuiker, en het meest in die vruchten, welke een zuren smaak bezitten. Het is deze vermenging van zuur en zoet, die veel tot de verfrisschende hoedanigheden dier vruchten bijdraagt.
In water opgelost vormt deze suikersoort de stroop. Rietsuiker gaat door langdurige koking met water, en veel sneller door koking met verdunde zuren of met eiwitstoffen, in deze niet kristalliseerbare suiker over, gelijk wij boven reeds vermeldden. Dat de slijmsuiker voorkomt in het vloeibaar blijvende deel van

{==660==} {>>pagina-aanduiding<<}
den honig, hebben wij mede boven reeds opgemerkt. Even als de druivensuiker kan ook de slijmsuiker gemakkelijk gisten, en dus een alkoholisch vocht opleveren; en daar de rietsuiker, zoo als wij zagen, gemakkelijk in slijmsuiker kan veranderd worden, zoo volgt hieruit, dat ook de rietsuiker indirect voor gisting vatbaar is.
In het dagelijksch leven wordt de slijmsuiker alleen gebruikt als stroop, die in den regel bruin is gekleurd door ingemengde stoffen. Zij is dan ontstaan uit rietsuiker. Uit de vruchten wordt noch de slijmsuiker noch de druivensuiker voor dagelijksch gebruik afgezonderd, omdat die afzondering tamelijk moeijelijk is, en het voordeeliger uitkomt de vruchten, versch of gedroogd, als zoodanig te gebruiken, of wel er wijn uit te bereiden.
D. De melksuiker is eene bijzondere suikersoort, die voorkomt in de melk der zoogdieren, vooral van die, welke zich met plantaardig voedsel voeden. Zij is oorzaak van den zoeten smaak der melk, en wordt hieruit afgezonderd, nadat de kaasstof verwijderd is; men laat dan namelijk de overblijvende wei zachtjes verdampen tot op eene kleine hoeveelheid, en ze dan afkoelen, waarbij de melksuiker kristalliseert. In Zwitserland is men gewoon stokjes te leggen in de ingedampte wei; de melksuiker zet zich dan voornamelijk af op deze stokjes, zoodat deze met eene dikke laag van kleine kristalletjes bedekt worden. De melksuiker is veel minder oplosbaar in water dan de rietsuiker, en tevens veel minder zoet van smaak; neemt men een weinig poeder van melksuiker in den mond, zoo is de eerste gewaarwording als of men zand in den mond genomen had. Van daar dat zij weinig of niet tot huishoudelijk gebruik wordt aangewend, behalve in die streken waar zij bereid wordt, zoo als in Zwitserland en in enkele andere landen, waar veel kaas gemaakt wordt. In de geneeskunde wordt zij nu en dan gebruikt. - Door toevoeging van gist kan de melksuiker ook, hoewel langzaam, in gisting overgaan en daarbij alkohol opleveren. In Perzië en Tartarije wordt op deze wijze uit de melk van merries en ezelinnen, in welke beide nog meer melksuiker voorkomt dan in de koemelk, een geestrijke drank bereid, in die landen onder den naam van kumiss bekend.
Onder bepaalde omstandigheden kan de melksuiker veranderd worden in een zuur ligchaam, dat den naam van melkzuur draagt. Deze verandering grijpt o.a. plaats, wanneer men versche melk

{==661==} {>>pagina-aanduiding<<}
eenigen tijd aan zich zelve overlaat, en alzoo wordt dezelfde stof, die aan de melk haar zoeten smaak verleent, later oorzaak van hare zuurheid.

Na dit korte overzigt der voornaamste suikersoorten wenden wij ons weder tot de rietsuiker, alzoo genoemd, omdat zij sints vele eeuwen uit het zoogenoemde suikerriet wordt afgezonderd. Boven vermeldden wij reeds, dat deze suikersoort in verschillende planten voorkomt, doch dat er slechts vijf planten zijn, waaruit deze suiker in het groot wordt afgezonderd. Naar de plant, waaruit ze verkregen is, spreekt men zoo van rietsuiker, beetwortelsuiker, palm- of dadelsuiker, ahornsuiker en maïssuiker. In zuiveren staat zijn echter al deze suikers volkomen aan elkander gelijk, zoodat zij in geen enkel opzigt van elkander te onderscheiden zijn. Wij zullen bij de bereiding van elk dezer suikersoorten stilstaan, doch zullen daarbij het uitvoerigst handelen over de rietsuiker en de beetwortelsuiker, daar deze beide verreweg de hoofdmassa uitmaken van de suiker, die in den handel voorkomt, en zij daarenboven voor ons, Nederlanders, ook om andere redenen van het meeste belang zijn.

I. Suiker uit suikerriet.

Omstreeks drie vierde van al de suiker, die in den handel voorkomt, is afkomstig van het suikerriet. Deze plant, ofschoon thans op zeer uitgebreide schaal in Amerika aangekweekt, behoort oorspronkelijk in de Oude Wereld te huis. De oude Grieken en Romeinen kenden haar zoo goed als niet; doch in oostelijk Azië was zij reeds in de vroegste tijden algemeen bekend. In Oost-Indië en in China schijnt zij reeds zeer vroeg aangekweekt te zijn ter verkrijging van suiker. Door de veroveringstogten der Arabieren werd zij in westelijk Azië, in Afrika en in Zuid-Europa verspreid, en door de kruistogten geraakte de suiker ook in Midden-Europa bekend, terwijl het suikerriet zelf door de kruisvaarders werd overgeplant naar Cyprus, Candia, Malta en Sicilië. Van Sicilië bragten de Spanjaarden en Portugezen het suikerriet naar de Azorische en de Canarische eilanden en de eilanden van het Groene Voorgebergte. Dit was omstreeks het jaar 1420. Van de Canarische eilanden uit werd het, kort na de ontdekking

{==662==} {>>pagina-aanduiding<<}
van Amerika, overgebragt naar St. Domingo, en van daar over West-Indië en Brazilië verspreid; en thans is het in tropisch Amerika eene der meest verbreide kultuurplanten. Hoofdzakelijk wordt het in Amerika aangekweekt op de eilanden van den West-Indischen archipel, in Suriname, op vele plaatsen in Brazilië, in Mexico, en, hoewel eerst sints de vorige eeuw, ook in de zuidelijkste der Vereenigde Staten van Noord-Amerika. In Azië kweekt men het suikerriet in Voor- en Achter-Indië, in zuidelijk China, op Java en vele andere eilanden tusschen of in de nabijheid van de keerkringen. In Europa wordt het alleen op Sicilië en op enkele plaatsen in het zuiden van Spanje verbouwd.
Aanvankelijk werd het zoete sap van het suikerriet slechts als zoodanig gebruikt; eerst later leerde men daaruit de suiker in vasten staat afscheiden. Tot aan de 15de eeuw behoorde suiker onder de zeldzaamheden, en werd slechts als curiositeit of als geneesmiddel gebruikt. Eerst in de 16de eeuw, toen men het riet beter leerde uitpersen en de suiker in zuiveren staat leerde afzonderen, kwam de suiker algemeener in gebruik; weldra hield zij op slechts een artikel van weelde te zijn, en thans behoort zij onder de meest algemeen verspreide plantaardige stoffen.
Het suikerriet (Saccharum officinarum) heeft den naam van riet gekregen door zijne oppervlakkige overeenkomst met de gewone rietsoorten. In botanischen zin is deze benaming echter onjuist, daar de plant behoort tot de familie van de Grassen, waarvan zij een der grootste vormen uitmaakt. Het is bepaaldelijk de bloem, uit een wijde pluim bestaande, die aan onze gewone grassen, wanneer zij in bloei staan, herinnert. Alleen bereikt het suikerriet eene veel aanzienlijker grootte dan eenige in ons land te huis behoorende grassoort. Naar gelang van de groeiplaats bereikt het eene hoogte van 3-5 Ned. ellen, terwijl de stengel der volwassen plant meestal 4-5 Ned. duimen dik is. De bladeren, in vorm veel gelijkende op de bladeren van ons gewone riet, zijn op verschillende hoogten, bij de zoogenoemde knoopen, aan den stengel bevestigd, en bereiken eene lengte van 7-12 palm. De stengel is geelachtig groen of blaauw, soms ook geel of violet van kleur.
Het beste klimaat voor het suikerriet is daar, waar de gemiddelde temperatuur 75o-77o Fahr. bedraagt; maar het kan ook met voordeel worden aangekweekt, waar de gemiddelde temperatuur niet hooger is dan 66o-68o Fahr. Van daar dat het, ofschoon verreweg het meeste suikerriet tusschen de keerkringen

{==663==} {>>pagina-aanduiding<<}
wordt gekweekt, toch ook buiten de keerkringen met voordeel kan worden verbouwd, zoo als b.v. op sommige plaatsen in zuidelijk Europa. Men kweekt het ook op vrij aanzienlijke hoogten, zoo als op het bergland van Nepaul in Indië ter hoogte van 4500 voeten, en op de vlakten van Mexiko ter hoogte van 4000-6000 voeten boven de oppervlakte der zee. Het zaad wordt echter, zelfs in de warmste streken, slechts zelden rijp. De gewone wijze van voortplanting is door middel van stekken, en verbouwt men het riet ter verkrijging van suiker, dan laat men de plant zelden in bloei komen. Gewoonlijk worden de stengels afgesneden, wanneer zij 12 of 14 maanden oud zijn.
Gelijk van bijna alle sedert lang aangekweekte planten, zoo zijn er ook van het suikerriet vele verscheidenheden, waarbij wij echter niet verder zullen stilstaan. De eene verscheidenheid past beter voor deze, eene andere voor gene luchtstreek en grondsgesteldheid. Die, welke het zoetste sap en dat in de grootste hoeveelheid oplevert, wordt, zoo zij voor de luchtstreek en den bodem geschikt is, het meest op prijs gesteld.
De hoedanigheid van het sap verschilt naar de verscheidenheid van het riet, naar den aard van den grond, naar de wijze van aankweeking en naar de weêrsgesteldheid. Terwijl b.v. het rijpe suikerriet op de West-Indische eilanden 18-22 percent rietsuiker bevat, komt in Louisiana slechts 12-14 percent rietsuiker in het riet voor, hetgeen hoofdzakelijk het gevolg is van het minder warme klimaat in laatstgenoemde streek. De gemiddelde zamenstelling van rijp suikerriet is de volgende:

Suiker	18-22 percent.
Water en eiwitstoffen	71 percent.
Zouten	1 percent.
Houtvezel	10 percent.
	_____
	100.

Daar bij volkomene uitpersing van het riet slechts de houtvezelen terugblijven, bevat het riet alzoo gemiddeld 90 percent sap, waarvan ongeveer één vijfde deel suiker is.
De bewerkingen nu, die verrigt moeten worden, om uit het riet de suiker te verkrijgen, zijn: 1o. het uitpersen, en 2o. het klaren en indampen van het sap. Door middel van deze bewerkingen verkrijgt men de ruwe of bruine suiker, die 3o. door het zoogenoemde raffineren gezuiverd wordt. Wij zullen trachten

{==664==} {>>pagina-aanduiding<<}
van elke dezer bewerkingen een denkbeeld te geven, doch zullen de laatste, het raffineren, eerst bij de behandeling der beetwortelsuiker bespreken, daar bij deze het raffineren op nagenoeg dezelfde wijze geschiedt.
Nadat het suikerriet digt bij den grond is afgesneden wordt het van den top en van de bladeren ontdaan; de top bevat steeds veel minder suiker dan het onderste deel van den stengel, en wordt in den regel als stek voor eene nieuwe plant gebezigd. Het afgesnedene riet moet nu zoo spoedig mogelijk naar de pers-machine gebragt worden, daar anders het suikergehalte spoedig aanmerkelijk vermindert. De perstoestel (zie Fig. 1) bestaat uit drie stevige, holle rollen of walsen a, b, c van gietijzer, die horizontaal in een gietijzeren stel zijn bevestigd.

{== afbeelding 
	
Fig. 1.==} {>>afbeelding<<}
    
 Door middel van de schroeven i, i kunnen de walsen a, b, c op grooter of kleiner afstand van elkander gebragt worden. Een der walsen wordt door de eene of andere beweegkracht rondgedraaid, en deze ronddraaijende beweging wordt door middel van drie getande raderen, die aan de assen der ijzeren walsen bevestigd zijn, aan de beide andere walsen meêgedeeld. Het riet wordt nu langs het hellende vlak d d naar de walsen geschoven, en komt eerst tusschen de walsen a en c, waar het slechts matig gedrukt wordt, doch voldoende om een groot deel van het sap te doen uitvloeijen. Langs het gebogene blikken stuk n wordt het riet verder gevoerd tot tusschen de rollen b en c, die iets digter bij elkander zijn geplaatst en dus het riet eene sterkere persing doen ondergaan dan a en c. Het

{==665==} {>>pagina-aanduiding<<}
uitgeperste sap yerzamelt zich in den bak g g en vloeit door de goot h naar een grooteren vergaarbak.
Het uitgeperste riet draagt den naam van bagasse, en wordt doorgaans, na gedroogd te zijn, als brandstof gebruikt.
Het aldus verkregen sap moet nu zoo spoedig mogelijk verder bewerkt worden, daar het bij blootstelling aan de lucht spoedig zuur wordt; en boven hebben wij reeds gezien (bladz. 633) dat de rietsuiker (om wier afscheiding het hier alleen te doen is) door zuren en door eiwitachtige ligchamen gemakkelijk overgaat in onkristalliseerbare suiker. Eiwitstoffen komen er van nature in het sap voor, en zuren ontstaan er spoedig in; beide stoffen moeten dus zoo spoedig mogelijk verwijderd worden. Dit geschiedt nu door het sap te koken onder toevoeging van eene kleine hoeveelheid kalk. Men noemt deze bewerking het klaren. De kalk verbindt zich namelijk met de zuren en neemt dus hunne schadelijke werking weg, terwijl zij tevens de eiwitstoffen doet stollen en met deze eene dikke laag schuim aan de oppervlakte vormt. Dit schuim wordt met een lepel afgeschept, en deze bewerking wordt herhaald zoo lang er zich bij het verdampen van het vocht nog schuim vormt. Nadat de grootste hoeveelheid schuim is afgeschept, wordt het sap in een anderen ketel of kookpan gebragt en hierin door middel van vuur aan het koken gehouden, totdat het vocht genoegzaam is verdampt om te kristalliseren. Men laat het dan in houten bakken vloeijen, waarin het afkoelt en kristalliseert; de bodem dier bakken is doorboord met een groot aantal kleine gaatjes, welke met stukjes suikerriet zijn digtgestopt. Na verloop van 24 uren, wanneer alles in eene korrelige massa is veranderd, neemt men de stukjes suikerriet in den bodem weg, en laat alzoo het niet gekristalliseerde gedeelte afvloeijen, terwijl de gekristalliseerde suiker in de bakken terugblijft. Het afvloeijende vocht draagt den naam van melasse en is niets anders dan eene zeer donker gekleurde stroop. Meestal zijn er 14 dagen, doch somtijds 5 of 6 weken noodig, voordat de melasse genoegzaam is uitgelekt. De gekristalliseerde suiker wordt in vaten gepakt, en als ruwe of ongeraffineerde suiker in den handel gebragt. Zij
draagt ook den naam van moscovade, en is meestal donkerbruin van kleur.
Voor dat wij verder gaan willen wij echter eerst een vlugtigen blik werpen op de hoeveelheid suiker, die bij de zoo even beschreven bewerkingen verloren gaat, eene hoeveelheid, die zeer

{==666==} {>>pagina-aanduiding<<}
aanzienlijk is, daar van de 18 percent suiker, die gemiddeld in het suikerriet voorkomen, gewoonlijk niet meer dan 6 of 7 percent als gekristalliseerde suiker in den handel komt.
In de eerste plaats ontstaat een aanzienlijk verlies, doordien het onmogelijk is al het sap uit het riet te persen. Van de 90 percent sap, die in het suikerriet voorkomen, wordt er in den regel slechts 60 percent uitgeperst, zoodat daardoor reeds dadelijk ⅓ van al de suiker, die in het rijpe riet voorkomt, verloren gaat. Maar ook bij de volgende bewerkingen gaat eene aanzienlijke hoeveelbeid suiker verloren. In weêrwil van het toevoegen der kalk ter opheffing van de schadelijke werking dèr zuren, en van het verwijderen der eiwitstoffen door koken en afscheppen van het schuim, gaat toch door deze een vrij aanzienlijk deel der rietsuiker over in onkristalliseerbare suiker; en dit geschiedt in nog sterker mate door het langdurige koken, dat noodig is om het water van het sap te doen verdampen. Eindelijk gaat er veel suiker verloren door het afscheppen van het schuim, terwijl de overblijvende stroop niet alleen onkristalliseerbaare suiker, maar ook nog niet gekristalliseerde rietsuiker bevat. Het totale verlies laat zich gemiddeld op de volgende wijze voorstellen:
Van de 18 percent suiker, die het riet bevat, blijft

⅓ in de bagasse	6 percent.
⅓ van het overblijvende in het schuim	2,5 percent.
⅓ van het nu overblijvende in de stroop	3 percent.
Dus komt als ruwe suiker in den handel	6,5 percent.
	_____
	18 percent.

Dit aanzienlijk verlies zou echter op verschillende wijzen veel kunnen verminderd worden; en werkelijk zijn in den laatsten tijd op Java en op andere plaatsen reeds aanzienlijke verbeteringen bij de afzondering der suiker aangebragt. Door eene verbeterde inrigting der walsen kan, in plaats van 60 percent, 70-75 percent sap uit het riet uitgeperst worden. Het klaren van het sap kan veel verbeterd worden door, in plaats van kalk, gebruik te maken van zwaveligzure kalk, een zout, hetwelk het groote voordeel oplevert, dat het nevens kalk ook zwaveligzuur bevat, hetwelk bekend is door zijn vermogen om de gisting tegen te gaan. Het afschuimen kan vermeden worden door het sap, voordat het gekookt wordt, te filtreren door dierlijke kool. Het indampen

{==667==} {>>pagina-aanduiding<<}
van het geklaarde sap kan geschieden door verwarming met stoom (in plaats van den ketel, waarin zich het sap bevindt, onmiddellijk aan het vuur bloot te stellen), en men kan de verdamping zeer bespoedigen en tevens bij eene lagere temperatuur doen plaats hebben, door gebruik te maken van luchtledige ruimten. Eindelijk kan men de stroop van de gekristalliseerde suiker spoediger scheiden door aanwending der middelpuntvliedende kracht, en alzoo een aanzienlijk tijdverlies besparen, en ook uit die stroop kan men nog eene aanzienlijke hoeveelheid gekristalliseerde suiker verkrijgen. Deze en andere verbeteringen zijn op enkele plaatsen in den laatsten tijd reeds geheel of gedeeltelijk aangebragt, en daardoor is de suiker-productie aanmerkelijk geklommen; doch het is er verre van daan, dat deze verbeteringen reeds algemeen in toepassing zouden zijn gebragt. Ware dit reeds het geval, de suikerplantages in Engelsch West-Indië zouden de dubbele hoeveelheid suiker kunnen voortbrengen van die welke zij thans opleveren. Ook Java belooft, ofschoon daar in dit opzigt reeds veel verbeterd is, bij algemeene toepassing der door de scheikunde aangegeven verbeteringen, nog veel meer suiker op te leveren dan thans het geval is.
De melasse of stroop, die als nevenproduct bij de suikerbereiding verkregen wordt, is eene zeer donker bruine, taaije en kleverige vloeistof van zeer zoeten smaak. Zij bestaat uit water waarin rietsuiker en slijmsuiker zijn opgelost, en waarin zich daarenboven een groot deel der zouten van het sap en verschillende bruin gekleurde stoffen bevinden, die ontstaan zijn tijdens de indamping. Deze melasse wordt tot verschillende doeleinden aangewend. Op Java wordt ze door de inlanders als toevoegsel bij het eten gebruikt, of wel men gebruikt ze ter bereiding van een geestrijk vocht. De melasse gaat namelijk, nadat ze met water verdund is, zeer gemakkelijk in gisting over; het gegiste vocht wordt gedestilleerd, en het gedestilleerde onder den naam van rum in den handel gebragt. Het is vooral in West-Indië, dat de melasse tot laatstgenoemd doel wordt aangewend. De rum is een mengsel van water en alkohol, waarin daarenboven verschillende geurige stoffen in kleine hoeveelheid voorkomen, die oorzaak zijn van den eigenaardigen geur en smaak van de rum. Deze geurige stoffen ontstaan bij de gisting uit zekere bestanddeelen der melasse; en daar de melasse van verschillende plaatsen niet volkomen dezelfde zamenstelling heeft, zijn ook alle rumsoorten niet even geurig. De beste komt van de eilanden Jamaica en Martinique.

{==668==} {>>pagina-aanduiding<<}

Wat de overige nevenproducten bij de suikerbereiding aangaat, namelijk het uitgeperste riet en het afgeschepte schuim, ook deze worden nog benuttigd. Het uitgeperste riet of de bagasse wordt, gelijk wij boven reeds vermeldden, als brandstof gebruikt; het schuim, waarin nog zeer veel suiker bevat is, wordt òf met de melasse ter bereiding van rum aangewend, òf wel als meststof gebruikt.
In het voorgaande hebben wij alzoo kortelijk nagegaan, op welke wijze de ruwe, bruine suiker uit het suikerriet verkregen wordt. Zij wordt slechts voor een zeer klein deel in dezen toestand gebruikt; verreweg het grootste deel wordt door het raffineren gezuiverd, en als witte suiker genuttigd. De ruwe suiker (moscovade) wordt in kisten of vaten uit Oost- en West-Indië naar Europa gevoerd, en grootendeels daar geraffineerd. In de laatste jaren is men ook begonnen dit op Java te doen. Hoe dit raffineren geschiedt zullen wij later zien, nadat wij eerst de bereiding der riefsuiker uit andere planten zullen beschreven hebben.
Uit het suikerriet wordt tegenwoordig jaarlijks omstreeks 2400 millioen Ned. ponden suiker verkregen. Hieronder is niet begrepen de hoeveelheid suiker, die als sap van het riet door de inlanders in de tropische gewesten verbruikt wordt, eene hoeveelheid, die zeer aanzienlijk is, daar het gebruik van het versche sap in die landen zeer algemeen is; en evenmin is onder de opgegeven hoeveelheid begrepen de suiker, die als afval (stroop, enz.) door de inboorlingen direct wordt genuttigd; de beide laatstgenoemde hoeveelheden laten zich natuurlijk niet in cijfers uitdrukken. Van de genoemde 2400 millioen Ned. ponden worden voortgebragt in 1):

Cuba	650 millioen Ned. ponden.
Portorico	150 millioen Ned. ponden.
Fransche Antillen	200 millioen Ned. ponden.
Engelsche Antillen	450 millioen Ned. ponden.
Hollandsche Antillen	32 millioen Ned. ponden.
Deensche Antillen	16 millioen Ned. ponden.
Brazilië	37 millioen Ned. ponden.
De Vereenigde Staten	25 millioen Ned. ponden.
Engelsch Oost-Indië	325 millioen Ned. ponden.
Java	250 millioen Ned. ponden.
Manilla	150 millioen Ned. ponden.

enz.


{==669==} {>>pagina-aanduiding<<}

II. Palm- of dadelsuiker.

Behalve uit het suikerriet wordt in de heete luchtstreek ook suiker verkregen uit sommige palmboomen. De zoogenoemde bloemkolf of spadix der meeste palmen bevat, vooral voordat de bloem geheel ontwikkeld is, eene groote hoeveelheid zoet sap, waarin dezelfde suikersoort als in het suikerriet voorkomt. De hoeveelheid suiker, die in dit sap bevat is, bedraagt somtijds 20 percent.
Om het sap te verzamelen wordt de top der nog niet geopende bloemkolf afgesneden, en het overblijvende deel, dat nog aan den stam bevestigd is, met een stokje zacht geklopt en in benedenwaartsche rigting vastgebonden; het uitvloeijende sap wordt in een houten of bamboezen bak opgevangen. Dit sap wordt in Oost-Indië door de Indianen callou, door de Engelschen toddy genoemd. Het uitvloeijen van het sap gaat gedurende verscheidene dagen, soms vier of vijf weken lang, voort, gedurende welken tijd men slechts nu en dan van het uiteinde der bloemkolf, dat allengs verdroogt, een dun schijfje heeft af te snijden om het uitvloeijen op nieuw te doen beginnen. Elken morgen wordt het sap, dat den vorigen dag en nacht uit de bloemkolf gevloeid is, verzameld. Uit één goed ontwikkelden palmboom worden op deze wijze gemiddeld jaarlijks 250 kannen sap verkregen.
Het verzamelde sap wordt nu, na toevoeging van een weinig kalk, boven het vuur verdampt tot het eene strooperige massa geworden is; deze wordt in ledige kokos-schalen gegoten, waarin, bij afkoeling, de suiker kristalliseert. Is de massa geheel koud geworden zoo wordt de kokos-schaal omgekeerd, en men heeft nu ronde klompen suiker, die bruin van kleur is. Deze klompen worden boven het vuur zachtjes gedroogd, in bladeren gewikkeld, en zoo in den handel gebragt. Op het vaste land van Indie is deze suiker onder den naam van jagre of jaggery bekend.
Op de beschrevene wijze wordt uit verschillende palmsoorten suiker verkregen. Uit den kokospalm (Cocos nucifera) geschiedt dit in verschillende streken van Voor-Indië, vooral aan de kust van Coromandel en in Guzerate, en voorts op Ceilon, de Maldivische eilanden, de Molukken en vele eilanden van de Stille Zuidzee; in Bengalen vooral uit den dadelpalm (Phoenix

{==670==} {>>pagina-aanduiding<<}
dactylifera); op Java en de Molukken uit den sagopalm (Sagus Rumphii), enz. Dat de bloemkolf der palmen een zoet sap bevat is aan alle volkeren bekend, in wier vaderland palmen groeijen; en overal waar deze voorkomen wordt dit sap als verzoetingsmiddel gebruikt. Op Java geven de inlanders aan de palmsuiker de voorkeur boven de suiker uit suikerriet. - Op vele eilanden van den Oost-Indischen archipel wordt het sap der palmen niet verzameld om suiker te verkrijgen, maar ter bereiding van een geestrijk vocht; het sap gaat namelijk gemakkelijk in gisting over, en levert dan een door de inlanders doorgaans zeer geliefden drank op, bekend onder den naam van palmwijn. Door destillatie wordt hieruit een sterker geestrijk vocht, de arak, verkregen.
De suiker, zoo als zij op de boven beschrevene wijze uit de palmen bereid wordt, bevat steeds verschillende stoffen ingemengd, waardoor zij bruin van kleur is en een eigenaardigen smaak bezit, die door de inlanders doorgaans aangenaam wordt gevonden. Verreweg het grootste gedeelte van de palmsuiker wordt in de landen, waar de palmen voorkomen, door de inboorlingen verbruikt; slechts een zeer klein gedeelte daarvan wordt naar Europa vervoerd, om aldaar met de gewone rietsuiker geraffineerd te worden. In Engeland wordt zij deels onder den naam van jaggery, deels onder den gewonen naam van rietsuiker ingevoerd. Nadat zij geraffineerd, d.i. van alle ingemengde stoffen bevrijd is, is zij van de suiker uit suikerriet in geen enkel opzigt te onderscheiden.
Men schat de opbrengst aan palmsuiker op de geheele aarde op 110 millioen Ned. ponden jaarlijks 1).

III. Ahornsuiker.

Tot de planten wier sap eene aanzienlijke hoeveelheid rietsuiker bevat behooren ook verschillende soorten van ahornen, en wel bepaaldelijk de zoogenoemde suiker-ahorn (Acer saccharinum), die in het noordelijk gedeelte van Noord-Amerika te huis behoort en daar thans nog uitgestrekte bosschen vormt. De suiker-ahorn is een boom van 60-80 voet hoogte, welks stam eene dikte bereikt van 2-3 voet. Men treft hem aan in Canada en in de

{==671==} {>>pagina-aanduiding<<}
noordelijke helft der Vereenigde Staten van Noord-Amerika, vooral langs de Canadasche meren, zooals in de staten New-Hampshire, Vermont, New-York, Michigan, Indiana, Ohio, enz. Sints de oudste tijden werd hij door de oorspronkelijke bewoners dier landen ter verkrijging van suiker aangewend, en van deze hebben de later daar aangekomen Europeanen de kunst geleerd, om uit het sap van dezen boom suiker te bereiden.
Tot dit doel wordt, ter hoogte van twee voet boven den grond, een gat in den stam geboord ter diepte van eenige duimen in eene schuins bovenwaarts gekeerde rigting; in dit gat wordt een pijpje gestoken, dat buiten den stam uitsteekt, en daaronder plaatst men een bak of emmer, om het uitvloeijende sap op te vangen. Gedurende vijf of zes weken blijft het sap uit de gemaakte opening voortvloeijen. Het is de gewoonte om het eerste gat te boren aan de zuidzijde van den boom, en later, wanneer de hoeveelheid sap, die hieruit vloeit, begint te verminderen, een tweede gat te maken aan de noordzijde van den boom. De beste tijd ter inzameling van het sap is het vroege voorjaar, wanneer de boom nog bladerloos is, dus het laatst van Februarij of het begin van Maart. De inzamelaars begeven zich dan naar de bosschen, waar de suiker-ahorn voorkomt, slaan aldaar eene tent op, en boren gaten in zooveel boomen in den omtrek, als zij tweemaal daags bezoeken kunnen. Het uitgevloeide sap namelijk gaat, bij blootstelling aan de lucht, spoedig in gisting over, en daarom moet men minstens tweemaal daags het sap, dat in de emmers gevloeid is, verzamelen, om het terstond verder te verwerken. Het wordt in het bosch zelf in koperen of ijzeren ketels ingedampt, tot het bij bekoeling kristalliseert, waarbij men eene bruine suiker-massa benevens eene donker bruine stroop (ahornstroop of Canadasche stroop) verkrijgt. Zoowel de bruine suiker als de stroop worden in de streek zelve als zoodanig genuttigd.
Één ahornboom van gemiddelden ouderdom levert in één voorjaar 50-100 Ned. kannen sap, waaruit 1-2½ Ned. pond suiker en ongeveer ⅙-½ Ned. pond stroop verkregen wordt. De opbrengst kan trouwens zeer verschillen naar gelang van de temperatuur en andere omstandigheden; de grootste hoeveelheid verkrijgt men wanneer de dagen warm en de nachten koel zijn, mits het niet vriest. Het boren der gaten heeft geen merkbaren invloed op den groei des booms, zoodat men vele jaren achtereen uit denzelfden stam het sap kan doen afvloeijen.

{==672==} {>>pagina-aanduiding<<}

De zoo verkregen ahornsuiker is weder volkomen hetzelfde ligchaam als de zuivere rietsuiker, doch vermengd met zekere geurige stoffen, die aan deze suikersoort een eigenaardigen smaak meêdeelen. Wegens deze geurige stoffen is de ahornsuiker, zoowel als de ahornstroop, bij de bewoners van Noord-Amerika over het algemeen zeer geliefd. In de noordelijke der Vereenigde. Staten, die op eenigen afstand van de zee gelegen zijn, wordt daarom bijna geen andere suiker dan ahornsuiker gebruikt. In de maand Maart begeven de bewoners, dikwijls geheele gezinnen, zich naar de bosschen, om daar gedurende eenige weken te vertoeven en alsdan de suiker te verzamelen, die zij gedurende het gansche jaar behoeven. Wegens de toenemeude bevolking in die streken van Noord-Amerika beginnen de bosschen daar allengs te verminderen; doch bij het omhakken der bosschen laat men zooveel mogelijk hier en daar eenige ahornboomen staan, zoodat de menschen, die in de nabijheid wonen, toch in de gelegenheid blijven zelven, althans ten deele, in hunne dagelijksche behoefte aan suiker te voorzien.
In de digter bij zee gelegen streken van Noord-Amerika, waar de rietsuiker gemakkelijk uit de keerkringslanden kan worden aangevoerd, komt geen ahornsuiker in den handel voor, omdat de eerste daar veel lager in prijs is; doch in de meer binnenlands gelegene staten en in Beneden-Canada is de ahornsuiker een artikel van dagelijksch gebruik. Men schat de hoeveelheid, die thans jaarlijks in Noord-Amerika verkregen wordt, op 37½ millioen Ned. ponden 1). Door de steeds voortgaande uitroeijing der bosschen vermindert echter de opbrengst van jaar tot jaar. Naar Europa wordt de ahornsuiker nimmer uitgevoerd.

IV. Maïssuiker.

Tot de planten, die in de tropische en de warme gematigde luchtstreken te huis behooren en eene groote hoeveelheid rietsuiker bevatten, behoort ook de maïs of Turksche tarwe. Deze plant is afkomstig van Midden-Amerika, alwaar de Europeanen haar bij hunne eerste aankomst aldaar reeds door de inboorliugen aangekweekt vonden, deels als voedingsgewas, deels ter verkrij-
{==673==} {>>pagina-aanduiding<<}
ging van suiker. Door de Spanjaarden werd zij naar zuidelijk Europa overgebragt, waar zij thans in sommige streken veel verbouwd wordt, doch hoofdzakelijk tot voedsel voor het vee. In Mexico worden de zaden en het daaruit verkregen meel ook op verschillende wijzen aangewend ter bereiding van spijzen voor den mensch: en deze plant is aldaar een der voornaamste voedingsgewassen.
Het sap der maïs-stengels is zoet van smaak en bevat dezelfde suikersoort als die, welke in het suikerriet wordt aangetroffen. De oude Mexicanen gebruikten dit maïs-sap reeds ter verkrijging van suiker vóór de ontdekking van Amerika door Columbus.
Door indampen laat zich daaruit gemakkelijk ruwe suiker verkrijgen, die aangenaam van smaak is, en even als alle andere ruwe suiker geraffineerd kan worden. Men heeft de bereiding dezer suiker ook in de Vereenigde Staten van Noord-Amerika beproefd, en vele personen hebben er met goed gevolg eene genoegzame hoeveelheid voor eigen gebruik uit verkregen. In het groot is deze industrie daar echter nog niet toegepast; maar uit de genomen proeven kan men toch afleiden, dat daar, waar het klimaat te koud is voor het suikerriet, de maïs met voordeel kan verbouwd worden ter verkrijging van suiker. Welligt zal, bij het toenemend suikerverbruik, de aandacht meer en meer op deze suikerhoudende plant gevestigd worden.
Wat Europa betreft, ook hier heeft men beproefd uit de maïs suiker te winnen. In de nabijheid van Toulouze in Frankrijk heeft men daartoe eene fabriek opgerigt, die wel op kleine schaal is ingerigt, doch waarin, althans in den eersten tijd, met goed gevolg gewerkt is. Zij bewijst, dat ook zuidelijk Europa nog aanzienlijke hoeveelheden suiker kan voortbrengen, zoo men slechts de middelen aanwendt om ze te verkrijgen.
Tot nog toe echter wordt de maïs slechts zelden tot dit doel gebruikt. In den handel komt de maïs-suiker niet voor. De hoeveelheid, die in Mexico en de Vereenigde Staten voor eigen gebruik bereid wordt, laat zich niet berekenen, maar is in allen gevalle zeer gering in vergelijking van de hoeveelheid suiker, die uit het suikerriet verkregen wordt.

Behalve de reeds behandelde planten zijn er nog verschillende andere, die ter verkrijging van suiker worden aangekweekt, doch eene zeer beperkte verbreiding bezitten. Zoo b.v. wordt

{==674==} {>>pagina-aanduiding<<}
in China de Sorghum, eene grassoort, hier en daar aangewend tot het winnen van suiker, die den naam draagt van Sorghumsuiker 1), en zoo zouden wij meerdere voorbeelden hier kunnen aanhalen. Doch wij bepalen ons hier tot de behandeling der voornaamste suiker-opleverende planten, en van deze blijft thans nog slechts de beetwortel over, wiens gebruik ter suikerbereiding wij in een volgend opstel beschrijven.

(Wordt vervolgd.)





{==675==} {>>pagina-aanduiding<<}

Een eenig kind,

door P.J. van der Noordaa.

I.

- ‘Mama, mijn thema's zijn af, en 't is zulk mooi weêr. Ik zou graag een wandeling willen doen.’
- ‘Zoo, Adolf,’ zeî mama.
- ‘Dus zal ik mijn toilet een beetjen in orde brengen, en dan heêngaan, mama.’
- ‘Neen, Adolf.’
- ‘Mag ik dan niet gaan wandelen, mama?’ vroeg Adolf, terwijl zijne van gezondheid blozende wangen sterker kleurden.
- ‘Mij dunkt, ge hadt mij, uwe mama, eerst dienen te vragen om mijn toestemming, Adolf,’ antwoordde de moeder, hare oogen eenigszins donker vestigende op die van haar eenig kind. ‘Zoodra gij er toe komen kunt om dit naar behooren te doen, zal ik u mijn antwoord geven.’
Adolf, die met jongensachtige drift de huiskamer was binnengevlogen tot aan den zetel zijner moeder, trok zich nu haastig van haar terug en ging tegenover haar staan, aan de andere zijde der tafel. Zijn gelaat was plotseling veranderd; zijne oogen, straks nog glanzend van onverholen levenslust, schitterden nu van een verderfelijker gloed, doch de vast te samen geknepen lippen gaven te kennen, dat hij zijn van toorn ontvlamd gemoed trachtte te overheerschen.
't Was goed, dat mevrouw Grevels haar hoofd weder gebogen hield over haar lectuur: het minachtend glimlachjen om haar

{==676==} {>>pagina-aanduiding<<}
mond werd nu door Adolf niet bemerkt; anders ware hij ten langen leste niet als overwinnaar teruggekeerd uit den strijd met zijn eigen weêrspannig gemoed.
Toch, nog schoorvoetend, als half onwillig, naderde hij haar en vroeg met gedempte stem:
- ‘Mama, wilt ge mij toestaan, dat ik ga wandelen?’
- ‘Ja wel, mijn zoon!’
En de moeder kuste hem op het voorhoofd en zag hem in de oogen, met een blik zoo teeder, dat Adolf op dit oogenblik niet aan haar liefde twijfelen kón. - Hij sloeg zijne armen om haar hals, en terwijl er een traan op zijn wang sprong, fluisterde hij:
- ‘O mama! ik heb u toch ook zoo lief!’
- ‘Dat weet ik, mijn kind!’ antwoordde zij minzaam, ‘maar ge zijt niet zeer buigzaam van karakter, en dit zou u - zou ons ongelukkig kunnen maken. Daarom moet ge u steeds met kinderlijken eerbied aan mijn wil onderwerpen.’
- ‘Gaat ge alleen uit, Adolf?’ hernam zij, na een oogenblik van plechtige stilte.
- ‘Neen mama; Max van Loo zou mij komen afhalen, en misschien gaat neef Anton ook meê, als zijn mama het hebben wilde.’
Het gelaat van mevrouw nam weder een minder tevreden uitdrukking aan.
- ‘Ge hadt dus reeds afspraak gemaakt, eer ge wist of dit naar mijn genoegen was, Adolf!’ sprak zij, afkeurend het hoofd schuddende: ‘maar enfin, ge hebt nu eenmaal mijn toestemming, en - ge zult in 't vervolg beter doen. - 't Spijt mij echter, dat ge dezer dagen zoo druk verkeert met Max van Loo...’
- ‘Hé, waarom mama?’ vroeg Adolf.
- ‘Neen, ik heb tegen dien jongen zelf geen grief, Adolf! maar ik vrees dat uw omgang met een adelborst uw hoofd weêr van streek zal brengen. En ge weet het...naar zee gaat gij nooit. Ik zal het u nimmer toestaan.’
Bij deze bepaalde en gestrenge uiting van haar wil, steeg het warme bloed Adolf weder naar het hoofd, en wie weet of zijn mond zich niet geopend zou hebben om zijner moeder met een weêrbarstig woord, een uitvloeisel van zijn eigen weêrstreefden wil, bescheid te doen, zoo zij er niet aanstonds hadde bijgevoegd:
- ‘O mijn kind! gij weet niet wat ik lijden zou, indien ik van u werd gescheiden. De dood ware mij beter dan een leven zonder u.’

{==677==} {>>pagina-aanduiding<<}

Adolf stortte op zijn knieën neder, door zijn gevoel overwonnen, en hij verborg zijn aangezicht in den schoot zijner moeder.
- ‘Ik zal er niet meer aan denken,’ riep hij uit, ‘al kost het mij ook nog zoo veel, mama! - Laat papa me maar op zijn kantoor nemen, om koopman te worden.’
Bij moeder en zoon beiden waren een trotsche wil en een hartstochtelijk gevoel hoofdelementen van het karakter. Bij beiden voerden zij om beurten den boventoon in 't gemoed, zij kwamen niet zelden met elkander in botsing in 't zelfde hart, maar meermalen nog werden zij oorzaak van heftige tooneelen tusschen moeder en zoon: tooneelen van hachelijken strijd tusschen beider onbuigzamen wil, en van hartstochtelijke verzoening en onderwerping, als eindelijke zegepraal hunner wederzijdsche diepgevoelde liefde voor elkander.

II.

- ‘O, nu wenschte ik dat ik schilderen kon!’ sprak mevrouw Ruffel, die, schoonzuster van de vrouw des huizes, onaangediend de kamer was binnengetreden en thans moeder en zoon in de zoo even vermelde positie verraste: ‘Nu wenschte ik dat ik schilderen kon, om dit heerlijk tafereeltjen te vereeuwigen. Maar misschien zou 't u te moeielijk vallen om daartoe lang genoeg te poseeren in zulk een houding. Zie, het begint Adolf reeds te vervelen. Nu, 't is mijns inziens zeer goed, Lena! dat dergelijke scènes niet lang duren. Men vertroetelt zijn jongens op die manier, geloof ik.’
Was 't wonder dat Adolf, die bij 't zien zijner tante eensklaps was opgesprongen, zich niet haastte om zijn kompliment voor tante te maken, en het éérst en schoorvoetend deed, nadat zijne moeder hem daartoe een wenk had gegeven, - waarna hij zich verwijderde om zich voor zijn voorgenomen wandeling gereed te maken.
- ‘Nu, mijn Adolf vertroetelen is waarlijk mijn zwak niet, Betsy!’ antwoordde mevrouw Grevels.
- ‘Als ik oordeelen moet naar het tooneeltjen, dat mijne oogen aanschouwden, geloof ik toch dat ge daarvan nog niet geheel zijt vrij te pleiten. O, wees toch voorzichtig met uw eenig kind, zuster! geef niet te veel toe aan uw gevoel, anders wordt hij uw meester. Hij heeft er mijns inziens, juist een

{==678==} {>>pagina-aanduiding<<}
aard naar. - Och, de jongeheeren, als ze eenmaal trouwen, leeren toch spoedig genoeg den meester spelen over ons, zwakke vrouwen. Laten wij zorgen het nog niet erger te maken dan het nu reeds is! Laten wij met al onze zwakke krachten dien trek in het mannelijk karakter pogen te verflauwen. De huwelijken zullen er gelukkiger door worden, de vrouwen zullen tot haar recht komen, de maatschappij zal er bij winnen; want we zullen de humaniteit bevorderen.’
- ‘O, wat groote woorden,’ zei mevrouw Grevels met een bitter glimlachjen: ‘Ik stel me - ik moet het tot mijn leedwezen bekennen - zulk een grootsch doel ten voordeele der maatschappij in 't algemeen en van de dames in 't bijzonder, bij de opvoeding van mijn Adolf niet voor oogen. Met mijn beetjen verstand denk ik alleen aan zijn eigen geluk, aan een voor hem zelf wenschelijke vorming van zijn karakter. - Als men u hoort spreken, Betsy! zou men meenen, dat gij met mijn goeden broeder zeer ongelukkig gehuwd zijt geweest.’
- ‘Neen, dat weet ge beter, Lena! Maar hij maakte een uitzondering op den heerschenden regel onder de mannen. Hij was goedig, hij was gedwee als een lam, mijn lieve Adolf! - Maar, gij zijt zijn zuster, en daarom vrees ik, dat ge te veel van zijn karakter bezit; hetgeen in uw geval niet wenschelijk is, omdat Grevels, uw anders beste, beminnenswaardige man, zich als ik wèl heb om de vorming als mensch van zijn jongen weinig bekommert.’
- ‘Helaas ja! hierin hebt ge althans gelijk. Hij ziet van Adolf te veel door de vingers,’ zuchtte mevrouw: ‘maar...ge weet, het is ons eenig kind, Betsy!...- Doch, juist daarom doe ik mijn best te meer om iets goeds van Adolf te maken. Mijn eenig kind althans zal geen bedorven kind worden.’
- ‘Ik hoop het,’ antwoordde mevrouw Ruffel, ten blijke van haar twijfel de schouders ophalende.
Er werd gescheld en op 't zelfde oogenblik kwam Adolf, behoorlijk gekleed, de kamer weder in.
- ‘Daar is Max met Anton, mama, om mij af te halen.’
- ‘Wat? wie? welke Anton?’ vroeg mevrouw Ruffel, eensklaps van kleur verschietende.
- ‘Wel tante, uw eigen Anton, mijn neef, die met ons meê zal gaan.’
- ‘Laat hem dadelijk eens binnen komen.’

{==679==} {>>pagina-aanduiding<<}

- ‘Hij zal wel komen, tante! ook zonder uw bevel om hem dit te gaan zeggen,’ - antwoordde Adolf stuursch.
- ‘Ha, daar is hij!’ riep mevrouw Ruffel, terwijl haar oudste zoon de kamer intrad en Max van Loo, als niet tot de familie behoorende, zich in den gang bij de open deur bleef vertoonen.
- ‘Heb ik u permissie gegeven om te gaan wandelen?’ vroeg mevrouw Ruffel bits, terwijl ze haar zoon een toornigen blik toestuurde.
- ‘Neen, mama! maar...’
- ‘Geen tegenwerpingen! Ik heb je geen verlof gegeven om uittegaan, dus...’
- ‘U waart niet thuis, mama! daarom dacht ik wel te mogen gaan toen Max mij kwam afhalen...’
- ‘Gij hadt het mij vooraf kunnen, gij hadt het mij moeten vragen. Anton ik schaam mij over u, dat zoo iets gebeuren kan...en dat in 't bijzijn van anderen. - 't Spreekt van zelf, dat er van de wandeling niets komen mag, - gij keert naar huis terug; maar niet voor ge uw tante behoorlijk hebt gegroet.’
- ‘Hoe vaart u, tante?’ vroeg Anton gedwee, mevrouw Grevels de hand biedende. Tante gaf hem een zoen en keek hem met een vertroostenden blik in zijne oogen, onderwijl ze zich tot hem boog. Ja, ze gevoelde deernis met hem, maar...met haar eigen zoon zou zij in gelijke omstandigheid, wel waarschijnlijk even streng gehandeld hebben.
- ‘Zou hij naar huis gaan?’ dacht mevrouw Grevels, en toen de jongens de deur uit waren, keek zij ietwat verholen, met een schuinschen blik door 't raam; maar mevrouw Ruffels sloeg haar gade.
- ‘Twijfelt gij of hij aan mijn bevel zal gehoorzamen, Lena?’ vroeg zij nog steeds op scherpen toon, daar haar toorn nog niet geheel bekoeld was: ‘Dat zou de eerste keer zijn! Zie, de anderen gaan links, maar Anton gaat rechts af. Hij kan mij niet meer weêrstreven. Hij durft niet!’

- ‘Ik dank je voor zoo'n mama!’ zeî Max, toen Anton hem verlaten had.
- ‘Ja ik houd veel van de mijne, Max!’ antwoordde Adolf met flikkerend oog, ‘maar als ze mij zoo behandelen kon daar mijn kameraads bij waren, dan zou ik haar niet kunnen, niet willen gehoorzamen. Je kunt die tante van me present krijgen!’

{==680==} {>>pagina-aanduiding<<}

- ‘Zoo 'n scheepskommandant met rokken aan!’ riep Max, met een verachtelijk gebaar.

Mevrouw Ruffel bleef haar schoonzuster gezelschap houden, en de tijd ging onder haar gewichtig discours voor de vrouw des huizes wellicht al te snel voorbij. - Immers niet zoodra wees de pendule het uur van negenen aan, of zij rolde haar fauteuil dichter naar den schoorsteenmantel en haar oog volgde met blijkbaar ongenoegen den loop van den minuutwijzer, dien ze op verderen afstand door de toenemende duisternis niet nauwkeurig had kunnen nagaan. Zij vergeleek haar horloge met de pendule en maakte van tijd tot tijd, van minuut tot minuut, een ongeduldige beweging op haar stoel.
- ‘Adolf moet immers altijd prompt te negen uren t'huis zijn, Lena?’ vroeg mevrouw Ruffel.
- ‘Als hij maar geen ongeluk gekregen heeft!’ antwoordde haar schoonzuster: ‘Ik ben zoo iets niet van hem gewend.’
- ‘Nu, eens moet de eerste keer zijn, maar bij mij zou het voor de tweede maal niet gebeuren. Daar zou ik voor zorgen!’
Op dit oogenblik werd er gescheld.
- ‘Daar zal hij zijn!’ riep mevrouw Grevels met blijkbaren triomf. Maar Adolf was het niet. Het speet mevrouw waarlijk dat het haar echtgenoot was, in plaats van haar zoon.
- ‘Hoe laat is 't, Gust?’ vroeg zij terstond, zoodra mijnheer Grevels zijn voet in de kamer had.
- ‘Negen uur, Lena! - Zoo, Betsy! vind ik je hier? Nog wèl zeker? En de kinderen ook?’
- ‘Precies negen uur?’ hervatte zijne vrouw. ‘Gaan de pendule en mijn horloge dan niet gelijk?’
- ‘En het mijne ook niet?’ vroeg mevrouw Ruffel.
- ‘Nu wat maken tien minuten er óver uit!’ antwoordde mijnheer op zijn horloge ziende.
- ‘Maar Adolf is gaan wandelen en nog niet t'huis, Gust!’
- ‘Hij zal in geen zeven slooten gelijk loopen, Lena! Maak je maar niet ongerust.’
- ‘Ik maak me wèl ongerust, ik maak me boos ook!’ antwoordde mevrouw. Grevels, die zieh op dat oogenblik, in 't bijzijn harer schoonzuster, diep-ongelukkig gevoelde.
- ‘Hij zal ziju wandeling te ver uitgestrekt hebben, 't is mij in mijn jongensjaren wel honderden malen gebeurd. - Als

{==681==} {>>pagina-aanduiding<<}
hij 't veld is ingegaan, kan hij er immers klok noch klepel hooren.’
- ‘Max van Loo is bij hem en die draagt een horloge, Gust!’
- ‘Maar lieve! Meent ge dan waarlijk dat zulke jongens aan hun horloge vragen, hoe laat het al is, wanneer ze plezier hebben! Dat doen wij-heeren zelfs niet. De zon of de maan vertelt het wel.’
- ‘Juist, juist,’ viel mevrouw Ruffel in: ‘En wij, arme vrouwen! zitten dan te wachten tot laat in den nacht...ofschoon ik beken, dat ik het nooit gedaan heb.’
- ‘Kwartier over negenen!’ riep mevrouw Grevels.
- ‘Het spijt mij waarlijk, dat ik geen gelegenheid heb om langer te blijven,’ sprak nu mevrouw Ruffel, van haar zetel opstaande: ‘Ik hoop dat Adolf geen ongeluk gekregen heeft, ik denk het trouwens ook niet.’
En onderwijl zij afscheid nam van haar schoonzuster, fluisterde zij deze toe:
- ‘Gij moogt Adolf wel eens wijzen op het voorbeeld van mijn Anton, van wiens gehoorzaamheid hij ook ditmaal weêr getuige is geweest.’
- ‘En heeft Anton je zoo lief, als hij gehoorzaam is, ook?’ vroeg mevrouw Grevels koel en luid.
- ‘Wel, dat staat immers met elkaâr in 't nauwste verband, mijn waarde! Neem het een weg, en ook het andere vervalt.’
- ‘Die stelling gaat, geloof ik; niet op, Betsy!’ viel mijnheer in.
Toen de huisdeur achter haar dicht viel, viel Adolf zijne tante op den stoep schier tegen 't lijf...Hij hijgde naar adem.
- ‘Je zult me een heertjen worden, jij!’ voegde zij hem dadelijk toe: ‘Even veertien jaren oud en nu al te laat thuis komen, en je mama verdriet doen! - 't Is schandelijk!’
Adolf gaf haar geen antwoord, maar haar den rug wrevelig toekeerende, rukte hij aan de schel. Waarschijnlijk had tante nu spijt, dat ze een weinig te vroeg heenging om getuige te kunnen zijn van den afloop dezer interessante historie.

Mevrouw Grevels had wel willen schreiën van verdriet en ergernis; doch in 't bijzijn van Adolf haar toorn en smart bedwingende, ontving zij hem zonder tranen, maar met een koelen, vragenden blik in 't oog, die, daar het licht intusschen was opgestoken, door Adolf werd opgevange.

{==682==} {>>pagina-aanduiding<<}

- ‘Ge zijt toch gelukkig niet zoo ongerust als ik vreesde,’ sprak hij terstond, terwijl zijn gelaat verhelderde. ‘O - mama! het spijt mij zóó dat het te laat werd.’
- ‘Ik vraag u niets - allerminst naar logentaal, Adolf!’ antwoordde zij.
- ‘Maar mama! ik lieg niet.’
- ‘Dan zoudt ge op uw tijd gepast hebben. Max van Loo heeft een horloge. Ga terstond naar uw slaapkamer en vraag mij morgen ochtend, onder een welgemeende belofte van beterschap voor 't vervolg, vergeving voor uw ongehoorzaamheid.’
- ‘Maar ik heb geen schuld, mama! Ik heb wel op Max's horloge gekeken, maar kon ik het helpen, dat het stil stond en dat wij in 't duin de klok niet hoorden slaan?’
Mijnheer Grevcls deed herhaaldelijk een kuchjen hooren, om het oog zijner vrouw tot zich te trekken, doch zij lette niet op hem.
- ‘Ga naar uw kamer, Adolf! en doe wat ik u gezegd heb!’ ging zij voort, en haar uitgestrekte hand wees naar de deur.
Mijnheer Grevels zag bleeker dan gewoonlijk, en met gebogen hoofd verliet hij het vertrek, de deur - als om Adolf een wenk te geven - open latende.
- ‘Ik zal wèl naar mijn kamer gaan, mama! maar excuus vragen doe ik niet; want ik heb geen schuld!’ riep Adolf, de kamer verlatende, waarna hij de deur met geweld achter zich dicht sloeg.
- ‘Mama wordt gruwelijk onrechtvaardig. Ik kan - ik wil dàt niet verdragen,’ kreet hij nog in den gang, waar hem zijn vader voorbijging, die ontroerde van zijn fellen, brandenden oogblik.
- ‘Wat durft hij daar zeggen!’ riep mevrouw, plotseling in de kamerdeur verschijnende.
- ‘De waarheid, Lena! Helaas!’ antwoordde haar echtgenoot op gedempten toon.
- ‘Indien het zóó blijft voortgaan, zal het met ons eenig kind slecht eindigen, niettegenstaande, ja juist dóor uw al te groote gestrengheid, die onverstandig vaak zijn gegronde redenen tot verontschuldiging voorbij ziet,’ ging hij voort, toen zij alleen waren in de huiskamer.
- ‘Dank je!’ zeî mevrouw.
- ‘Hoe ongaarne ik het doe, zal ik mij tusschen u en hem moeten stellen, zal ik andere maatregelen moeten nemen, Lena!

{==683==} {>>pagina-aanduiding<<}
ten einde te voorkomen, dat ge zijn gemoed verhardt door steeds, en niet zelden met onbillijkheid, uw wil door te drijven. Adolf moet geleid en niet gedwongen worden.’
- ‘Er zou niets - niets van hem te recht komen, zoo ik mijn gezag niet liet gelden. Hij is weêrbarstig van aard, in spijt van zijn liefdevol hart, en gij geeft hem te veel toe. Van die voorgenomen andere maatregelen zal wel weêr niets komen, tenzij ze met Adolf's eigen wenschen strooken; en me dunkt, dat het van u zeer onverstandig zou zijn, u nu tusschen ons te plaatsen. - Ge hebt u vroeger niet veel met de vorming van zijn karakter bemoeid’...-
- ‘Ik ben niet zoo streng voor hem geweest als gij, Lena! en dat was ook niet noodig. Ik mocht de tucht gerust aan u overlaten, anders zat de jongen van weêrskanten tusschen de spitsroeden;’ viel hij haar in de rede.
- ‘En nu zoudt ge u tusschen ons willen plaatsen, om ons van elkaâr te verwijderen,’ ging zij voort.
- ‘Neen, om die herhaalde botsingen te voorkomen, die met de jaren heviger, gevaarlijker worden. Zijn kinderlijke liefde voor u zal versterven, naarmate zijn wil zich met mannelijke kracht tegen den uwen verzet. Ik voorzeg het u, Lena!’
- ‘Betsy oordeelt heel anders, en zij heeft haar Anton ook wel gebogen.’
- ‘En heeft Anton haar zoo lief, als hij gehoorzaam is? vraag ik nu op mijn beurt aan u. - Ik weet, dat dit u niet onverschillig is, Lena! Maar Anton is ook niet gebogen - hij is gebroken. Die jongen wordt nimmer een man van karakter; hij zal nimmer eenige geestkracht toonen.’
- ‘Adolf zal niet breken, en dat begeer ik ook niet. Maar zijn liefdevol hart zal hem tot zijn bestwil leeren buigen voor het ouderlijk gezag, ook voor den wil zijner moeder. Ik maak mij over hem niet ongerust. Als zijn opgewondenheid is bekoeld, als hij tot nadenken is gekomen, zal hij mij uit eigen beweging vergeving komen vragen. Ik weet het zeker.’
- ‘Misschien zal het nu nog zóó zijn, maar later?’ sprak haar echtgenoot ongeloovig. ‘Ach, ik zou uw beider hartstochtelijke liefde voor elkander zoo gaarne voor de toekomst willen bewaren, Lena! Ge weet, ik ben niet sterk van gestel. Wat kan zijn liefde u wellicht in latere jaren een troost zijn.’
- ‘O, Gust! ik weet wel dat gij het goed met ons meent’,

{==684==} {>>pagina-aanduiding<<}
sprak nu zijn vrouw bewogen, ‘maar de wijze waarop wij de moeielijke taak moeten uitvoeren om dat schoone doel te bereiken, dàt is de groote kwestie, waarover wij 't nooit eens schijnen te worden.’
- ‘Over jaren, wellicht!’ fluisterde hij, met een traan in 't oog. Maar zij begreep hem niet!

Men had lang met elkander gesproken, langer dan gewoonlijk tusschen echtgenooten in de huiskamer geschiedt, wanneer zij - zoo als deze - hun koperen bruiloft reeds hebben gevierd. Maar nu verzonk mevrouw in gepeins. Het bleef niet zonder gevolg; want, al gevoelde zij zich eerst gekrenkt, met minachting bejegend door Adolfs overtreding van de door haar ingestelde wetten des huizes, bij langdurig nadenken bekende zij zich zelve, dat zijn reden tot verontschuldiging ditmaal althans toch aangenomen had kunnen worden.
En op den laten avond, toen zij op 't punt stond om zich ter ruste te begeven, ging zij naar Adolfs slaapkamer. Zij behoefde de gordijnen van zijn ledikant niet open te slaan om hem te aanschouwen. Hij had zich ten bedde geworpen, blijkbaar in wanhopigen toestand; en haar hart weende van pijn, toen zij zijn beschreid aangezicht gadesloeg, dat de trekken van diep gevoeld verdriet nog niet verloren had, en er viel een warme traan op zijn wang, toen zij zich vooroverboog om hem een nachtkus te geven.
Maar Adolf sliep nog niet; of althans niet zoo vast, dat hij door dit bewijs harer liefde, dit bewijs dat zij hem vergeven kou, ook zonder dat hij om verschooning smeekte, - niet gansch wakker en weêrkeerig geroerd zou zijn geworden. - En eensklaps sloeg hij zijne armen uit en hij trok haar gelaat weêr naderbij, en, schreiend en lachend te gelijkertijd, fluisterde hij:
- ‘Schuld of geen schuld, mama! - Ik hoop dat ik het nooit - nooit weêr zal doen.’

III.

Nu waren er eenige maanden voorbijgegaan, met licht en schaduw, met zonneschijn en regen - ook in den huiselijken kring der familie Grevels, niet zoo zeer ten opzichte van vreugdige of smartelijke levensomstandigheden, als wel met betrekking tot het gemoedsleven der huisgenooten; maar altijd toch was tot nog

{==685==} {>>pagina-aanduiding<<}
toe het zonneschijntjen van vrede en verzoening, en daaruit voort spruitende nieuwe levenslust, doorgebroken na stormachtige vlagen tusschen moeder en zoon. Nadat de duisternis de harten korter of langer had bezwaard, daagde de heldere morgen, daalde het reine licht van den hemel - straal voor straal - neder in de gemoederen, tot ten leste de volle glans weêr blonk op de gelukkige aangezichten, in de vroolijke oogen. Adolf, nu even vijftien jaren oud, was sedert kort toegelaten op 't kantoor zijns vaders, die in de granen deed en daarmeê niet enkel ‘fatsoenlijk’ zijn brood had gewonnen, maar door zijn goede zaken tevens een in 't oog loopende positie, daar men hem in de kleine stad zijner inwoning onder de EdelAchtbaren meêtelde. - Is 't wonder, dat mama haar eenigen zoon Adolf liever in de zaken zijns vaders zag opvolgen, met een rustig plaatsjen op 't achtbaar kussen voor hem in 't verschiet, dan dat ze hem steeds voor hare oogen moest zien dobberen op de rustelooze baren der onbetrouwbare zee? Is 't wonder, dat zij hem met haar moederlijk gezag meer had gedreven dan verstandig geleid tot het kantoorkrukjen achter zijns vaders lessenaar? Maar ze had hem lief als het heil harer ziel, en de liefde bedekt vele gebreken, ook van degene van wie zij uitgaat.
Het kantoorkrukjen! - dat was minder het stomme levenlooze stoeltjen als wel Adolf zelf; papa wilde het zich wel bekennen, al had hij tot op dit oogenblik nog niet in dien zin over Adolf tot zijne echtgenoote gesproken, hopende dat de tijd - die goede tijd, die groote geneesheer voor alle verdrietelijkheden, ook voor dwaze verwachtingen - om der wille van mama en Adolf beiden, eene verandering ten goede zou brengen in den aanleg van zijn zoon voor ‘zaken.’
Adolfs streven om een kantoorpolyp te worden, liet - zoo men maar in zijn binnenste had kunnen lezen - wellicht niets te wenschen over, maar zijn werken aan den lessenaar veel; hij wilde wel, maar kon niet - althans niet zoo aanstonds - zich voegen naar het eentonige van zijn nieuwen werkkring, dat een oorlog op leven en dood had aangevangen met zijn aard; doch het ging dan met zijn vaak verwenschten arbeid zoo goed of zoo slecht als hij 't vermocht, - zoolang hij niet twijfelde aan de liefde zijner moeder, wilde hij de haar eenmaal gedane belofte houden, en prikkelde hij zich zelf dag aan dag om te volharden in zijn streven.

{==686==} {>>pagina-aanduiding<<}

Misschien ware de kantoorkruk nog een steunpilaar van de beurs, een puik-puik solied man van zaken geworden, zijn geheele leven lang, - zoo hij het enkele uurtjen had kunnen overspringen, waartoe wij nu gekomen zijn.
Het was in 't midden van den zomer en na theetijd. Mevrouw Grevels had zich naar het huis van mevrouw Ruffel begeven, zooals ze sinds eenige dagen omstreeks dezen tijd gewoon was te doen, ten einde hare aan Betsy gedane belofte te houden, van zich persoonlijk dag aan dag te zullen overtuigen, dat de huiselijke zaken aldaar geregeld werden afgedaan en van de bejaarde dienstbode te vernemen of Anton zich al of niet naar behooren bleef gedragen; want mevrouw Ruffel was uit logeeren; zij had het jongste van haar tweetal kinderen meêgenomen, misschien zonder dat de kleine Willem daartoe eene speciale uitnoodiging ontving, doch liet Anton ditmaal aan de zorgen der dienstmaagd over; en zij ging op reis met het volste vertrouwen, dat zij bij haar terugkomst geen klachten over Antons gedrag zou behoeven aan te hooren, omdat zij alle bestanddeelen der ongehoorzaamheid uit zijn karakter had verbannen; terwijl zij hem ten overvloede bij haar vertrek, tot afscheid, eene boetpredikatie hield, voor 't geval hij zieh, in spijt van haar goede meening jegens hem, toch aan onregelmatige afwijkingen van zijn gewone lijdzame levensmanier bezondigde.
Alzoo, mama Grevels was van huis, en haar echtgenoot na de thee weêr in de zaken; - doch Adolfs kantoorbezigheden waren reeds vroeger afgedaan; dat wil zeggen: zijn werk, waarbij gelukkig geen haast was - trouwens, hiervoor zorgde papa wel - was niet af, maar de tijd waarop hij 't kantoor mocht verlaten, kwam reeds een paar uurtjes geleden.
En nu zat Adolf alleen op zijn kamerken. Ofschoon hem de muren van 't kantoor alweêr zoo'n ‘ongelukkigen’ dag lang gevangen hadden gehouden en hij de frissche lucht op zijn avondwandelingen vaak met gretige teugen, met krachtige ademhalingen verzwolg, - toch ging hij ditmaal niet uit; ja, mama moest hem heden zelfs voor de tweede maal doen boodschappen, dat de thee gereed was en zij hem dus verwachtte, welke tweede aanzegging vergezeld ging van het bevel, dat hij onverwijld diende te komen, zoo hij zich niet gepasseerd wilde zien. - Toen had Adolf zijn boek - zijn interessant boek! - met een zucht op de tafel geworpen en hij was naar beneden gekomen, waar mama

{==687==} {>>pagina-aanduiding<<}
hem reeds met een donkeren blik ontving.
- ‘Ga je van avond niet eens wandelen, Adolf,’ vroeg mijnheer Grevels, ‘om een frisch luchtjen te scheppen?’
- ‘Neen, papa! ik blijf liever nog wat lezen.’
- ‘Hé, boeit de lectuur je zoo sterk tegenwoordig, Adolf?’ viel mama terstond in: ‘Welk boek heb je dan toch? Haal het mij eens even.’
Adolf keerde zich met drift om, ten einde zijn dierbaar boek te halen en in mama's handen over te leveren, en, teruggekomen, gaf hij het haar met een stuurschen blik. Hij vermoedde wel wat hem te wachten stond.
- ‘Ah, zoo!’ zeî mama, ‘hoe kom je aan dat exemplaar?’
- ‘Max van Loo heeft het mij geleend.’
- Dàt dacht ik wel. Die jongen wil je bepaald op een anderen, een verkeerden weg brengen....’
- ‘Wat is 't voor een boek?’ viel mijnheer in.
- ‘Och, het heeft volstrekt niets met Adolfs bestemming te maken; voor den graanhandel deugt het in 't geheel niet. De luchtreizen der familie Blanchard zijn er in beschreven. Adolf zou zijn tijd veel beter kunnen gebruiken dan met zulke lectuur.’ - En mama sloeg het heerlijke boek dicht en legde het, met een minachtend gebaar, naast zich op haar werktafeltjen, onder háre bewaring. - Adolf vroeg niet, wat deze handeling zeggen wilde; hij begreep mama zeer goed, en ging heen.
Evenwel, toen mijnheer en mevrouw Grevels waren uitgegaan, bleef het boek thuis en op dezelfde plaats liggen. - Nu werd hem de verzoeking te sterk; nog een twintigtal bladzijden had hij te lezen, dan zou hij weten, of de hoofdpersonen - die helden bij uitnemendheid! - er 't leven soms bij hadden ingeschoten, en zoo ja, op welke interessante manier zij aan hun eind waren gekomen.
En nu zat hij op zijn kamerken alleen; zijn borst zwol van sympathie, zijn oogen fonkelden en zijne wangen gloeiden van opgetogenheid, terwijl hij las, hoe een zoon van dien ‘beroemden’ Francois Blanchard, het stout bedrijf zijns vaders voortzettende, de beenen brak, juist toen hij op 't punt stond voet aan land te zetten. - Dàt was een treffend gedeelte, een prachtig punt! 't Zou jammer geweest zijn, wanneer alles zoo heel goed, als 't ware zonder kleêrscheuren ware afgeloopen, - en de roem van François, de vader, verbleekte aanmerkelijk voor Adolfs

{==688==} {>>pagina-aanduiding<<}
oogen, toen hij las dat deze, na ongeveer zeventig luchtreizen te hebben volbracht, toch nog als een gewoon mensch in 1809 was gestorven - op zijn bed. Neen, dit was het bed van eer niet, waarop zoo'n held behoort te sterven. Madame Blanchard deed beter; zij ging op in een schitterend vuurwerk, dat zij zelve in de lucht ontstak, en waardoor haar ballon meteen in brand geraakte. - Dàt was een schitterend slot, na zulk een roemvol leven, en tevens een boeiend eind van het heerlijke boek.
‘'t Was in 1810. Ik zal dat jaartal nooit vergeten!’ riep Adolf in extase, terwijl hij opsprong; en na eenige oogenblikken peinzens over den inhoud van het boek, vervolgde hij: ‘François Blanchard vond op zijn negentiende jaar een waterwerktuig uit, dat heel vernuftig moet geweest zijn, hoewel de historie niet vertelt wàt het eigenlijk voor een ding was, en later ging hij de lucht in! - Dat is een heel anderen kant uit! Ik mag met geen waterwerktuigen iets te maken hebben - op zee kom ik nooit....Ik zou ook wel in de lucht willen vliegen - ha! - Maar mama zou mij al de kantoorboeken - al de graanpakhuizen aan de beenen hangen, om me naar beneden te trekken...diep naar beneden! Vlogen die maar in de lucht...zonder vuurwerk. - Dàt was te prachtig.’
Zoo in zich zelven morrend, was Adolf voor 't raam komen staan, en 't spreekt van zelf: zijne oogen staarden naar boven in de lucht.
Een vlieger!
Daar toog hij naar boven, wel geen luchtbol, maar toch een natuurgenootjen - een neef of achterneef, neen! meer waarschijnlijk een voorvader van de familie der luchtbollen.
Doch, de vlieger bleef niet stijgen; hij begon al meer en meer te dalen.
- ‘Precies als ik, zijn staart is te zwaar, hij moet wel naar beneden,’ ging Adolf voort, wiens voormalige jongens-liefhebberij met vernieuwde kracht ontwaakte.
En daar stond, ginder op 't land achter den tuin van papa, Anton Ruffel met de klos in de handen. Was dat nu een jongen om tegen den wind in, zoo'n grooten vlieger op te loopen? - En een eindjen verder zag hij een kleiner broêr van Max van Loo, die den nederdalenden Blanchard in zijn uitgestrekte armen wilde opvangen. Dien zou hij helpen!
Voort vloog Adolf, het huis uit, den tuin in, wip! de sloot

{==689==} {>>pagina-aanduiding<<}
over, die hem van het achterland scheidde. Zoo'n plank was goed voor een jonge jufvrouw, of eene oude dame. - Hup! - Hij was droog aan wal gekomen. De sloot was ook veel te smal, ze was de moeite niet waard om er eens in te vallen.
Met ieder oogenblik sprong zijn tijdelijk bedwongen aard verder uit den band; mama zou moeite hebben om hem de kluisters weêr aan te binden. Zoo'n groote vrije vogel, met den wrevel in 't hart, is geen gebroekt sijsjen, dat naar ons fluiten hoort.
- ‘Zoo Toon! die vlieger is zeker niet van jou?’
- ‘Neen Dolf, maar....’
- ‘Nu, dat kan ik begrijpen, je mama zou het nooit willen hebben. Ik kan wel zien dat ze uit logeeren is, anders was jij hier niet in 't land, onder de koeien. Als je haar van daag of morgen eens schrijft, doe haar dan mijn komplement eens.’
- ‘Ik wou dat mama maar heel lang weg bleef!’ hernam Anton met een zucht. ‘Ik heb nu veel vrijer leven, ik ben wat gelukkig; onze meid is toch zoo goed, zoo goed, o! Toen Van Loo daar straks met zijn vlieger voorbijging, zag ze zeker aan mijn gezicht dat ik meê wilde; want ze zeî dat ik gerust gaan mocht, dat ik wel wàt moeht hebben en dat ze aan je mama zeggen zou, dat ik op een wandeling was. Jij zult het niet verklappen, wel?’
- ‘Waar zie je me voor aan, Stoffel? Geef mij je klos liever hier. Ik zal den vlieger eens oploopen.’
- ‘Er is geen wind genoeg. Je zult 'em nooit op krijgen.’
- ‘Nou!’ zeî Adolf. ‘Ga jij nu maar naar den kleinen Van Loo toe, en geef 'em goed op, maar doe eerst een stuk van zên staart af....Pas op de koeien, Toon! daar komt er een op je los,’ riep hij Anton, die dadelijk voortsnelde, na.
- ‘'t Is immers geen stier, Dolf?’ vroeg Anton, vreesachtig omkijkende en het terrein verkennende, waar geen der runderen echter notitie van hem scheen te nemen, daar zij vreedzaam lagen te herkauwen of liepen te grazen. Met welke benijdenswaardige organisatie zijn die koeien gezegend, zou een gastronoom hebben kunnen denken, bij dit prettig tafereel van rust en genot aan die groote open tafel.
Weldra steeg de vlieger, aanmerkelijk verlicht, naar omhoog; tot ‘boven den wind’ zeî de kleine van Loo, zoodra hij zag dat de vlieger op den luchtstroom bléef drijven, ofschoon Adolf reeds stil stond en het touw van de klos liet schieten. ‘Wat

{==690==} {>>pagina-aanduiding<<}
zal hij met zijn geöliede oogen nu een mooi gezicht hebben op stad en land. Zoo'n vlieger is te benijden!’ zeî Adolf. ‘We zullen onze groeten met een bode naar hem opzenden, zoodra de klos leeg is.’
- ‘Ferm!’ riepen de twee anderen. - Wat hadden ze een pleizier, vooral Anton, die begon te gelooven dat hij in een andere waereld leefde, en sedert het vertrek zijner moeder was hij ook in een prettiger atmospheer.
Doch intusschen was mevrouw Grevels weêr thuis gekomen, en in de huiskamer miste haar oog op het werktafeltjen terstond de luchtreizen der familie Blanchard. Toornig begaf zij zich naar Adolfs kamerken, waar het verboden boek bij de laatste bladzijde open lag: onweêrsprekelijk bewijs van Adolfs ongehoorzaamheid. Zij snelde de trap weêr af naar de keuken.
- ‘Waar is Adolf?’ vroeg zij, bleeker dan gewoonlijk, aan de meid.
- ‘De jonge heer is kort na uw vertrek den tuin ingeloopen, vliegend, mevrouw! en ik heb hem de sloot zien overspringen, of dàt maar zoo niets te beduiden had. Ik denk dat hij op 't land, ginder bij die andere jonge heeren, zal wezen!’
Het eene vergrijp stapelde zich op het andere. Mevrouw Grevels werd zenuwachtig van boosheid en verdriet, en ze deed wat zij in gewone omstandigheden nimmer zou gedaan hebben: zij liep den hof in, het plankjen over, het land door, midden onder de koeien met haar sleependen ruischenden japon. De jongelui, met hun rug naar haar toegekeerd, bemerkten haar niet, voor en aleer zij haar roepstem vernamen:
- ‘Adolf, keer dadelijk naar huis terug, wacht geen oogenblik langer....Adolf, ik beveel het je!’
Rrrrt! daar brak juist het touw; van Loo gaf een gil van schrik, en staarde met een ongelukkig gezicht zijn mooien vlieger na, die, draaiend en slingerend, laveerde door het luchtruim, maar allengskens toch van zijn verheven standpunt afdaalde naar den grond.
Adolf hoorde mama misschien roepen, misschien niet, doch zij zag hem niet voldoen aan haar wil; hij vloog het land door, verder van haar af, den teugelloozen Blanchard na, die misschien in 't geboomte daar ginds, misschien in de breede plas verder op, te recht, of neen, in dàt geval niet te recht zou komen. Hij had den vlieger onder zijn geleide genomen; hij achtte zich ver-
{==691==} {>>pagina-aanduiding<<}
antwoordelijk voor hem en wilde daarom alles beproeven om den vluchteling te achterhalen. Mevrouw Grevels bleef herhaaldelijk roepen, met al de krachten van haar stem, haar weêrstreefden wil en haar klimmende verbolgenheid, maar het baatte niet. Voort ijlde Adolf, en op zijn weg ontmoette hij een molenvliet, wel wat al te breed voor zijn sprong, maar hij liet zich niet tegenhouden ditmaal, door niets of niemand.
Plof! - Nu lag hij er in, en 't was de moeite waard ook, want de vliet was diep genoeg om hem te doen verdwijnen onder de oppervlakte, die zich met een draaikolkjen boven zijn hoofd sloot.
Radeloos van angst kwam mevrouw Grevels aan den oever en op 't zelfde oogenblik vertoonde zich het hoofd van haar zoon, proestend van het ingezwolgen water.
- ‘Mama, mama! wees maar niet bang, ik kan zwemmen zoo goed als de beste! En ik heb het touw van den vlieger beet ook.’
De moeder dacht in dien stond niet na over de liefde, die er in zijne eerste woorden doorstraalde; nu zij 't gevaar geweken wist, dacht zij alleen aan de opeenstapeling van ongehoorzaamheden, welke zij op dezen noodlottigen dag van haar eenigen ervaren moest. Hij kon zwemmen! Had haar vrees voor een onheil bij die gevaarlijke onderneming, haar dan niet menigmaal doen zeggen dat hij 't nooit mocht leeren?

Het was een treurige avond in 't gezin van Grevels. Uit eigen beweging had Adolf zijne moeder, niettegenstaande zij hem terstond naar zijn kamer zond, vergiffenis gevraagd voor het verdriet en den angst, die zijn onstuimigheid haar veroorzaakte; maar zij had hem den rug toegekeerd, - onverzoend, doch op den logenachtigen toon van een geveinsde onverschilligheid hem toevoegende: ‘Ga uit mijn oogen, ondankbaar kind! Ga voortaan uw eigen weg door 't leven; want mijn zorgen zijn u tot last, mijn wil is u een gruwel geworden, waarop gij den voet zet met blijdschap in 't hart. Ga heen zeg ik u.’
Toen was Adolf naar zijn kamertjen gevlogen, met de pijnigingen van twijfel en wanhoop in zijn jeugdig gemoed. Het werd later en later, maar de slaap look zijne oogen niet, bracht geen koelte over zijn brandend voorhoofd, geen kalmte in zijn snel kloppend hart. Zou zijne moeder nog komen, evenals op

{==692==} {>>pagina-aanduiding<<}
dien anderen avond, toen hij toch geen vergeving had afgesmeekt! Het werd later en later, maar zij kwam niet. - Was het reeds nacht? - Hadden zijne ouders zich ter ruste begeven? Hij stond op van zijn steenen leger - even hard als het onbarmhartig gemoed zijner moeder immers - en sloop stillekens naar beneden, naar de slaapkamer. Het was er zoo stil als in een graf; ach! zij sliep wel, zij kon slapen: de liefde zijner moeder was ten grave gedaald. Maar hij wist het niet, dat zij haar peluw, in de stilte van dien nacht, met haar pijnlijke tranen doorweekte om zijnentwille, en dat haar hart schreide en bad tot God, om hem te bewaren op den hachelijken weg door 't leven; - dat zij weeklaagde ook over miskenning door echtgenoot en kind beiden, omdat de een haar streven niet begreep en de ander, wel zeker tot zijn groote schade en schande, haar gezag meer en meer weêrstond. - Neen, dàt helaas! wist hij niet, en Adolf keerde met dieper wrok in 't hart naar zijn kamertjen terug. Na den rusteloozen nacht stond hij op, afgemat naar het lichaam, maar versterkt in het ongeloof aan de waarachtige liefde zijner moeder, en met weêrbarstiger wil dan immer te voren. Uit een twijfel als die van hèm in dezen treurigen nacht, wordt het reiner geloof aan de liefde Gods en der menschen niet licht herboren.

IV.

De gevolgen der heillooze omwenteling in het gemoed van Adolf konden niet uitblijven. Hij wist nu zeker dat zijne moeder hem niet beminde. - O, hoe had hij het vroeger nog kunnen gelooven! - Als zij hem waarlijk lief had, zou zij hem dan gedwongen hebben een werkkring te kiezen, waarvoor hij zich ongeschikt gevoelde? - die streed met zijn neiging en zijn aanleg? - met zijn behoefte en zijn genot in 't leven? - Een ongeluksvogel, een prul, een ellendeling zou hij worden in háár hand. Ach, waarom had hij haar die belofte, die laffe belofte eenmaal gegeven, geloovende aan hare gehuichelde tranen, misschien om haar eigenbelang geschreid, wat wist hij het! - Maar hij zou bewijzen, dat het houden dier belofte hem zwaar viel, dat hij naar de ontbinding er van verlangde, dag aan dag meer. Toch, altijd meer leed hij, bij het aangroeien van zijn wrok! Dag aan dag ook bemerkte mijnheer Grevels duidelijker, dat er bij een

{==693==} {>>pagina-aanduiding<<}
langduriger doordrijven van mama's eigen wil, niets van hun eenigen zoon te recht zou kunnen komen; hij zou dan nimmer een man van zaken worden, nimmer een goed, bruikbaar mensch, allerminst een zedelijk lichaam in de maatschappij. Van periodieke botsingen tusschen moeder en kind kon nu geen sprake meer zijn: het was sinds dien noodlottigen avond een bestendige strijd, een altoosdurend verzet geworden, dat met den moreelen dood van hun kind eindigen moest.
Deze zijne overtuiging bracht mijnheer Grevels ten laatste tot een onherroepelijk besluit - en hij achtte het bij den treurigen stand der zaken alleszins noodig, daaraan ten spoedigste een begin van uitvoering te geven. Dientengevolge vroeg hij zijn zoon, toen hij zich met hem alleen bevond, op hoog ernstigen toon, die echter van inwendige ontroering getuigde:
- ‘Hebt gij nog altijd lust om naar zee te gaan, Adolf?’
- ‘Meer dan ooit te voren, papa! het is mij eene behoefte. Er zal anders hier in dit huis niets van mij worden. - Maar gij weet, wat ik aan mama heb moeten beloven.’
- ‘Voor de eerste maal stel ik mij tusschen uwe moeder en u in. Ik ontsla u van die belofte. Morgen breng ik u naar Amsterdam.’
- ‘Maar papa!...Wat zal mama daarvan zeggen?’
- ‘Zij zal er niets van weten, vóór de zaak beslist en niet meer te veranderen is. - Mijn wijze van doen in deze strekt om te voorkomen - indien het nog mogelijk is, Adolf! - dat ons aller levensgeluk wordt verwoest.’
Adolf scheen het gedrag zijns vaders te begrijpen, het groot gewicht zijner handeling te gevoelen en de vaderlijke opoffering te waardeeren; althans hij drukte de hand zijns vaders tusschen de zijnen en kon den stroom van tranen niet stelpen, die eensklaps uit zijn hart in zijne oogen opwelden, terwijl hij met sidderende stem uitriep:
- Ik zal niet verloren gaan voor 't leven, al moest ik mijn graf vinden in de golven, en dat is het voornaamste. Mama zal u misschien eenmaal nog danken voor 't geen uw goedheid thans voor mij en voor haar heeft kunnen doen.’
Zijn vader antwoordde niet; of ja, hij deed het onwillekeurig met een diepen zucht.

Mijnheer Grevels deelde zijn echtgenoote den volgenden morgen

{==694==} {>>pagina-aanduiding<<}
meê, dat hij zoo aanstonds uit de stad moest, en dat hij Adolf zou meênemen, zonder iets meer - en juist daarom meende mevrouw dat het een reisjen in 't belang der zaken was, dat tevens dienen moest om Adolfs kennis in deze te vermeerderen. En waarom gedroeg hij zich dan toch zoo vreemd? Waarom nam hij voor zulk een onbeduidend uitstapjen dan toch zoo innig, zoo kinderlijk afscheid van háár, alsof hij de wijde waereld introk en misschien nimmer terug zou komen? - Wat wonderlijke jongen was hij toch! - hij had haar toch nog wel lief, ofschoon hij in de laatste weken zijn hart scheen te dwingen om zich tegen haar, zijn' moeder! te verharden.
- ‘Veel genoegen op je reisjen, Adolf! Nu - nu, je komt van avond weêr terug. - Je bent nu immers waarlijk al te groot om je zoo ontroerd te toonen, alsof je bang waart bij een uitstapjen naar Amsterdam op een spoortrein te verongelukken. - Neen jongen! geloof me, je hadt voor zeeman nooit gedeugd. - Nu, tot van avond!’
- ‘Kom, Adolf! kom!’ haastte de vader, vreezende dat Adolf door zijn gedrag het geheim nog aan mama zou verraden in dit uiterste oogenblik, in welk geval zijn plan wel schipbreuk zou moeten lijden in den stortvloed der wederzijdsche aandoeningen, waarvan een hartstochtelijke, maar helaas! tijdelijke verzoening, als altoos te voren, het eindtooneel zou uitmaken: - ‘Kom dan, Adolf! Kom - 't is tijd!’
- ‘Adieu dan, mama! - adieu!’
En op straat zag hij nog eens om en wuifde haar een kushand toe.
- ‘'t Is toch vreemd, heel vreemd!’ sprak mevrouw, toen zij de deur zachtkens had laten dichtvallen: ‘Mijn God, ik moet bekennen, dat ik mijn eigen en eenig kind niet meer begrijp.’
Doch, er werd haar veel duidelijk op den avond van dienzelfden dag; nogtans één ding, de hoofdzaak, de groote daad des vaders niet.
Mijnheer Grevels kwam alleen terug.
- ‘Ha! waar is Adolf?’ vroeg mevrouw terstond, éér zij haar echtgenoot welkom heette; haar stem klonk schril.
- ‘Lena, hoor mij, zoo ge kunt, bedaard aan. - Ofschoon onzen zoon geen ongeluk is overkomen, heb ik u echter een treurige mededeeling te doen, die u smartelijk treffen zal - God weet het, misschien uw leven lang. Maar mijn plicht als vader,

{==695==} {>>pagina-aanduiding<<}
neen méér: mijn liefde voor u en hem, heeft mij de daad voorgeschreven. - Hij is ons beider kind, Lena! Oordeel in billijkheid.’
Mevrouw kon niets uitbrengen; zij bleef hem met stomme ontzetting aanstaren.
Toen bepleitte hij tegenover de vrouw zijner liefde zijn handelwijze als vader. Hij sprak op fluisterenden toon, soms snel, soms met tusschenpoozen, als kon hij moeielijk voortgaan. Maar zij zag zijn lijden niet, zij gevoelde alleen haar eigen hart bloeden; - van al zijn diepe woorden, was slechts één zin, één enkele wreede zin haar duidelijk en verstaanbaar: Gij zijt van uw eenig kind beroofd. Gij zult uw hoofd niet steunen aan zijn schouder, wanneer het zich op uw ouden dag nederbuigt. Hij is op zee geworpen door zijn vader. Die alleen heeft u beiden gescheiden!’
Toen hij reeds lang gezwegen had, zat ze nog stom en stil; maar ten leste stond zij op, en hare rechterhand plechtig opheffende, sprak zij, akelig kalm:
- ‘Nu gij, misschien voor de eerste maal; als handelend persoon optreedt bij de opvoeding van onzen zoon, hebt gij u wreedaardig tusschen moeder en kind gesteld en hen voor altijd gescheiden. - Ik geloof niet, dat ik deze uwe daad van willekeurig geweld in eeuwigheid zal kunnen vergeven.’
Mijnheer Grevels had kunnen aanvoeren, dat, van Adolfs vroegste jeugd af, zijne echtgenoote zich steeds had beijverd, allereerst háár wil en gezag te doen gelden; dat zij de tuchtroede van woord en daad zich als alleenheerscheresse over haar kind had toegeëigend; dat hij zijn ongenoegen daarover in 't bijzijn van Adolf nooit had te kennen gegeven, ten einde hem niet te doen vermoeden dat hij met de moederlijke vermaningen en kastijdingen geenszins instemde, en dat zijne wenken dienaangaande, wanneer hij met zijne vrouw alleen was, vaak stof hadden gegeven tot een minder aangenaam onderhoud; maar hij deed het nu niet. Hij gevoelde, dat hij in dit smartelijk oogenblik daarmeê niets zou kunnen winneu - en stelde zijn hope om door haar gekend en gerechtvaardigd te worden op de omstandigheden, die de tijd wellicht zou baren.

V.

Er waren meer dan tien jaren verloopen. Wanneer wij nu de huiskamer onzer kleine familie weder binnentreden, zijn

{==696==} {>>pagina-aanduiding<<}
de eertijds zoo glanzige zwarte haren van mevrouw Grevels vergrijsd en het gevulde frissche gelaat van voorheen is ingevallen en met diepe rimpels doorploegd; ofschoon ze den leeftijd nog niet heeft overschreden, waarin andere dames, zich angstvallig conserveerend en consciencieus voor haar toilet zorgend, niet schromen nog steeds te wedijveren met onze schoonen van jeugdiger jaren. En nogtans, al getuigt haar bleek gelaat van verdriet en van een te vroeg verval, nogtans is zij krachtig, vergeleken bij haar echtgenoot, wien het blijkbaar veel inspanning kost om zich met sleepende schreden van den eenen naar den anderen hoek der kamer te bewegen; doch al zijn de passen van zijn matten voet wankelend en kleen, toch gaat hij met groote schreden grafwaarts. Hij weet het, hij gevoelt het wel, maar niet dáárom is zijn hoofd zoo treurig nedergebogen, niet dáárom stijgen hem de zuchten zóó benauwd uit de borst, die door haar verborgen smart hem meer doet lijden dan de pijnlijke aanvallen van een holklinkende hoest, waardoor zijn levenskrachten wórden verwoest.
O, gij en ik - wij allen weten het zeer goed, dat niemand waarlijk groot is, wanneer hij, goeddoende, over miskenning klaagt, zelfs al ging die uit van zijne meestbeminden in 't leven; - maar mij en u, met onze vele alledaagsche onvolkomenheden tegenover ééne bijzondere daad van zelfverloochenende liefde - ons allen valt het immers ook zoo bitter tegen, wanneer wij doornen oogsten op den weg, waar wij vast weten onze eigene uitnemendste bloemen gezaaid te hebben.
Zóó ook mijnheer Grevels. - Ofschoon er nu reeds over de tien jaren waren verloopen, sedert den dag dat hij Adolf naar Amsterdam geleidde; - ofschoon Adolf gedurende al dien tijd zoowel persoonlijk als in zijne brieven bleef verzekeren, dat hij zijn vader altijd dankbaar zou zijn, daar hij hem geleid had op den gewenschten weg, dien hij nog steeds met kracht en lust bleef volgen; - het een zoo min als het ander: het levensgeluk van Adolf, noch de lange duur der jaren had mijnheer Grevels hope vervuld, eenmaal door zijn echtgenoote begrepen en ten laatste gerechtvaardigd te worden. - Ach, ofschoon zij hare plichten als huisvrouw steeds stiptelijk en getrouw als voorheen had volbracht, hoe weinig blijken harer liefde als gade had hij sinds dien noodlottigen dag van haar ontvangen. Dag aan dag en jaar aan jaar bleek het hem duidelijker, dat zij haar treurige profecy zelve in vervulling bracht: - dat

{==697==} {>>pagina-aanduiding<<}
zij hem die immers zoo noodzakelijke scheiding niet vergaf. Was het wonder, dat de koesterende liefde van het vroeger warme hart der vrouw nu reeds lang lag begraven in het kille graf van een verbitterd, ontevreden gemoed? En nu voelde hij zijne krachten meer en meer verminderen; nog eenige weken, nog eenige dagen wellicht, en hij zou sterven met de vreeze, dat de vrouw zijner liefde zijn naam zou bewaren, ja, in haar hart, maar om hem met bitterheid te blijven gedenken. - O, al zouden wij zelfs bij de grievendste miskenning onze weinige waarlijk goede daden niet ongedaan wenschen te maken, toch lijden wij vaak het diepst hier op aard ter wille van het goede dat we volbrachten, en ons hart schreit en weeklaagt er om tot God, meer dan over het juk, dat de gevolgen onzer verkeerdheden ons opleggen.

‘Ach, ik had mijn Adolf toch zoo gaarne eens voor mijn dood willen zien!’ riep mijnheer Grevels plotseling uit, nadat hij zijn wandeling door de kamer, hoewel ze hem blijkbaar afmatte, uit innerlijke onrust een geruimen tijd had voorgezet en ten laatste in ziju fauteuil nederzonk.
Mevrouw grimlachte bitter.
‘De smart der scheiding heb ik tien jaren laug gevoeld,’ gaf zij hem ten antwoord, ‘en ik heb ze mij zelve niet veroorzaakt. Indieu gij nu om zijn afzijn lijdt - wiens schuld is het, Gustaaf?’
- ‘Ik heb niet minder dan gij zijn gemis gevoeld, vrouw! en het was om u en om hem alleen, dat ik hem henenzond uit het ouderlijk huis. Ik heb u dit menigmaal gezegd en ik herhaal het u in het aangezicht van den dood en van God, die nabij is om mij te oordeelen,’ antwoordde mijnheer Grevels langzaam en met nadruk, en zijn woorden bij wijlen afbrekende om adem te scheppen.
- ‘Nog altijd de oude dwaling, zoo ik niet zeggen moet de oude hardvochtigheid, helaas! want spijt over zijn liefdelooze handelwijze heeft hij nog niet, al verlangt hij thans zijn zoon vaarwel te zeggen in dit leven,’ dacht mevrouw, terwijl zij diep zuchtte, en zij vervolgde tot hem:
- ‘Uwe woorden kunnen mij niet overreden, Gnstaaf, dat Adolf en ik elkanders liefde verloren zouden hebben, indien we niet gescheiden waren geworden. O, wanneer ik hem hier mocht zien, of wanneer ik zijne brieven ontving, getuigden daden

{==698==} {>>pagina-aanduiding<<}
en woorden onweêrsprekelijk dat gij, misschien ook u zelven, maar mìj wel zeker hebt bedrogen door uw wreed bedrijf; want zijn langdurig afzijn kon zijn liefdevol hartstochtelijk gemoed immers niet van mij vervreemden; en wat zijn eigen geluk betreft, och! het is mogelijk dat hij geen spijt gevoelt over zijn keuze, maar ik meen wel te mogen aannemen, dat hij bij ons veel gelukkiger zou geweest zijn.’
- ‘Herlees zijne brieven, Lena! Schrijft hij niet met geestdrift over zijn beroep?’
- ‘Ik behoef zijn brieven niet te herlezen. Ik ken ze van buiten. En laten wij liever niet meer spreken over deze oude treurige geschiedenis, want het kan tot niets baten, Gustaaf! Mijn eenig kind blijft toch voor mij verloren, ten minste voor dit leven; zelfs geloof ik, dat het beter ware zoo ik hem niet wederzag, zulk een korten snelvervliegenden tijd, als dit gewoonlijk geschiedt!’
- ‘Maar Lena!’
- ‘Ach ja! want gedurende die weinige dagen leef ik wel als in een liefelijken droom, maar waaruit de vreeselijke werkelijkheid mij plotseling wakker schudt, om mij mijn verlaten leven treuriger dan ooit te doen vervolgen.’

Op dit oogenblik bracht de postbode een brief aan het adres van mevrouw Grevels. De brief kwam van mevrouw Ruffel, die thans elders woonde.
Zij schreef:

Lieve Lena!

Mijn zoon Willem zou zijn vacantietijd weder gaarne bij u doorbrengen, en omdat hij zich langer dan gewoonlijk zoo wel gedragen heeft, zie ik voor mij geen reden om het hem te weigeren. Maar schikt het ù wel? - Ik weet wel dat gij bijzonder veel van den jongen houdt, doch ben niet zeker of de toestand van uw man gedoogt zulk een wildzang als Willem is, over de vloer te nemen.
Maakt hij het u evenwel te bont, natuurlijk ingeval gij er toe kunt overgaan, zend hem dan vooral spoedig terug en gij kunt er op aan, dat ik hem de les zal lezen bij zijn thuiskomst. - Ik sluit hierbij zijn eigenhandig verzoek, dat ik eerst gelezen heb, en waarmeê ik mij niet ten volle kan vereenigen, omdat

{==699==} {>>pagina-aanduiding<<}
het mijns inziens niet in behoorlijken vorm gesteld is; ik bedoel: niet in zúlke beleefde termen als ik die tegenover zijne tante oorbaar acht; maar hij zegt, dat tante er tevreden meê zal zijn. Schrijf er mij uwe opinie eens over.
Ik wensch u verder gelatenheid en sterkte in uwe ongelukkige omstandigheden en blijf, minzaam groetend,

Uw liefhebbende schoonzuster,
Betsy.

Het episteltjen van Willem Ruffel was van den volgenden inhoud:

- ‘O, mijn goede, beste tante! - Ik brand van verlangen om weêr bij u te zijn. Als oom niet àl te erg is om mij te ontvangen, zeg dan toch niet dat ik niet komen mag; maar dat zult gij ook niet, dàt weet ik zeker. Mama zegt mij, dat ik hoe langer hoe meer op mijn neef, kapitein Adolf, ga gelijken, toen deze zoo oud of liever nog zoo'n jongen was als ik.
Hartelijk gegroet en beterschap met oom.
Willem Ruffel.

Mevrouw Grevels liet de brieven aan haar echtgenoot lezen.
- ‘Daar zal natuurlijk niets van kunnen komen,’ sprak zij.
Hij nam er inzage van.
- ‘Och, waarom niet, Lena!’ antwoordde hij toen. ‘Ik weet, dat ge Willem veel liefde toedraagt; dat ge dien vijftienjarigen wildzang gaarne bij u ziet...’
- ‘Ja, dat doe ik; als zijn moeder afstand van hem kon doen, zou ik hem wel altijd willen houden. Hij is Adolfs evenbeeld, uiterlijk en innerlijk; hij heeft diens aard en karakter, diens houding en manieren. O, Betsy zal háár geluk - allerminst nu haar zoon Anton dood is - niet aan de golven prijs geven, en een ander kàn dit niet doen.’
- ‘Zij is weduwe wilt gij zeggen, Lena!’ sprak mijnheer Grevels zacht: ‘Weldra zult gij het óók zijn.’
- ‘Maar uw dood kan mij Adolf niet teruggeven en ik zal mij dan nog verlatener gevoelen,’ kreet mevrouw.
- ‘Het is noodig dat ge eenige afleiding bekomt, in deze treurige dagen,’ ging mijnheer na eene lange pauze voort: ‘Gij zult om Willem schrijven, niet waar?’
- ‘Neen, ik mag niet..., om uwentwille mag ik niet,’ nokte mevrouw: ‘hij kan niet stil zijn, hij zou u hinderen.’

{==700==} {>>pagina-aanduiding<<}

Haar echtgenoot schudde het hoofd.
- ‘Ach, tracht mij niet te misleiden,’ hervatte zij, ‘want gij weet niet hoe zwaar 't mij valt, hem teleur te moeten stellen, en wat ge ook zeggen moogt, ik zie dat ge doodziek zijt, en...ik ken mijn plicht.’
Doch denzelfden dag nog schreef mijnheer Grevels, toen hij een oogenblik alleen was, met zijne sidderende vingers, die de pen schier niet meer konden voeren, een brief aan mevrouw Ruffel. Hij was zoo wèl, schreef hij. - Hij wilde daarom zelf schrijven, schreef hij, dat Willem toch vooral moest komen zoodra zijn vacantie begon, zelfs al ware het dat zijne vrouw uit zorg voor hem besloot, den jongen ditmaal niet te ontvangen.

VI.

Er waren niet vele dagen verloopen na het treurig gesprek dat wij afluisterden, en nu zat mevrouw Grevels bij het ziekbed van haar echtgenoot, waarvan hij volgens het oordeel van den dokter, dat deze voor mevrouw niet verzweeg, wel zeker niet meer zou verrijzen. Misschien had hij nog een paar weken te leven, indien althans de afmattende koorts, welke zich bij de hoofdkwaal had aangesloten om den strijd tegen 't leven spoediger te doen eindigen, zich niet nog meer verhief.
De doodsche stilte in de ziekekamer, nu en dan slechts verstoord door de benauwde zuchten en de onrustige bewegingen van den kranke, leverde een sterk contrast op met de stormvlagen, die daar buiten woedden; want de natuur scheen ontrouw geworden aan de wet der saizoenen: immers, boewel het midden in den zomer was, verschool zich in den laatsten tijd de vroolijke zon achter een dichten sluier van ondoordringbare wolken, die de sterke wind tot nog toe vruchteloos had gepoogd te verscheuren. En het scheen wel, dat het stormachtige weêr een nadeeligen invloed uitoefende op den lijder; want bij elke nieuwe stormvlaag wentelde hij zich onrustiger op zijn leger om, en luider stegen de diepe zuchten uit zijn benauwde borst.
In half droomenden, half ijlenden toestand verkeerende, - immers zoo meende zijne gade - had hij sedert eenige dagen geen woord tot haar gesproken; maar nu sprak hij eensklaps op zachten toon:
- ‘Verontrust ú die aanhoudende sterke wind dan niet, Lena?’

{==701==} {>>pagina-aanduiding<<}

- ‘Zoo heb ik toch wèl gehad, Gustaaf,’ antwoordde zij: ‘ik meende reeds dat de storm u woeliger maakte.’
- ‘Kan dit anders?’ hervatte hij: ‘Zoo Adolf een voorspoedige reis had, kan hij nu in 't kanaal zijn. Dàt is een gevaarlijk vaarwater. Ik kan mij uw rust niet verklaren.’
- ‘Adolf is te Brest binnengeloopen, om in de haven beter weêr af te wachten. Ik ontving drie dagen geleden zijn brief uit Brest.’
- ‘En hiervan liet ge mij onkundig!’ sprak haar echtgenoot. ‘O, Lena! gij zijt wel hard voor mij, zelfs op mijn sterfbed.’
- ‘Ik meende mijn plicht te doen, Gustaaf! Ik geloofde dat gij in uw koorts buiten staat waart aan iets of iemand te denken, en wilde uw hoofd niet vermoeien met nuttelooze mededeelingen.’
- ‘Gij dacht misschien, dat ik tòch sterven zal zonder hem te zien, ofschoon hij ons nu naderbij is gekomen?’
Mevrouw antwoordde niet.
- ‘Maar zoo er iets is, dat mijn leven nog eenigszins verlengen kan,’ ging hij met tusschenpoozen voort, ‘zoo er iets is, dat mij daartoe de kracht kan vernieuwen; is het de gedachte dat hij elk oogenblik kan komen.’
- ‘Indien de storm maar bedaarde, Gustaaf!’
- ‘Ja, zoo God den wind verzachten mocht, dan zou ik nog een rustig, een gelukkig sterfbed hebben, Lena!’
De zieke sprak niet verder. Mevrouw zette haar gepeins voort; maar de laatste woorden van haar echtgenoot hadden toch haar hart geroerd en strijd gebracht in haar gemoed: een strijd tegen de overdenkingen en het gevoel, waarmeê het een weinig tijds geleden was vervuld. Neen, zij kon wel niet van ganscher harte gelooven aan de teedere liefde van een man, die de moeder van haar eenig kind had gescheiden; maar ze mocht zich nogtans niet bezondigen tegen God en de menschheid, door een gevoel van blijdschap plaats te geven in het diepste van haar hart, nu hij lag te sterven; van blijdschap, omdat zijn dood haar wellicht den veelgeliefden, den hartstochtelijk beminden zoon voor altijd kon wedergeven. - Had Adolf haar niet geschreven, dat hij den zegen zijner ouders zou komen vragen op zijn verbintenis met het meisjen zijner liefde, dat hij in Indië had leeren kennen, maar dat nu naar hare familie in het vaderland wederkeerde? O, de omstandigheden vielen nu zoo goed te samen om hem

{==702==} {>>pagina-aanduiding<<}
over te halen, zijn rusteloos leven niet voort te zetten. - De liefde voor de moeder zou hem nopen om de verlaten weduwe een steun te worden op haar ouden dag; de liefde voor zijn vrouw - en kinderen wellicht! - zou hem hechten aan den huiselijken haard!
Maar die overdenkingen - ach, begoochelingen wellicht - móest zij bekampen in haar ontroerd, ongelukkig hart; nú gruwde zij van ontzetting, omdat ze aldus had kunnen peinzen in dit uur. - De jaren lang sluimerende liefde voor haar echtgenoot ontwaakte na zijn droevige bede van daar straks, ontwaakte te elfder ure - bij zijn doodbed.
- ‘Gustaaf, slaapt gij?’ vroeg zij zacht.
- ‘Neen Lena!’
- ‘Zal ik u den brief van Adolf niet voorlezen?’
Er kwam een blijder glans in zijne oogen, en tot antwoord drukte hij haar hand met innigheid.
De donkere wolken scheurden een wijle. Er schoot een zonnestraal door de nederhangende gordijnen, in de ziekekamer.
- ‘Maar, lieve!’ sprak de kranke, nadat hij Adolfs schrijven vernomen en genoten had, ‘is Willem Ruffels vacantie dan nog niet ingegaan?’
- ‘Wel zeker, het is reeds de tweede dag.’
- ‘En waar is de jongen dan? ik hoorde hem nog niet.’
- ‘Ik heb hem immers afgeschreven. Gust!’
- ‘Ja, maar ik schreef dat hij komen moest.’
Mevrouw schaamde zich nog dieper over hare liefdelooze overdenkingen van daar straks. Maar hoe was het toch mogelijk, dat die man eenmaal zóó wreed voor haar kon zijn! Of kon deze teedere zorg, dit roerende liefdeblijk, misschien nu een uitvloeisel zijn van berouw, over het gepleegde onrecht, tien jaren geleden?
Na een pauze hervatte mevrouw:
- ‘Ik geloof Betsy te goed te kennen om te mogen verwachten, dat zij 't - niettegenstaande uw brief, - voegzaam zal geacht hebben Willem toch t'huis te houden, en daarom verwondert het mij dat de jongen nog niet hier is.’
Zij had juist geoordeeld. En werd met kracht aan de schel getrokken, en een oogenblik daarna stormde mevrouw Ruffel met een verstoord gelaat de ziekekamer binnen.
- ‘Waar is Willem? Ik zal hem zijn ongehoorzaamheid verleeren,’ riep zij terstond uit: ‘Hij moet dadelijk meê terug.’

{==703==} {>>pagina-aanduiding<<}

- ‘Maar, Betsy! wat is dát nu!’ antwoordde mevrouw Grevels, haar zachtkens in het aangrenzend vertrek dringende; waarna zij vervolgde: ‘Hij is immers niet hier; hij is niet gekomen.’
- ‘Och Lena! verberg hem maar niet. Ik moet het grootelijks afkeuren, dat ge ook op weg zijt mijn zoon door uw inschikkelijkheid op een verkeerden weg te brengen. Zijn onbuigzaamheid maakt de taak voor mij, arme weduwe, alevel zwaar genoeg. Toe, lever hem mij maar dadelijk uit.’
- ‘Maar ik kan u bezweren! dat hij niet gekomen is, - en waar mag hij dan zijn, zoo hij toch heen ging?’
Nu veranderde het gelaat van mevrouw Ruffel plotseling, zij werd doodsbleek en begon te sidderen van angst.
- Dan is hij weggeloopen!’ brak zij uit: ‘en ik ben hem kwijt voor altoos, want ik ken hem te goed om te mogen hopen dat hij zal wederkeeren. O, Willem, Willem! zoo ver had het nooit moeten komen, en nu voel ik dat het mijn schuld is, dat ik, zonder uw goede redenen ooit in aanmerking te nemen, altijd veel te hard, te eigenzinnig, te veeleischend, te heerschzuchtig voor u was.’
En, terwijl mevrouw Grevels vergeefs poogde haar tot eenige kalmte te brengen, deed zij haar op afgebroken toon en met hijgenden boezem het volgend verslag:
- ‘Willem zou bij u komen logeeren, hij had mijn toestemming en Gustaaf schreef mij dat de jongen komen mocht. Eergisteren, den dag vóór zijn voorgenomen vertrek naar u, stond ik hem toe met een paar kameraden uit te gaan: - het is kermis bij ons, maar ik beval hem, niet later dan tien uren t'huis te komen. Goed, hij ging; maar het werd tien uren, elf uren en hij kwam niet. Ik maakte mij boos en benauwd, ik weet zelve niet wat; eindelijk om twaalf uren daar komt bij t'huis. Hij is, zooals ge weet, erg verzot op de komedie, en niet wetende dat het zóó laat zou worden en daarbij gedrongen en verleid door zijn makkers, kwam hij er toe de tent van Boas en Judels in te gaan. Toen hij er ééns in was, dacht hij niet meer aan den tijd, omdat het stuk hem alles deed vergeten, zeî hij, en daarom werd ik het meest boos. Voor zoo'n troepjen acteurs en actrices kon hij mij, zijn in angst zittende moeder vergeten. Goed, zeê ik: Jij hebt je plezier gehad, Willem, morgen ga je niet naar tante Grevels. Ik zal haar schrijven, haar alles vertellen. Den volgenden dag had ik wel een weinig berouw over mijn woorden, maar ik had

{==704==} {>>pagina-aanduiding<<}
ze nu eenmaal gesproken; want in mijn onverstand achtte ik het steeds noodig, dat de ouders hun eens gegeven bevelen nóoit introkken, evenmin als de eens opgelegde straffen, omdat zij aldus hun gezag verloren.
Den volgenden dag dus bewaakte ik hem, want hij was zeer onrustig en ik vreesde, dat hij toch naar u heen zou gaan, maar in den laatsten nacht heeft hij het huis verlaten; van morgen was hij weg; nu is hij mijn juk ontvlucht, omdat het hem te zwaar, te lastig werd. Ik had hem anders moeten behandelen; hij was zijn broêr Anton niet; die had een heel anderen aard en onderwierp zich steeds aan mijn wil. - En wilt gij wel gelooven, Lena, dat ik toch van Willem méér hield dan van Anton! - ik weet niet waarom; misschien omdat hij mij alleen overbleef, misschien omdat zijn flinkheid mij onwillekeurig aantrok, ofschoon zij mij veel moeite gaf om haar meester te blijven. Nu, ik ben het gebleven, totdat hij wegliep. Mijn God, wat zal er van zoo'n zestienjarigen jongen worden! Hij zal verdwalen, hij zal verongelukken in de wijde wijde wereld, en zoo hij mij nog niet heeft verwenscht toen hij heenging, zal hij mij vervloeken bij zijn dood. Ik zal krankzinnig worden - ik wenschte dat ik het werd!’
Mevrouw Ruffel bad rust noch duur; na haar droevig verslag ging zij weêr heen, en trok naar haar verlaten huis terug.
Mevrouw Grevels plaatste zich weder bij de sponde van haar lijdenden echtgenoot; en als hij sluimerde boog zij zich menigvuldiger dan voorheen over zijn aangezicht, om hem gade te slaan; en wanneer hij ontwaakte, diende haar hand hem met meer zachtheid, en poogde zij hem met dieper gevoel te troosten over het uitblijven van hun eigen zoon.
De zwarte wolken dreven henen, de stormvlagen verminderden van dag tot dag, en in milder overvloed begonnen 's hemels zonnestralen te schijnen in het ziekvertrek.
Elken morgen kwam er een brief van mevrouw Ruffel en elken middag kwam zij zelve, om te vernemen of haar zoon misschien bij zijn goede tante terug was gekomen; en telkens ging zij weêr henen, met grooter angst in 't hart, met sterker lijnen van dieper lijden op haar gelaat; maar de verlaten moeder bleef ook in haar afwezigheid spreken tot háár, die de liefde van haar kind behouden mocht.
En op zekeren dag kwam Adolf terug; daar stond hij, krach-
{==705==} {>>pagina-aanduiding<<}
tig en gezond, met vroolijke oogen en een gelukkig hart. Arme mevrouw Ruffel! - Adolf vond haar ten huize zijner ouders en hoorde haar verhaal, haar zelfbeschuldiging, haar wanhoopskreten. Toen ging zij weêr heen.
Maar Adolf prangde zijne moeder aan de borst, alsof hij zich nimmer méér van haar zou kunnen scheiden.
- ‘En hoe is het hier nu, lieve moeder?’ vroeg hij zacht. ‘Heht gij mijn vader eindelijk begrepen? Hebt gij het hem erkend?’
Zij antwoordde hem niet, maar boog het hoofd.
Toen vatte hij haar hand en geleidde haar naar den kranke, die den dood verbeidde.
- ‘Hoor dan, moeder!’ sprak Adolf op gedempten toon, die nogtans diep doordrong in het hart zijner ouders: ‘Ik mag mijn vader niet laten sterven, zonder hem nogmaals te danken voor hetgeen hij ruim tien jaren geleden voor ons - voor ù, moeder! en voor mij - heeft gedaan. - Met hoeveel verstand en liefde heeft hij die groote, maar onbegrepen daad verricht! - Van meet af liet hij mij aanvangen in mijn beroep, om mij er beter voor op te leiden niet alleen, neen! ook om mij de moeielijkheden al dadelijk te leeren kennen; opdat ik nog bij tijds terug zou kunnen treden, wanneer de weg mij te veel inspanning kostte. - Ik deed het niet. Ik kreeg er mijn vak te liever om, het kwam met mijn aard en aanleg overeen. - Ja, mijn vader wist het wel, dat ik mij op dezen leeftijd gelukkiger zou gevoelen als verantwoordelijk kapitein over mijn kleiner schip, dan wanneer ik subaltern officier ware geweest op een koninklijk oorlogsvaartuig. Maar dit is geenszins het voornaamste, moeder!’ ging Adolf, na een pauze, vol aandoening voort: ‘wat meer zegt dan dit alles, is mijn vaste overtuiging dat wij gescheiden moesten worden, opdat mijn liefde voor u niet zou ondergaan in den aanhoudenden strijd van ons beider wenschen en willen. Na het gebeurde met Willem Ruffel herinner ik mij, moeder! dat ik, kort vóór de tijdige tusschenkomst mijns vaders, zwanger ging van het voornemen om het ouderlijk huis te verlaten. Wat ware er dàn van mij geworden, moeder? - Wat kan er worden van een onstuimig jongeling als ik was, zoo hij, met wrevel in 't hart en de hardvochtigheid zijner moeder vloekend, vol wanhoop de waereld in vliegt? De levenszee is voor hem dan gevaarlijker, dan de onstuimige baren van een Oceaan, moeder!’....

{==706==} {>>pagina-aanduiding<<}

- ‘Ach houd op, mijn zoon!’ viel mevrouw Grevels zacht in, en zij zonk op de knieën voor het ledikant neder, en klemde de handen van den kranke tusschen de hare, snikkende: ‘O, Gustaaf! mijn Gustaaf! dat ontbrak er nog aan, om mij mijn ongelijk gansch en al te doen beseffen. - Maar nu zal ik mij zelve mijn schulden in eeuwigheid niet kunnen vergeven! - Nu sterft gij te vroeg; mijn berouw, mijn berouw komt te laat.’
- ‘Neen,’ lispelde haar echtgenoot, met den glans des hemels in zijn blik: ‘Het is mijn tijd. Ik heb hèm nog kunnen zien, en nu úwe oogen open gingen, zal ik de mijne gerust sluiten. Uw herleefde liefde maakt mijn doodbed zacht.’






{==707==} {>>pagina-aanduiding<<}

Ons hooger onderwijs; vrijheid van studie en onderwijs.

Door Dr. J. Tideman.

Vrijheid van Studie en Onderwijs. Hiervoor heeft thans Prof. Vissering eene krachtige stem doen hooren in het laatste 1) van zijne belangrijke stukken in de Gids (Hooger onderwijs.)
‘Ik wil geenszins gerekend worden te behooren tot dezulken, die in de Universiteit uitsluitend en eenzijdig niets anders zien dan eene instelling tot bevordering van de Wetenschap. - Neen, de Universiteit blijve als Staats-instelling vóór en boven alles inrichting van onderwijs, maar van hooger onderwijs. Ze zij eene school, maar...eene hooge school, bl. 423.
Ik kan mij geen hooger onderwijs denken, dat niet in zijn wezen en doel beide tot fondament heeft het beginsel van vrije, zelfstandige ontwikkeling van den geest, en als middel daartoe aanwijst vrije, zelfstandige studie, bl. 424.
In één woord mijn ideaal is hier als bij zoo vele andere zaken vrijheid, als de eenige waarborg voor ontwikkeling van alle krachten, bl. 425.
Alzoo geen studie-plan meer? Geen regel of voorschrift? Geene verplichting tot het geven of bijwonen van bepaalde lessen? Geen testimonia? Geen examina? Geen akademische graden als voorwaarden van toelating tot de hoogste, maatschappelijke betrek-
{==708==} {>>pagina-aanduiding<<}
kingen? - Neen, niets van dit alles, althans zoo weinig mogelijk, bl. 426.
Ik kan dus (alleen) zoo verre gaan van toe te geven, dat de regering het in het wezenlijk staatsbelang noodig kan oordeelen, om door een examen zich te verzekeren, dat zij niet volstrekt onbekwame ambtenaren aanstelle. - Zoo zij het ook aan de besturen der verschillende kerkgenootschappen overgelaten, welke voorwaarden van bekwaamheid en wetenschappelijke vorming zij willen stellen aan hen, die naar het leeraars-ambt dingen, bl. 428.
Dit zijn zijne grondstellingen. Prof. Vissering treedt dus op voor de vrije Universiteit. Niet in dien zin, waarin men doorgaands van deze spreekt. Dan denkt men aan eene inrichting, die niet door den Staat naar zijne wetten en bepalingen, maar door eene bijzondere vereeniging, hetzij door eene burgerlijke, hetzij door eene kerkelijke gemeente, hetzij door particulieren naar hunne inzichten, wenschen en bedoelingen is ingericht. Prof. V. wil de Universiteit als Staatsinstelling. Of hij nevens haar ook de vrije inrichting wil, en dus in dezen zin de vrijheid van hooger onderwijs voorstaat, dat de Staat wel zijne instelling hebbe, maar aan elke andere nevens haar, die zich aan gelijke verplichtingen onderwerpt ook gelijke rechten toekennen, daarover heeft hij zich nog niet uitgelaten; maar het volgt reeds uit zijn niet willen van de akademische graden als voorwaarde van toelating tot betrekkingen, en het is bij zijne bekende denkwijs niet twijfelachtig. Doch innerlijk vrij wil hij die Staats-Universiteit, vrij in alles, behoudens alleen dit ééne, dat het haar niet vrij staat enkel voor de beoefening der wetenschap te bestaan; zij moet onderwijs geven; want zij moet school zijn. Maar overigens zal de Staat haar als zijne instelling hebben te bekostigen en van leeraars en behoorlijke hulpmiddelen te voorzien, doch niet, noch het onderwijs, noch de studie door regelen en voorschriften hebben te bepalen, niet de vrucht van deze door examina te controleren, noch ook aan haar de toelating tot bepaalde betrekkingen in de maatschappij te verbinden.
Terwijl ik zelf reeds voor anderhalf jaar het waagde eenige eerste gedachten over nieuwe regeling van het hooger onderwijs uit te spreken (Iets over ons hooger onderwijs, Vaderlandsche Letteroefeningen, Jan. 1866), ten einde meer gedachten-wisseling over deze hoogst aangelegene zaak te doen ontstaan, kan ik mij slechts verblijden, dat een zoo bevoegd man als Prof. V. openlijk de

{==709==} {>>pagina-aanduiding<<}
zaak bespreekt, en het zoo grondig doet, en daarbij zoo bepaald een zoo stellig gevoelen voorstaat. Eén ding alleen spijt mij daarbij. Terwijl mijne opmerkingen - mag ik ze nog eens met die van Prof. Vissering noemen? - terwijl de mijne wat te vroeg kwamen, omdat zij, ofschoon spoedig toch niet terstond in het Tijdschrift geplaatst, in 't midden van den kolonialen strijd verschenen, welke later eerst aanleiding gaf dat de Minister optrad, die nu werkelijk de regeling van het hooger onderwijs heeft beproefd; komen de opmerkingen van V. wat te laat, omdat zij nu niet meer bij het ontwerpen der wet hare dienst konden doen, maar alleen bij de beoordeeling der ontworpene wet.
Maar dit daargelaten. Allerbelangrijkst is de eene groote hoofdzaak, welke men in die onbepaalde vrijheid van onderwijs en studie aan de Universiteit voorstaat. Zij sluit eene hervorming in zich, veel wezenlijker dan de opheffing van eene of twee onzer bestaande Akademiën wezen zou; want zij hervormt geheel den aard en het wezen van ons hooger onderwijs, en zij brengt dien ten gevolge ook het bestaan van slechts eene Universiteit noodzakelijk met zich. En hier bij V. wordt zij aanbevolen wegens een hoofdgebrek in onzen bestaanden staat van zaken. Het is dit, dat het hooger onderwijs feitelijk door zeer velen gebezigd wordt enkel om klaar te komen voor examina, en om zoo het radikaal te verkrijgen voor betrekkingen en bedieningen. Of het recht en billijk is dit, zóó uitsluitend als V. doet, aan de inrichting van het onderwijs door het Organiek besluit van 1815 en de opgevolgde besluiten te wijten, zou ik betwijfelen. Maar voor 't oogenblik althans, kunnen wij ook dit daarlaten. Het feit bestaat en het wijst een kwaad aan, dat het hooger onderwijs in wijden kring van zijn beste, zijn ware kracht berooft. Bij eene nieuwe regeling moet dan ook als eene hoofdzaak beoogd worden, dit op eene of andere wijze voor 't vervolg meer te voorkomen. Zeker is daartoe het radikale middel, geene examina meer te hebben en den akademischen graad niet meer de voorwaarde te doen blijven van toelating tot betrekkingen en werkzaamheden. Maar staat men hierom dit voor, en strekt men dan de vrijheid van onderwijs en studie in verband daarmede zoo verre uit, dat er - van de testimonia spreek ik zelfs niet, zij zijn een onding, maar - dat er ook geen studieplan, geen regel of voorschrift en geen verplichting meer wezen zal tot het geven of bijwonen van bepaaldo lessen, dan is het, eer men dit aanneemt, geoorloofd te vragen,

{==710==} {>>pagina-aanduiding<<}
ja plicht na te gaan, of deze geheele omkeering van zaken ook andere niet min bedenkelijke gevolgen zou kunnen hebben, of dat radikale en heroieke middel ook erger zou kunnen wezen dan de kwaal. Ik wil niet beginnen met dit te beweren, maar vragen doen, die het nadenken er over bij mij, als man van ervaring in het hooger onderwijs, deed oprijzen.
Wij zouden dus eene Lands-Universiteit hebben, aan welke een zeker getal Hoogleeraren van de noodige hulpmiddelen voorzien, in de verschillende vakken van wetenschap onderwijs geeft naar eigen inzicht, maar zonder verdere bepalingen voor hun onderwijs of voor de studie der studeerenden. Ik vraag allereerst: ‘maar wie zijn ze, die als de studeerenden den toegang zullen hebben tot dat onderwijs?’ Mij dunkt, de volle, individueele vrijheid gedoogt niet anders dan dat de Universiteit onbeperkt en onbelemmerd opensta voor allen. De uitnoodiging tot vrije studie kan toch niet achter zich hebben eene mogelijke afwijzing of uitsluiting, die juist bij de geproclameerde vrijheid de liberaliteit al te illiberaal zou doen worden. Toch heeft V. zelf als tweede hoofdzaak, waardoor ons bestaand hooger onderwijs zijn doel niet bereikt, genoemd, dat de studeerenden te weinig voorbereid aan de Akademie komen. Zeker weder zeer juist; en even juist heeft hij aangewezen, dat het onderwijs daardoor onvermijdelijk gedrukt, beperkt, bedorven wordt; want het moet, het zal zich ook stellig voegen naar het lager peil van ontwikkeling, waarop de leerlingen staan. Maar hoe dan aan de Universiteit een hooger peil te verzekeren? 't Beste, het ware middel is natuurlijk, het voorbereidend, Gymnasiaal onderwijs te verbeteren, dit meer ontwikkelend te doen werken, dit uit te breiden en hooger op te voeren Doch hiermede verzekert gij aan uwe Universiteit nog niet, dat zij die er komen ook de vrucht daarvan in zich dragen. Zal er dus toch werkelijk een admissie-examen noodig zijn? En heeft dit plaats, moet dan het onderwijs aan de Universiteit, zoo in verband gebracht met dat aan de Gymnasiën, ook niet billijkerwijs zich aan dit laatste aansluiten, zich daarnaar voegen, en dus onder deze bepaling, onder het voorschrift, de verplichting hiertoe gebracht worden? Maar weg is dan weder de onbepaalde vrijheid, zoo van onderwijs als van studie. En bovendien, dat admissie-examen, -
natuurlijk om het doel van wezenlijke beteekenis, streng en zwaar, - wie zal er zich aan onderwerpen, als het onderwijs, waartoe het den toegang

{==711==} {>>pagina-aanduiding<<}
geeft, ten slotte geenerlei stellig voorrecht noch uitzicht in de maatschappij verleent? En geen admissie-examen? Nu reeds komen enkelen, die hierin zijn afgewezen, toch maar vast aan de Akademie, om zich zoo lichter voor de admissie te bereiden. Zij werken daardoor mede om het onderwijs ten hunnen behoeve lager te doen afdalen. Maar zonder admissie-examen zullen niet weinigen zelfs vóór het eind-examen de Gymnasiën verlaten, zal bovendien alle waarborg van genoegzame voorbereiding voor de Universiteit wegvallen, en het lager afdalen van het onderwijs onmisbaar worden.
Maar hier hoor ik eene ernstige tegenbedenking, die ik bijna als verontwaardiging over mij, man van het hooger onderwijs, op het aangezicht lees: ‘uw bezwaar gaat al weder uit van dat ongelukkige denkbeeld, waaronder wij lijden, dat juist met wortel en tak moet worden uitgeroeid: Onderwijs en studie in de wetenschap om iets anders dan om de wetenschap zelve. Juist door de inrichting die wij hebben moeten, en door haar alleen, zal dit ontstaan, dat de Universiteit bezocht worde door hen, wie geschiktheid en liefde voor de wetenschap er henenvoert en geen ander doel. Juist daardoor blijft zij bevrijd van die menigte, die thans om brood of om werk of om een ijdel, vaak lager genot van het jeugdige leven er komen. En juist langs dien weg zal het onderwijs daartoe geraken, dat het recht wetenschappelijk en uit liefde tot de wetenschap gegeven wordt.’ - Ik hoor, met ernst, met belangstelling, ten deele met een wensch in het hart; zoo heb ik ook gelezen wat in dien geest geschreven werd. Maar gelooven? Neen, waarlijk ik deed het niet toen ik het las en ik kan het nog niet. En ik ben toch ook student geweest, student gelukkig met zulken, die men goede studenten noemen mocht, zelfs in een schoone aetas, die heel wat mannen van verdiensten heeft opgeleverd, en sedert bleef ik bijna onafgebroken uit mij zelf, en door betrekking in aanraking met studenten, en ben ik nu reeds jaren lang zelf in hooger onderwijs werkzaam in een kring, waar studenten van de betere en beste soort waarlijk niet ontbraken. En juist op grond van die ervaring, door ernstig nadenken getoetst, kan ik niet anders dan ongeloovig het hoofd schudden tegen de voorstelling van jonge menschen van 18, 19, 20 jaar, die uit liefde voor de wetenschap en om deze alleen in zulk een aantal tot de Universiteit komen, dat zij haar bestaan voor de natie

{==712==} {>>pagina-aanduiding<<}
genoegzaan wettigen, en van dat genoegzaam aantal van ouders en voogden, die uit liefde voor de wetenschap, en om deze alleen, den weg der jonge menschen daarhenen richten, of daarhenen laten gaan. Geheel iets anders is het met het middelbaar onderwijs, voor zoo veel ook dat geen radikaal voor maatschappelijke betrekkingen geeft. Daar geldt het bij het aanvangen knapen van 12, 14 jaar. Die leeftijd, gevoelt elk vader, is de tijd van leeren, en het onderwijs op de burgerschool heeft de rechtstreeksche strekking om voor bijzondere bedrijven te vormen en toe te rusten. Maar op 18, 19, 20 jaar, als alle andere tijdgenooten reeds werkzaam worden in de betrekking, het bedrijf, waarin zij spoedig hopen op te treden in de wereld, dan nog alleen uit liefde voor de wetenschap 3, 4 jaar aan de Universiteit te gaan doorbrengen? Ja zeker, er zullen er wel altijd enkelen zijn, die het verlangen, enkelen wier ouders of voogden dat aanraden of vergunnen. Maar voor die weinigen op staatskosten eene kostbare Universiteit? En dat voor dezulken, die 't allerminst zulk eene inrichting behoeven, die om hunne geschiktheid en liefde voor de wetenschap, na de voorbereiding die zij ontvingen, het best zich zelve helpen kunnen met de ruime hulpmiddelen, die de overvloed van boeken oplevert? Is de Universiteit voor geene anderen dan voor dezulken, men zou kunnen meenen, dat zij dan hoofdzakelijk slechts de gelegenheid en de hulpmiddelen moet verschaffen voor de praktische oefening van hen, die de natuur- en geneeskundige wetenschap beoefenen. En zou dus ten slotte de onbepaalde vrijheid hier niet, als in menige andere zaak, de zaak zelve opheffen? Ja, zou dat hier ook niet nog om eene andere reden het geval worden? Als de Hoogleeraren slechts onderwijs te geven hebben aan een zeer klein getal van jongelieden, en wel aan dezulken, die op hunnen leeftijd 't minst eigenlijk onderwijs behoeven, zal dan niet noodzakelijk het eigen beoefenen der wetenschap hunne werkelijke bezigheid,
het onderwijs geven bijzaak worden, en dus ook hierom dat, wat Prof. V. nu nog op den voorgrond stelt, ‘voor en boven alles onderwijs, eene school,’ op den achtergrond raken, ja de inrichting als school, als inrichting voor onderwijs ophouden te bestaan?
Maar wachten wij ons aan onzen kant voor alle mogelijke overdrijving. Geven wij aan den voorstander van het vrije onderwijs en de vrije studie toe, wat naar onze meening niet waar schijnlijk, zelfs naauwlijks denkbaar, maar toch mogelijk is. Na

{==713==} {>>pagina-aanduiding<<}
een tijd van overgang levert het voorbereidend onderwijs, leveren de daarvoor ingerichte Gymnasiën een genoegzaam aantal jonge menschen op, die, niet met het oog op een radikaal, niet met het oog op eene betrekking in de maatschappij, maar uit liefde voor de wetenschap, en om deze alleen, aan de Universiteit gaan studeeren. Dan nog moet ik twijfelend, ja afkeurend vragen: Geenerlei studieplan? Geenerlei voorschrift of regel? Geenerlei examen? Vooreerst dat studieplan. Zullen zij dan, die het Gymnasium verlaten hebbende, in de wetenschap, welke ook, zich gaan oefenen, zullen zij van den aanvang af in staat zijn die wetenschap zóó te overzien, dat zij zelve den gang hunner studie goed inrichten, dat zij beginnen met hetgeen waarmede zij moeten aanvangen, dat zij daarna voortgaan tot hetgeen daarop volgen moet, dat zij niet voorbijgaan wat niet rechtstreeks tot hunne wetenschap behoort, maar daarmede verwant is en hierom bij eene grondige oefening onmisbaar is, enz. enz.? Is hunne geschiktheid, hunne liefde voor de wetenschap hiervoor ook een waarborg? Mij dunkt, die encyclopedische blik op den inhoud en het samenstel der wetenschap, en die menschkundige blik in den geest van hen, die zich in haar oefenen zullen, welke hiertoe noodig zijn, zij kunnen alleen eigen wezen aan hen, die door beoefening de wetenschap reeds kennen, die, op eigen afgeloopen eersten oefentijd terugziende, daaruit hunne besluiten kunnen opmaken, en die, met jonge menschen van allerlei aard en aanleg in betrekking geweest zijnd, daarna die besluiten kunnen wijzigen. Mij komt het voor een eerste en voorname dienst te zijn, die de Universiteit bewijzen moet aan hen, die aan haar in de wetenschap zich komen oefenen, dat zij door een goed studieplan den rechten gang en ordelijken voortgang geve aan hunne oefening. Natuurlijk moet daarbij uitzondering mogelijk zijn. Maar geeft zij uit zucht om alles vrij te laten dien rechten gang en ordelijken voortgang aan de studie
niet, laat zij dan hen niet aan zich zelven over, voor wier leiding zij bestaat? Laat zij dan niet eene eerste, onmisbare en zeer wezenlijke behoefte van dezen onvervuld? Ja, zal zij dan niet reden geven tot een rechtmatig en zwaar verwijt, als zij, die aan haar zich kwamen oefenen in de wetenschap, later te klagen hebben over verlies van kostbaren tijd, dien zij aan het blindelings zoeken naar den rechten weg moesten besteden, over verwarring waarin zij door en met hunne oefening geraakten, over onmisbare herhaling

{==714==} {>>pagina-aanduiding<<}
van dezelfde studie, die hen daarbij vreeslijk heeft opgehouden, over onklaarheid en onoverzienbaarheid, die tot aan den einde voor hen aan hunne wetenschap eigen bleef, over weinig opwekking die hunne lust en liefde voor de wetenschap daardoor kreeg, enz. enz.? 't Is waar, wat een vastgestelde studiegang niet geeft, kan de raad, de voorlichting van een bijzonder Hoogleeraar geven, van wien men deze vraagt. Maar zal elk Hoogleeraar zich opzettelijk door onderzoek en nadenken hebben in staat gesteld om die te geven? Van zelf is waarlijk niet elk man van wetenschap daartoe maar zoo in staat. Zal de raad van verschillenden, die men er over hoort, noodzakelijk dezelfde zijn, en waaraan dan zal men zich houden? Zal de aard van elk jongmensch medebrengen, dat hij tijdig genoeg dien raad komt vragen, en zal elk den goeden raad onverdeeld, zonder misschien schadelijke verandering en wijziging volgen? En is er een der Hoogleeraren, in elk vak van wetenschap aangewezen, die 't best dezen raad geven kan, van wien de beste studenten dien komen vragen, en wiens raad zij als eene autoriteit geheel volgen - dan is er toch feitelijk in plaats van vrijheid een vast studieplan; en wat zal er dan vóór zijn, om dit niet liever voor allen in te voeren, maar het ook voor die enkelen afhankelijk te stellen van het altijd min of meer toevallig, tijdelijk aanwezen van zulk een leidsman, en het altijd meer onzeker volledig volgen van zijn raad?
Ten anderen, geen regel of voorschrift, en geen verplichting evenmin tot het geven als ontvangen van bepaalde lessen. Of V. daarbij Hoogleeraren wil, die alleen zijn aangesteld voor het geheele vak van wetenschap, waarin zij te zamen onderwijs geven, of wel bepaaldelijk aangesteld elk voor hun bijzonder deel van het vak, blijkt nog niet. Maar de vrijheid, dunkt mij, brengt het eerste, uiet het laatste mede. En nemen wij dit aan, dan moeten wij vragen, zal dus elk Hoogleeraar eenvoudig datgene onderwijzen, waarvoor hij de meeste lust en liefde heeft, en zich de meeste geschiktheid toekent? Maar zoo zal er groot gevaar zijn dat er een, voor het speciale misschien zeer overvloedig, voor het geheel zeer onvolledig onderwijs gegeve worde. Of zullen de Hoogleeraren van elke faculteit dit naar onderlinge schikking verdeelen, dan ontstaat er toch weêr voorschrift en regel, en om de ordelijke opvolging werkelijk verplichte les, maar tevens zal er bij verandering van inzicht en bij het intreden van nieuwe onderwijzers eene gedurige verandering plaats hebben.

{==715==} {>>pagina-aanduiding<<}
En wie waarborgt, bij de wijd uiteenloopende inzichten in alle wetenschap, dat de onderlinge regeling niet op onoverkomelijke bezwaren afstuit?
Ten derde, geenerlei examens. Over het admissie-examen sprak ik reeds. Voorts begin ik met de verklaring, dat ik elk examen, ook het best ingerichte voor een gebrekkig middel houd om zich van wezenlijke bekwaamheid te verzekeren. Maar is er een beter? Het is tot nog toe niet bekend. De dissertatie, van hoeveel waarde ook in dit opzicht naar mijn oordeel, is toch ook om de onzekerheid van het auteurschap een gebrekkig middel; zij komt eerst na het laatste examen te pas; en tot haar te verplichten is ook in strijd met de vrijheid van Studie. En gaat het aan, betrekkingen als die, voor welke eene wetenschappelijke voorbereiding noodig is, zóó gelijk te stellen met andere, dat men met V. dus redeneert: ‘Wat de maatschappij niet noodig heeft omtrent den man op de beurs, aan wien men soms millioenen zal toevertrouwen, dat heeft ze ook omtrent de rechtsgeleerden, geneesheeren enz. niet noodig.’ De eigenschappen, op welke gij bij uwen man op de beurs afgaat, hangen toch niet af van een minder of meer goed gelegden grond van wetenschap. Uit zijne praktijk verneemt gij alles wat gij weten moet. Maar hoogst gebrekkig is deze aanwijzer voor u bij de anderen. En gaat het op, zooals V. ook redeneert: ‘Voor de betrekking van Minister, Gouverneur Generaal van de Oost, lid van den Raad van State enz. enz. vordert gij geen examen, atqui ergo?’ Ik zou zeggen, voor die hooge betrekkingen kiest men dezulken, die geëxamineerd zijn, of die gelegenheid hadden in de loopbaan, dien zij achter zich hebben, groote bekwaamheid en geschiktheid te toonen en hierin het beste examen hebben afgelegd. Maar zal de maatschappij met het gebruik maken van den jeugdigen rechtsgeleerde en geneesheer daarop wachten, en intusschen zijn dienst zich onthouden en hem laten verhongeren, en zal zij hem dan daarin toch gelegenheid geven om van bekwaamheid te doen blijken? Bovendien: blijft het examen voor de maatschappij altijd
een gebrekkig middel om zich van wezenlijke, en om zich van meerdere of mindere bekwaamheid te verzekeren - ook omdat de loffelijkst geëxamineerde daarna kan verachteren en vertragen - nog eens, is er een ander, beter middel? En daarbij is het eenzijdig de waarde van examina alleen aan de zijde der maatschappij te zoeken, die van de Universiteit haar dienst ver-
{==716==} {>>pagina-aanduiding<<}
langt. Zij hebhen hunne waarde ook voor de studeerenden in en door wie de Universiteit die dienst te bewijzen heeft. Maar hiertegen treedt natuurlijk met volle kracht het ééne, groote kwaad op, om 't welk radikale hervorming 't meest noodig zal zijn, het studeeren voor examina. Ik neem niets terug van 't geen ik straks over het werkelijk bestaan en over het verderfelijke van dit kwaad, in overeenstemming met V. betuigde. Maar bewijst dit nu, dat er in examina niets goeds voorde studeerenden gelegen is? En hewijst het, dat er niets anders overig is als het radikale middel van 't wegvallen van alle examina - toch waarschijnlijk om het admissie-examen niet ten volle mogelijk? Nemen wij voor een oogenblik weder aan, dat er enkele studenten komen, wie enkel lust en liefde voor de wetenschap aan de Universiteit brengt. Waarborgt die lust en liefde zoo zeker het volgen van eene goede methode in de studie, zoo zeker dat grondig zich eigen maken van de grondslagen der wetenschap, zoo zeker dat eenmaal ernstig zich inwerken in elk van hare hoofddeelen, als voor de goede vrucht der studie noodig is? Mij dunkt, een examen, dat bijtijds het goede en het meer gebrekkige in dit een of ander doe uitkomen, kan van wezenlijke dienst zijn juist voor den student, wien lust en liefde voor de wetenschap bezielt. Ja ik vrees, dat het geheel ontbreken hiervan hem later weder rechtmatige reden tot klacht, billijke reden tot het verwijt kan geven, dat de Universiteit, hierop niet bedacht, niet bijtijds daarin hare goede dienst hem bewezen heeft. Ik durf voorts niet maar stoutweg hen
geen goede Studenten noemen, die voor het zich inspannen en volharden, die voor het in de breedte en diepte doordringen, hetwelk de goede oefening in de wetenschap vordert, ook den drang van het examen behoeven. Laten wij de Universiteit niet enkel uit liefde voor de wetenschap bezoeken, dan krijgt dit alles driedubbele waarheid, kracht en waarde. Dan kan evenmin het examen als de aangewezen studiegang, en regeling en verdeeling van het onderwijs ontbreken, zal de Universiteit naar hare roeping toebrengen om jonge menschen te doen worden, wat de meesten van hen zonder dit alles zeker niet worden zullen, en toch worden kunnen, en dus voor hen zelve en de maatschappij worden moeten. En, terwijl ik langen tijd reeds veel examineerde, durf ik er wel bijvoegen: ook voor de mannen der wetenschap, die onderwijzen moeten, heeft het examineeren, zoo zij het met verstand en geweten doen, zijne waarde als proefonder-
{==717==} {>>pagina-aanduiding<<}
vindelijke controle van de methode en de gehalte van hun onderwijs. Ook in dit opzicht zou ik van het wegvallen van alle examina wezenlijke schade vreezen voor het onderwijs aan de Universiteit; ja zou ik verwachten, dat zij ook hierdoor van lieverlede meer eene Akademie van wetenschappen en minder eene school, eene inrichting voor onderwijs werd.
Het schijnt dan ook dat Prof. V. zelf wel eenigermate aan de mogelijkheid van de door hem verlangde vrijheid van studie en onderwijs twijfelt, om dat ‘althans zoo weinig mogelijk’, hetwelk hij op zijn ‘Neen niets van dat alles (studieplan, voorschrift, examen’) terstond laat volgen.
En stellen wij ons de zaak eens in de werkelijkheid voor. Daar zijn nu 12, 1300 studenten, en worden, gelijk ik (zie mijn ‘Iets’ bl. 10-13) verwacht, de propaedeutsche studiën naar de Gymnasiën en die in de Christelijke theologie naar de kweekscholen der kerk overgebracht, dan blijft hun getal hoogtens een 800. Van hen zullen zeker toch wel meer dan ¾ niet uit enkele liefde voor de wetenschap studeeren, maar het oog hebben op betrekkingen en bedieningen. En wat zullen deze laatsten nu doen? In den regel door boeken en vooral door praktische oefening bij practizijns voor de rechtspraktijk en - belette de medische wet het niet - voor de genees-praktijk zich vormen. Licht zullen velen, die er thans niet aan denken hiervoor te studeeren, dit dan heel uitlokkend vinden, en met de eersten overstroomen zij het land met mannen van de rechtspractijk en privaat-docenten, die of ook door geen voorbereidend onderwijs geoefend zijn, of om dit laatste te gevaarlijker kunnen wezen in de behandeling der zaken, waarvan zij geene grondige studie maakten. Ook de weinigen van hen, die ter voorbereiding daarvoor de Universiteit komen bezoeken, maken van haar slechts zoo veel gebruik, als zij met het oog op hunne aanstaande betrekking meenen te behoeven. Van dezen wil men toch gaarne zoo velen mogelijk aan de Universiteit houden en huns gelijken daar henen leiden. Maar dan moet daar het onderwijs vooral op de aanstaande betrekking gericht en dienstig zijn om daarvoor te vormen. Zoo keert het kwaad, dat men mijden wilde, met verdubbelde kracht terug. En elk Hoogleeraar heeft de vrijheid daaraan toe te geven, zoo veel hij goed acht. En het zal goed zijn voor het eerste noodige, om de Universiteit in stand te houden, wier inkomsten anders, hetzij voor de docenten, hetzij voor den Staat, of voor beiden

{==718==} {>>pagina-aanduiding<<}
te onbeduidend worden. Maar hen, die haar alleen om de wetenschap bezoeken laat nu weder het zoo ingerichte onderwijs onbevredigd, en zij verschijnen allengs minder. Of houdt men om hunnentwil die praktische richting geweerd - 't is nauwlijks denkbaar van al de Professoren, die toch allen vrij zijn - wat zal dan het doel en daarmede den aard van het onderwijs bepalen?
Zeker zal er gevaar zijn dat de wetenschap, door haar buiten verband te houden met de betrekkingen of werkzaamheden waarin zij zal worden aangewend, veel te veel in abstractie, als eene zaak van het denken en speculeeren, niet als eene zaak voor het leven worde onderwezen. Maar bovendien, van de docenten kan de een meenen, dat het onderwijs wezen moet inleiding in zijne vakken van wetenschap, die daarin orienteere, de bronnen doe kennen, den weg wijze, en voorts opwekke tot onderzoek. De ander is van oordeel dat het moet zijn, uitgewerkte mededeeling van den inhoud der wetenschap naar haren tegenwoordigen omvang en ontwikkeling. Een derde houdt het daarvoor, dat dit laatste uit de beste boeken over zijne vakken van wetenschap te kennen is, maar dat bij bekend moet maken met het speciale, dat hij als specialiteit dieper en in wijder omvang dan anderen onderzocht. Eene schoone verscheidenheid zeker, door het afzijn van alle voorschrift en regel en verplichte les geboren, - maar intusschen voor hen die zich in de wetenschap komen oefenen vrij lastig en verwarrend en voor hunne behoefte onbevredigend. En die studenten om de wetenschap alleen, hoelang zullen de meesten blijven? Zoolang als tot eene grondige ocfening in al de vakken hunner wetenschap en de daarmede verwante in andere wetenschappen noodig is? Alleen de vermogenden, die geen plan hebben om later in eenige betrekking of bepaalden werkkring op te treden. Maar deze zullen wel weinigen zijn. En wie er van dien aard ook thans aan onze Hoogescholen studeeren, - zij ontbraken er nooit geheel - maakte hunne onafhankelijke positie en hunne dilettanten toekomst hen in den regel tot de studenten, die het meest met inspanning en drang en ordelijken gang studeerden en zich in het geheel hunner wetenschap genoeg oefenden? Ik geloof dat de ervaring iets anders heeft doen blijken. Geniën staan buiten den regel, en zijn ook lang niet altijd de beste voorbeelden voor jeugdige oefening in de wetenschap. Maar over 't
algemeen zal het wel zeker zijn, dat de behoefte om door

{==719==} {>>pagina-aanduiding<<}
verkregene bekwaamheid zich een betrekking of werkkring in de maatschappij te verzekeren, gepaard aan het edel verlangen, om daarin dan eene belangrijke, eene eervolle plaats in te nemen, dat deze ook voor oefening in de wetenschap een heilzame en voor de meesten niet onnoodige prikkel zijn. En behoudens de eervolle uitzonderingen, die dit konden missen, hebben zeker de bestgeoefenden aan de akademie in den regel zich onder hen voorgedaan, wier aanleg en ijver het onnoodig maakten voor examina te studeeren, maar die met het oog op eene toekomstige bestemming in de maatschappij, in welke zij iets beteekenen wilden, zich oefenden in de wetenschap. Daarbij houde men dit in 't oog, dat studeeren alleen om later de wetenschap zelve te beoefenen, daarom nog niet altijd studeeren enkel om de wetenschap zal zijn. Wanneer aan de duitsche Universiteiten de studenten van den aanvang af zich verdeelen in dezulken, die voor de praktijk, en dezulken, die voor de theorie der wetenschap studeeren, geschiedt dit laatste meestal met het oog op de hoogere leerstoelen der wetenschap, voor welke zij zich bereiden. En meermalen is het door duitsche Hoogleeraren, die met den staat van zaken bij ons kennis maakten, b.v. in der tijd door Ullmann en Lücke, als een voordeel aan onze zijde beschouwd, dat zulk eene bestemming voor de wetenschap van den aanvang af hier in den regel niet plaats heeft, en dat dien ten gevolge de meesten onzer wetenschappelijke docenten eerst in een praktischen werkkring met hunne wetenschap zijn werkzaam geweest.
De Universiteit - dan zeker maar eene enkele, en om het getal studenten eene zeer kleine - die in dien zin als vrije Universiteit bij ons zou bestaan, dat zij geen studieplan, geenerlei regel of voorschrift, geenerlei verplichte lessen, geene examina heeft, en dan ook geenerlei radikaal voor betrekkingen of werkzaamheden in de maatschappij verleent, zij moet, dunkt mij, weldra worden eene Akademie van wetenschappen, aan welke op zich zelf staande wetenschappelijke voordrachten over allerlei onderwerpen gehouden worden, die, uitstekend misschien door vorm en inhoud, de wetenschap wezenlijk vooruitbrengen, maar aan welke het onderwijs ontbreekt. Of; - zou dit bij ons mogelijk zijn? Ik weet het niet, maar spreek het toch maar uit; - of, tevens empareren de rijken en aanzienlijken uit onze hoogere standen zich van onze Hoogeschool en met het oog op de Prinsen van het vorstelijke Huis, die haar nu en dan, en op de zonen van

{==720==} {>>pagina-aanduiding<<}
adellijken huize, die haar veel bezochten, maken zij het tot den bon ton de la haute volée, dat hunne zonen één, twee jaar van het jeugdige leven aan haar doorbrengen, om den naam te hebben van aan de Universiteit geweest te zijn. En dient dit voor de wetenschap? De Universiteit aan welke die vrijheid van studie en van onderwijs bestaat, welke Prof. V. wil, zij rekent op studenten, zooals er slechts zeer weinigen zijn, en die òf haar 't minst behoeven, òf 't meest dat noodig hebben wat zij juist niet geven zal, een welgeregelden studiegang; en zij rekent op professoren zoo als zeker niet allen wezen zullen. Bovendien, als Prof. V. door zijn invloed en gezag onder ons eene denkwijs steunt die zulk eene vrijheid verlangt, dan steunt hij tegen elke wet op 't hooger onderwijs, welke ook, eene oppositie die haar onmogelijk maakt. Want er is toch wel geene wettelijke regeling denkbaar, die niet uitgaat van iets anders dan ‘geenerlei studieplan, geenerlei voorschrift of regel, geenerlei verplichte lessen, geenerlei examina, geen graden als voorwaarde van toelating tot maatschappelijke betrekkingen.’
Maar wat dan? Tot die vraag moet ik mij laten terugbrengen. ‘Ook gij erkent het bestaan en het verderfelijke van het kwaad, dat het studeeren feitelijk voor de meesten is een zich gereed maken voor examina. Dit moet dan toch worden weggenomen. En laat gij de examina en het radikaal bestaan, hoe zult gij het wegnemen?’ Als antwoord mag ik beginnen met te verwijzen naar hetgeen ik vroeger schreef, iets over ons hooger onderwijs, bl. 25-30. En veel heb ik daarbij niet te voegen. De Universiteit moet dienen 1o. om de meest wetenschappelijke mannen in verschillende vakken gelegenheid te geven, als leeraars der wetenschap en in verband met elkander zich geheel aan de wetenschap en hare bevordering te wijden; 2o. om eenige jonge menschen wier aanleg en omstandigheden dit medebrengen door oefening in de wetenschap op te leiden om zelve weder als mannen van wetenschap haar te beoefenen en vooruit te helpen; 3o. om een grooter aantal jongelingen door wetenschappelijke opleiding in staat te stellen die betrekkingen en werkzaamheden in de maatschappij goed te vervullen, voor welke wetenschappelijke vorming noodig is. Voor de eersten, de docenten, zijn de tegenwoordige examina, zoo vele, zoo telkens terugkeerende, en van dien aard, eene lastige, verdrietelijke, tijd en lust-roovende bezigheid, die het professoraat aan een Athenaum in dit opzicht schier benijdbaar maakt; maar

{==721==} {>>pagina-aanduiding<<}
in minder getal en van een anderen aard hebben zij ook voor hen iets goeds, (zie boven), waarvan het gemis bij het wegvallen van alle examina schadelijk wezen zou. Voor de tweeden, de studeerenden voor de wetenschap, zijn goede examina om hunnen aanleg en ijver niet lastig, voor hunne oefening in de wetenschap niet schadelijk, tot terechtwijzing daarin nuttig, en met het wetenschappelijk diploma, als aanbeveling in de maatschappij, voor hen en voor die maatschappij van waarde. Voor de derden, de gewone studenten, zijn zij als drang om het onderwijs te volgen, om zich met volharding intespannen, om eenmaal in elk der hoofdvakken hunner wetenschap in te dringen, heilzaam en noodig, en zijn ze voor hunne aanbeveling en plaatsing in de maatschappij onmisbaar. Maar om hunne studie niet enkel in het werken voor examina te doen bestaan, moet het getal van deze verminderd worden door het wegvallen van het mathematisch, het propaedeutisch examen en van het candidaats of het doctoraal voor degenen, die het eene of het andere niet behoeven. En voorts moet de inrichting der examina vooral ook door langeren duur en schriftelijk en mondeling onderzoek, zooveel dit mogelijk is, het bereiken van hun ware doel bevorderen: dat zij de studeerenden tot nuttige en tot de rechte werkzaamheid dringen, voor hen zelven eene diagnose van hunne wetenschappelijke gesteldheid, en voor de maatschappij eenigen waarborg opleveren van bekwaamheid en geschiktheid tevens bij hen, aan wie zij de belangrijkste betrekkingen en werkzaamheden zal aanvertrouwen.

Amsterdam, Sept.






{==722==} {>>pagina-aanduiding<<}

Een blik op den toestand der arbeidende klassen in Zwitserland.

Door Dr. S. Sr. Coronel.

(Vervolg en Slot.)

V.

Zoo vermeerdering van de bronnen van arbeid en eene hoogere belooning van den arbeid de welvaart van de nijvere klassen kunnen doen toenemen, niet minder kan daartoe bijbrengen de vermeerdering van de bestaan- en levensmiddelen en hunne goedkoopere productie.
In deze reeks bekleeden de voedingsmiddelen eene eerste plaats. De verhouding van den prijs van deze met den standaard der loonen is niet altijd geëvenredigd, en handelcrises of slechte oogsten doen die verhouding voor den handswerkman soms zoo drukkend worden, dat zijn bestaan en dat van zijn gezin er door in gevaar wordt gebragt. De liefdadigheid is ten alle tijde ook in Zwitserland gereed geweest om het evenwigt tusschen beide elementen te herstellen en wel door het verschaffen van levensmiddelen tegen verminderden prijs of zelfs kosteloos aan de betrokkene arbeiders.
Te Bazel, Genève, Zurich, Lucern en elders heeft men goedkoope spijskookerijen, waar behoeftigen om niet en andere tegen 5 à 7 centimes eene portie spijs (soep of gestoofde groenten) kunnen

{==723==} {>>pagina-aanduiding<<}
erlangen. In den laatsten tijd hebben ook in enkele kantons de arbeiders, vooral de ongehuwde, zich vereenigd, om een fonds bijeen te brengen waaruit goedkoope gaarkeukens zouden tot stand gebragt worden. Een goed voorbeeld daarvan heeft de Cantine ouvrière van St. Imier (Bern), in 1862 opgerigt, gegeven. Een rijkelijk maal wordt daar tegen 40 centimes verschaft. In de eerste maanden verkocht ze 44.000 porties soep en groenten tegen 10 cts., 12.000 porties vleesch en spek tegen 20 cts., te zamen 56.000 porties tot een bedrag van 6.840 frs.
Zoo vindt men ook in Lucern, Bern, Genève, Bazel, Soleure en Vaud goedkoope broodbakkerijen, die met even gunstig gevolg werkzaam zijn. Ten einde zich tegen matigen prijs vleesch te verschaffen, gaan vereenigingen van arbeiders te Neuchatel en Locle contracten aan met aldaar gevestigde slagers. Minstens 150 hoofden van huisgezinnen verbinden zich dan bij een zekeren slager tegen verminderd tarief vleesch te nemen en stellen bovendien eene cautie van 30 frs. De vereeniging stelt maandelijks met den aannemer het tarief vast en houdt steeds toezigt, dat vleesch van beste kwaliteit worde afgeleverd. De Société Vaudoise de consommation vereenigt alle drie takken van nijverheid in zich. De actiën van 8 frs. geven 5 pet. rente. In 1865 maakte zij eene winst van 6.718 frs. en thans bezit zij reeds een uitgestrekt vastgoed. In 1864 werd ze opgerigt. In 1865 debiteerde ze 77.291 porties spijs.
In sommige kantons worden in onzen tijd door de gemeentebesturen en de fabriekanten levensmiddelen in het groot opgedaan en tegen kostenden prijs aan de werkende klassen overgedaan; soms slaan de verbruikers zelve tijdelijk de handen ineen, om inkoopen in het groot te doen.
In het duitsche gedeelte van Zwitserland bloeijen de Consumvereine zeer, die haar werkkring uitstrekken tot den verkoop van alle soorten van levensmiddelen. De aanzienlijkste thans bestaande vereeniging van dien aard werd te Zurich in 1851 door 8 leden van de Societé de Grutli, met een kapitaal van 75 frs., opgerigt. De eerste inkoop bestond in eene waarde van 24 frs. aan sigaren. In weerwil van vele tegenspoeden bezit ze thans in gronden, magazijnen enz. eene waarde van 600.000 frs. In 1865 werd 2.666.787 frs. omgezet, waarop omstreeks 20.000 frs. winst kwamen. In datzelfde jaar werd meer dan voor 1.300.000 frs. aan goederen verkocht. Het aantal aandeelen werd in 1861 op 2350 gesteld, elk lid mogt slechts een bezit-
{==724==} {>>pagina-aanduiding<<}
ten. Zij bezit 9 magazijnen over den, omtrek van het kanton verspreid. Onder meer verkocht zij in 1865 168.887 ponden koffij, 213.191 ponden suiker, 28.046 ponden tabak en meer dan 55000 sigaren, 423.794 ponden meel, 130.596 ponden maïs, meer dan 65000 ponden rijst en gort, 143.889 ponden boter, 114.464 ponden kaas, 130.345 ponden zeep, 1.050.062 ponden brood, 53.183 liter wijn. De in 1865 opgerigte Consumverein te Bazel werkt met even gunstig gevolg. Door een 100tal fabriekarbeiders opgerigt, bezit ze thans 500 leden. De winsten worden belegd en naar gelang van de aankoopen der aandeelhouders in rente uitbetaald. Tegen een intreêgeld van 13 frs. kan ieder toetreden. Met een kapitaal van 3000 frs. heeft men in 15 maanden eene som van 180.000 frs. omgezet, met eene netto winst van gemiddeld 9 pct. Voor de aandeelhouderskoopers is die winst werkelijk 16 pct.; ⅔ der winst wordt ten voordeele der aandeelhouders belegd en ⅓ als waarborgkapitaal.
De spaarkas te Genève, tot aankoop van levensmiddelen tegen den winter, heeft in 1866 aan 1756 aandeelhouders voor 33.860 frs. in levensmiddelen gedebiteerd.
Eindelijk moeten wij niet vergeten van belang voor de arbeidende klassen te vermelden, dat in deze republiek van inkomende regten en van accijnsen bijna geen sprake is en op de levensmiddelen geenszins drukken.
Naast de middelen tot verschaffing van goedkoope levensmiddelen komen in aanmerking de zoodanige tot het verkrijgen van goede en goedkoope woningen.
Daar de prijs der woningen zich regelt naar de meerdere of mindere vraag, ontstaande door de opeenhooping van bevolking op eene zekere uitgestrektheid grond, zoo ontstond op die plaatsen eene schaarschte van woningen, waar de nijvere bevolking door vermeerdering van de bronnen van welvaart zich concentreerde. In de laatste jaren zag men dit verschijnsel in vele landelijke districten van Zwitserland, waar de fabriekmatige nijverheid zich aanzienlijk uitbreidde, en de eigenaars van groote fabrieken hunne werklieden in de nabijheid dier inrigtingen gevestigd wenschten te zien. Om in die behoefte te gemoet te komen hebben verscheidene fabriekanten voor hunne rekening arbeiderswoningen laten bouwen. De westelijke en de noordoostelijke distrieten, langs het meer van Constanz, in de kantons van de Soleure, Aargou, Zurich, Schaffhouse en Thurgou, leveren

{==725==} {>>pagina-aanduiding<<}
daarvan talrijke voorbeelden op. Een daarvan zijn de woningen door de firma Escher, Wijss en Co. te Zurich gebouwd. Ofschoon de werkplaatsen in de stad zijn gelegen, bevinden zich een 36tal woningen voor hare arbeidersgezinnen in de nabijheid, op het land. Zij bestaan uit drie vertrekken gelijkstraats, een keuken, kelder en zolder, benevens een tuintje; de huurprijs wisselt van 16-22 frs. per maand. Daar deze woningen zeer gezocht zijn, worden ze aan de meesterknechts en de beste werklieden afgestaan.
Verscheidene bouwvereenigingen in de steden opgerigt werken tot een gelijk doel. Het stelsel van kasernenwoningen bij sommige aangenomen vindt bij de arbeiders echter weinig ingang.
In andere plaatsen ziet men de arbeiders zelven de handen aan het werk slaan. Te Olten bijv. hebben 12 werklieden 12 huisjes gezet, voor 30 à 40 gezinnen.
De Société de construction te Lausanne is in 1860 opgerigt, met het doel, 1o. den toestand van den arbeider te verbeteren, door hem eene gezonde, goed ingerigte en luchtige woning te verschaffen, zonder dat de huur zijne middelen te boven gaat, 2o. om hem in de gelegenheid te stellen met der tijd eigenaar daarvan te worden, 3o. den zin voor huiselijkheid bij hem aan te kweeken, 4o. orde en reinheid, spaarzaamheid en zedelijkheid te bevorderen. Met een kapitaal van 200.000 frs. aangevangen, heeft ze reeds 230.000 frs. aan het bouwen van 3 nieuwe en het herstellen van eene oude woning besteed. Deze huizen bevatten 51 woningen tegen een huurprijs van 150 tot 225 frs., 8 winkelhuizen à 180 en 250 frs., 5 woningen voor 450 à 550 frs. Ofschoon de prijs van sommige dier woningen vrij hoog mag genoemd worden, zoo worden ze echter zeer gezocht, zij 't dan ook door eene hoogere klasse van nijveren.
Op zeer uitgebreide schaal heeft men in de stad Locle, een hoofdzetel van de uurwerknijverheid in de Jurastreek, zich met den bouw van arbeiderswoningen bezig gehouden.
De Association immobilière aldaar heeft in 1855 eene geheele arbeiderswijk, quartier du Progrès genaamd, gesticht. Elk blok bestaat uit 5 huizen en elk huis bevat 3 woningen met tuintjes, geheel gescheiden. Zij laten ten opzigte van gemakkelijke en gezonde inrigting niets te wenschen over. De straten zijn ruim, er is ruimte in de huizen voor 3 à 400 gezinnen. De huurprijs wisselt tusschen 150 en 400 frs. Een zeer groot getal huurders

{==726==} {>>pagina-aanduiding<<}
heeft contracten aangegaan, om door afdoening binnen 15 jaren eigenaars te worden. De prijs der woningen is door die stichting in het algemeen zeer verminderd en dit belemmert de vereeniging wel eenigzins in haren werkkring om in die mate voort te gaan. Het laat zich genoegzaam begrijpen, als men nagaat dat de geheele bevolking dier stad uit slechts 2000 personen bestaat.
Te Bazel heeft de Société d'utilité publique eene poging in dien geest gewaagd met niet minder goed gevolg. Van 1854-56 deed ze drie huizen bouwen, waarvan een voor 15 en de overige voor 8 gezinnen bestemd. Elke wouing is geheel gescheiden en bezit een erf van 2500 vierk. voeten Deze omstandigheid doet ze zeer gezocht zijn, zoodat de meeste huurders ze reeds aangekocht hebben tegen een gemiddelden prijs van 4500 frs. De vereeniging had op dien verkoop eene winst van omstreeks 1000 frs. (gebouwd voor 35844 frs. en verkocht voor 36000 frs.) De huur, die 172 frs. bedraagt, vertegenwoordigt een netto opbrengst van 2½ pCt. der bouwkosten. Eene andere reeks van woningen van 2 verdiepingen levert, tegen een huur van 120 frs. voor 2 en van 225 frs. voor 3 vertrekken, eene zuivere winst van 5½ pCt. der bouwkosten. Deze vereeniging heeft zoodoende eene som van 107.000 frs., in actiën verdeeld, aan dien bouw ten koste gelegd.
De toenemende digtheid van bevolking in sommige wijken van Zurich, inzonderheid aan den linkeroever van de Limnial, deed de behoefte ontstaan om woningen te bouwen. In 1864 werd tot dat einde eene maatschappij opgerigt, die met een kapitaal van 567.000 frs. 40 huizen, bevattende 100 woningen en 12 winkels, deed zetten. Dit werkte zoo gunstig terug op de bewoners van oude en vervallen woningen, dat de eigenaars als om strijd zich beijverden daarin verbeteringen aan te brengen. Als middel van rentebelegging slaagde deze maatschappij minder gelukkig, omdat zij aan de bewoners bijzondere gemakken moest verzekeren, waardoor de bouwkosten zeer hoog werden.
Ook te Bern werd de woningnood in de laatste jaren merkbaar. De bevolking nam steeds toe en de omstandigheid dat de stad op een schiereiland is gebouwd, aan drie zijden door de Aar, aan de vierde zijde door sterke vestingwerken omsloten, hield hare uitbreiding gedurig tegen.
In 1861 werden twee maatschappijen in het leven geroepen, om in de behoefte aan woningen te voorzien. De Société pour la construction de demeures ouvières bragt een kapitaal van 300.000 frs.

{==727==} {>>pagina-aanduiding<<}
in 1200 aandeelen, bijeen. Daarmede stichtte zij eene geheele nieuwe wijk, de Länggasse. Achtereenvolgens zette zij 68 woningen, een bakkerij, een schrijnwerkerswinkel, een smidswinkel en een schilderswerkplaats. Van die 68 woningen bestaan 23 uit een kamer met keuken en andere gemakken, benevens een kleinen tuin, tegen een huurprijs van 180 frs. 's jaars; 37 bestaan uit 2 kamers, tegen een huurprijs van 240 frs. 's jaars, 8 uit drie kamers à 275 frs. in het jaar. De aandeelhouders ontvangen eene rente van 4 pCt., terwijl nog eene geringe som in de reserverkas wordt afgezonderd.
Eene tweede maatschappij zou op grootere schaal hare operatiën beginnen en stichtte de quartier de la Lorraine. Het maatschappelijk kapitaal op een millioen gesteld hebbende, kon ze echter tot dus verre niet meer dan een vierde bekomen. Zij bouwde 35 huizen, voor 613.000 frs., die gemiddeld 266 frs. huur opbrengen. Men volgt twee verschillende stelsels: blokwoningen met 2 verdiepingen, voor zes gezinnen en tuinen voor de bewoners der benedenwoningen; gebouwen van een verdieping voor 4 gezinnen, met tuin en plaats en eigenlijke maisonnettes, woningen alleen gelijkstraats voor 2 gezinnen. De bouwlust van anderen daardoor opgewekt, heeft deze wijk tot een centrum van bevolking gemaakt en de munieipaliteit heeft haar van scholen en fonteinen voorzien.
Het geen wij hier vermeld hebben gold slechts de belangen van den gezeten en gehuwden arbeider. Nogtans zijn er velen in Zwitscrland, die aan een ongehuwd een zwervend leven paren. Maar ook deze hebben een onderkomen en verzorging voor het tijdelijk verblijf noodig. Daarin voorziet echter grootendeels de openbare liefdadigheid en het meêwarig karakter van den Zwitserschen burger, zelfs uit de nederigste klassen der maatschappij. Te Bern en in vele gemeenten van Neuchâtel zijn daartoe openbare gestichten ingerigt. Ook heeft men de hospices op de voornaamste toppen der Alpen en de maisons de refuge, langs ongebaande wegen opgeslagen. Bekend zijn die toevlugtsoorden op den St. Bernard, St. Gothard en den Grimsel. Daar worden de doortrekkende gezellen liefderijk opgenomen en verpleegd, zelfs gedurende dagen achtereen, als het slechte weder of ziekte hen belet de reis te vervolgen. In andere streken weder vindt men voor vreemde doortrekkende gezellen kosthuizen, waar ze tegen 6 à 8 frs. 's weeks voeding en verzorging erlangen.


{==728==} {>>pagina-aanduiding<<}

VI.

Onder de instellingen ter voorziening in de tijdelijke en toekomstige behoeften van den arbeider en zijn gezin, bekleeden eene voorname plaats de spaarbanken en verzekering-maatschappijen. Ook daarvan is Zwitserland ruim voorzien. De spaarinrigtingen vooral nemen eene eervolle plaats in onder de middelen ter bevordering van de welvaart der arbeidende klassen in dit land aangewend. Sommige dagteekenen reeds van ouden datum; die van Genève en Bern van het laatst der vorige eeuw. Eene aanzienlijke vlugt hebben dergelijke instellingen in Zwitserland echter gevonden in de jaren 1851-1860. In 1860 telde Zwitserland 230 spaarinrigtingen, zijnde I op de 10000 inwoners, ofschoon zeer ongelijk verdeeld. Zoo bezit het halve-kanton Appenzell er 18, zijnde I op 2680 inwoners. Het minimum van de inbrengsom is zoodanig gesteld, dat zelfs de behoeftigste zijn penningske kan aanvoeren. Vele nemen gelden beneden 1 fr., enkele niet minder dan 5 frs. aan. Het aantal depôts is in den laatsten tijd zoo toegenomen, dat bijna geen plaats er van verstoken is. Allengs namen de geestelijken, onderwijzers en andere welgezinden de taak der inning vrijwillig op zich Het aantal inleggers verschilt daarom veel naar gelang van de plaats waar een groot voorstander dier zaak wordt aangetroffen en wisselt tusschen ⅓-⅛ der bevolking. Ofschoon de regering zich veeltijds daarmede inlaat, zoo bekleedt echter het initiatief der burgerij daarin eene groote rol. In het oostelijk deel van Zwitscrland vervullen vele hoofden van fabrieken die taak ten opzigte hunner werklieden; in het kanton Glaris geschiedt zulks door vrijwillige kortingen op de loonen. Vele inrigtingen hebben de geldbelegging vergemakkelijkt door het voordeelig omzetten der gelden, het verleenen van eene hoogere rente en het afschaffen van lastige formaliteiten. Daardoor is de bloei van vele dier inrigtingen toegenomen. In de stad Zurich neemt de helft der bevolking daaraan deel. Ook in de industrieele kantons
Bazel, Glaris en anderen nemen ze sterk toe. Elke inlegger bezat in 1862 een kapitaal van gemiddeld 372 frs. In 1854 bedroeg het gezamenlijk kapitaal van inleg 60 millioen, in 1864 130 millioen.
Men heeft ook spaarbanken voor kinderen en jongelieden; het kanton Glaris telt 8 zoodanige. Deze instellingen werken voortreffelijk en strekken tot aankweeking van den zin voor spaar-
{==729==} {>>pagina-aanduiding<<}
zaamheid bij den aanstaanden werkman en huisvader. De gespaarde gelden dienen veelal tot aankoop van eenig kleedingstuk of sieraad.
Eene andere soort van spaarinrigtingen zijn de tontine-kassen, die tevens als hulpbanken werken; van de zoodanige treft men verscheidene in de kantons Bern en Aargou aan. In andere weder heeft men spaarkassen, tot aanschaffing van levensmiddelen voor den winter. Eindelijk heeft men spaarinrigtingen waaruit huurgelden voor woning worden betaald. Deze worden gewoonlijk door gegoede burgers gesubsidieerd en strekken tot gemoetkoming in een deel van de huur van behoeftige arbeiders.
De verzekerings-maatschappijen worden onderscheiden in die tot verzekering van het goed en van het leven. De eersten vinden alom meer bijval dan de laatsten, ofschoon de man uit het volk dringende behoefte heeft, om zich en zijn gezin, bij de noodlottige gevolgen van ziekte, ouderdom en een vroegtijdig afsterven, eene, zij het ook geringe, tegemoetkoming te verzekeren. Hij, die bekend is met het treurig lot, dat den vlijtigen en bekwamen huisvader uit den werkmansstand veelal wacht in dagen van ziekte en mindere werkvatbaarheid, zal die behoefte aan afzondering van eenig kapitaal voor die dagen van tegenspoed gereedelijk erkennen. En toch, hoe luttel ziet men hem dien voorzorgsmaatregel in toepassing brengen? De verdiensten van den werkman zijn in den regel te gering en zijne behoeften te groot, om nog eene som te kunnen afzonderen, die voldoende is om zijne toekomst en die van zijn gezin te verzekeren, zoo hooren wij ons tegenvoeren. Dit moge waar zijn voor velen, misschien voor de meesten, maar toch zouden nog meerdere van die gelegenheid hun aangeboden, gebruik moeten maken, dan thans het geval is. Zij, die het meeste verdienen, zijn niet de spaarzaamste en genieten niet altijd de meeste welvaart; integendeel, hun wacht, belaas! in hun ouderdom een al te treurig lot, omdat zij de deugd der spaarzaamheid in goede dagen niet op prijs stelden en beoefenden.
In Zwitserland is het daarmede niet zoo ongunstig gesteld als elders op het vaste land.
De verzekering van huis en erve is in Zwitserland vrij algemeen, omdat de staat dit verpligtend heeft gemaakt, en deze als eene belasting zich heeft toegeëigend. Daarin deelt een groot deel van de arbeidende klassen, die de landelijke districten be-
{==730==} {>>pagina-aanduiding<<}
wonen, deels van den landbouw, deels van de nijverheid leven en hun arbeid aan huis verrigten. Deze zijn gewoonlijk eigenaars hunner woning.
De verzekering van roerende goederen is als een uitzondering verpligtend door den staat gemaakt; de eigenlijke arbeidende klasse neemt daar dan ook voor een gering aantal deel aan.
De verzekering van landbouwproducten vindt over het algemeen weinig ingang, die van vee veelvuldig.
De verzekering bij overlijden vindt bij de arbeidende klassen in Zwitserland weinig toepassing. Het zijn slechts enkele werklieden uit hoogere rangen, die daaraan deel nemen. De duitsche kantons maken hier echter eene uitzondering op, en dat gedeeltelijk omdat de waarde der contracten daar lager dan in romaansch Zwitserland is gesteld. De geëmployeerden van groote administraten nemen daaraan het meeste deel. Onder anderen hebben 1000 beambten van den N.-Westelijken spoorweg een gemiddelden inleg van 738 frs. en 122 beambten van de industriele Jura gemiddeld 3.414 frs. Sommige hoofden van fabrieken hebben zulks ook beproefd voor hunne werklieden, door deze in te koopen in groote levensverzekerings-maatschappijen, waar ze onder zekere voordeelige voorwaarden werden opgenomen. Wanneer die geringe sympathie voor die goede zaak bevreemding moge wekken, dan zoeke men hare oplossing eenigzins in den tegenstand dien ze bij den staat zelf ondervindt, door het oprigten van dergelijke maatschappijen tegen te werken.
Tal van vereenigingen bestaan daarentegen onder den naam van Sociétés de secours mutuels tot tegemoetkoming in geval van ziekte, ongelukken, onwerkvatbaarheid, ouderdom of overlijden. Het aantal thans bekende in 19 kantons, met eene bevolking van 1,489,834 zielen, is 446. Men kan het geheele aantal evenwel op 580 schatten, zijnde 1 op 4457 inwoners. Het ledental van de vereenigingen, in de 19 eerstbedoelde kantons gevestigd, bedraagt 78.061, dat is gemiddeld 1 op de 25 inwoners. Het menigvuldigst zijn zij in:

Bazel, die 1 lid telt op de	3.1 zielen.
Glaris, die 1 lid telt op de	4.3 zielen.
Genève, die 1 lid telt op de	7.6 zielen. terwijl
Uri, die 1 lid telt op de	155.2 zielen.
Tessino, die 1 lid telt op de	456.2 zielen.

Die verhouding is voor de 3 eerstgenoemde kantons zoo sterk,

{==731==} {>>pagina-aanduiding<<}
omdat dezelfde persoon soms lid in verscheidene vereenigingen is. De kassen van vele dier vereenigingen worden jaarlijks gestijfd door aanzienlijke vrijwillige giften.
Onder de personen, die tot die vereenigingen toetreden, moeten gebragt worden fabriekarbeiders en hunne vrouwen, dienstboden, vrijgezellen uit vreemde oorden afkomstig, die tot geene andere maatschappijen kunnen toetreden.
In het kanton Unterwald bestaat eene verpligting, van regeringswege aan elken vreemden arbeider opgelegd, aandeel te nemen in eene daar bestaande onderstandskas, waaruit hij in geval van ziekte of overlijden geholpen wordt. Elke vreemdeling is verpligt na 14 dagen verblijf zich daar te laten inschrijven, na een geneeskundig onderzoek ondergaan te hebben. Wordt hij goedgekeurd dan betaalt hij 10 cts. entréegeld en 15 cts. wekelijksche contributie. In sommige streken wordt dit beginsel zoo streng gehandhaafd, dat geen fabrikant een werkman aanneemt, die niet bewijzen kan, dat hij lid van de eene of andere vereeniging is.
Bij de landbouw-bevolking wordt weinig of geen zin tot onderlingen bijstand door vereenigingen aangetroffen.
De caisses pour compagnons dagteekenen reeds van ouden datum, vooral in de steden; men heeft er die, als overblijfsels van de gilden, twee eeuwen oud zijn. Te Glaris wordt de toetreding voor fabriekarbeiders tot dergelijke vereenigingen bevorderd door eene verminderde contributie, indien al de werklieden van eene fabriek daaraan deelnemen. Het aantal vereenigingen uitsluitend voor arbeiders bestemd, bedraagt nogtans slechts 58 pct. van de bestaande. Vele worden gesteund door bijdragen van patroons en meesters. Het Bestuur dezer vereenigingen wordt gewoonlijk uit de leden gekozen.
De finantieele staat dier vereenigingen mag over 't algemeen zeer gunstig genoemd worden en kan op omstreeks 6⅔ millioen frs. gesteld worden, zijnde 14.920 frs. voor elke vereeniging, of 85 fr. 30 per lid.
Ten slotte wenschen wij de inrigting en werking van de voornaamste instellingen van dien aard beknopt uit een te zetten. Zoo kan elk gezond burger van Bazel toetreden tot de Algemeine Krankenpflege dezer stad tegen eene jaarlijksche contributie van 6 frs. voor elk hoofd en kostwinner van een gezin. De leden eens gezins buiten beroep betalen slechts 4, 3, 2 en al de overige 1 fr. per hoofd. Het

{==732==} {>>pagina-aanduiding<<}
dienstpersoneel en de werklieden van fabrieken daaronder begrepen. De leden hebben de keuze over een aanzienlijk getal geneesheeren. De behandeling kan aan huis of in de gasthuizen voor rekening der vereeniging geschieden. De tarieven der geneeskundigen en apothekers zijn zeer laag gesteld en de eventuele deficitten worden jaarlijks gedekt door eene reductie op de rekeningen van het geneeskundig personeel. Een reservefonds is aangelegd en voortgebragt uit toelagen der honoraire leden, jaarlijksche winsten en eene reductie van 10 pet. op de rekeningen van het geneeskundig personeel. De jaarlijksche algemeene vergadering wordt vertegenwoordigd door den afgevaardigde der geneeskundige autoriteiten van het kanton in de stad, de geestelijken der kerspelen, de honoraire leden en 25 afgevaardigden uit de deelnemers. Een comité van 9 leden is met het dagelijksch bestuur belast. De vereeniging telde in 1865, het 2de jaar van haar bestaan, gemiddeld 5000 deelnemers, zijnde ⅛ gedeelte der bazelsche bevolking. De ontvangsten bedroegen 37,568 frs. De uitgaven houden gewoonlijk gelijken tred met de ontvangsten. Het reserve kapitaal bedraagt 134.710 frs.
In gelijken geest werkt de Société vaudoise de secours mutuels, te Lausanne in 1844 opgerigt. De maatschappij is in sectiën verdeeld: zoodra zich 50 personen in eene plaats aan haar aansluiten, vormen zij eene afdeeling. Men betaalt een intréegeld van 5-8 frs. naar gelang van den leeftijd en eene jaarlijksche contributie van 12 frs. Een lid van 65 jaar, die gedurende 20 jaar geregeld heeft bijgedragen, wordt daarvan verder vrijgesteld, indien hij bewijzen kan daartoe niet meer in staat te zijn. In de eerste 3 maanden eener ziekte wordt 1.50 frs. per dag uitbetaald, later 1 fr. en tot de 12de maand 50 cts. In 1865 telde die maatschappij 3100 leden. Het kapitaal bedroeg 50.000 frs.
De Caisse de rentes viagères pour ouvriers de fabrique te Glaris in 1855 gesticht, geeft een jaarlijksch pensioen aan hare leden, zoodra ze een zekeren leeftijd hebben bereikt: de mannen van 55, de vrouwen van 50 jaar, mits 10 jaren geregeld bijgedragen hebbende. De hoofden van fabrieken betalen bij eene toetreding van hun geheel personeel, voor elk lid slechts 3 frs. 55, de overige leden 4 frs. 55. Men kan zich ook tot een hooger dan het gewone bedrag doen verzekeren.
Eindelijk nog een woord over dergelijke vereenigingen door

{==733==} {>>pagina-aanduiding<<}
de hoofden van uitgebreide fabrieken ten behoeve hunner werklieden opgerigt. Als voorbeeld van de in dien geest in Zwitserland bestaande zullen wij de 3 vereenigingen noemen door de firma Eischer, Wijss & Co. te Zurich opgerigt. De eerste, tot onderstand in ziekte of ongeval, in 1835 tot stand gebragt, is bestemd voor elken arbeider die bij dit huis gedurende 4 weken heeft gewerkt, minstens 2 frs. 30 daags verdient en geen lid van eene andere vereeniging is. Het entreegeld bedraagt 1 fr. 80, de contributie wordt gesteld naar een maandelijkschen omslag en is zoodanig berekend, dat de kasgelden nimmer beneden 2000 frs. mogen dalen. De leden ontvangen 4 frs. 20 voor de eerste week ziek-zijn en elken dag daarenboven 1 fr. 20 tot de 18de maand. Bij overlijden wordt aan de betrekkingen 60-100 frs. uitgekeerd, naar gelang van de jaren dat de overledene lid was. Het aantal leden bedroeg in 1866, 602, de ontvangsten waren 11.061 frs.
De tweede, voor leerlingen en dagwerkers bestemd, vordert eene gelijksoortige contributie als de vorige en geeft ingeval van ziekte 3 frs. 50 voor de eerste week en 6 frs. voor de volgende tot een vol jaar. Bij overlijden wordt 50 frs. uitgekeerd. Het aantal leden bedroeg in 1866 408, de ontvangsten waren 6.092 frs.
De derde vereeniging omvat al de werklieden van dit huis en is bestemd, om door onderlinge bijdragen een fonds te vormen, waaruit geldelijke bijdragen door de leden of hunne gezinnen worden verstrekt ingeval van ongelukken, onwerkvatbaarheid, ouderdom en gebreken. De contributie wordt maandelijks geregeld naar de verdiensten der leden en de uitgaven van het fonds. Het aantal leden bedroeg in 1866 ruim 1000, het actief 25.817 frs. en de ontvangsten 8.068, de uitgaven 7.546 frs.

Zoo hebben wij dan eene schets gegeven van den toestand der arbeidende klassen eener natie, die naauwelijks 2½ millioen zielen tellende, uit drie verschillende rassen is zaamgesteld en een betrekkelijk kleine plek gronds, van 41.418 vierkante mijlen, door eendragtige zamenwerking tot een toonbeeld voor andere aanzienlijke volken maakt. Een vrijzinnig bestuur, door de algemeene volksstem gekozen, tracht zooveel mogelijk aller belangen gelijkelijk te behartigen en door de weldaden van een goed onderwijs met krachtige hand onder alle rangen der maatschappij te verspreiden, ieder in de gelegenheid te stellen eigen welvaart deelachtig te worden

{==734==} {>>pagina-aanduiding<<}
en daardoor tevens de algemeene welvaart te bevorderen. Innige gehechtheid aan den vaderlandschen grond geeft vaak aanleiding tot eene krachtsontwikkeling, die men zelden elders, bij rijker door de natuur bedeelde natiën, zoo zal aantreffen. Aan die energie paart zich eene edele zucht naar zelfstandigheid, die daden wrocht even eervol voor den burger als roemvol voor den staat, waarvan hij een deel uitmaakt. Ons goede Nederland levert met Zwitserland vele treffende punten van overeenkomst, maar ook niet weinige van verschil. Veel zouden wij van dit volkje, kleiner in aantal dan het onze, doch magtiger in strijdkrachten op het gebied van nijverheid, nog kunnen leeren. Bovenal waar het geldt de leer der vrijheid en onafhankelijkheid in zake de nijverheid. Geene belemmerende regten maar ook geene verzwakkende monopoliën, die elken krachtigen vooruitgang dooden. Hoe zelfstandiger de nijverheid zich ontwikkele, des te meer welvaart de nijvere klassen door alle rangen heen, deelachtig zullen worden. Het kleine Zwitserland strekke daarvan ten bewijze!






{==735==} {>>pagina-aanduiding<<}

De suiker.

Door Dr. H.C. Dibbits.

(Vervolg en Slot.)

V. Beetwortelsuiker.

Terwijl het suikerriet reeds sints de oudste tijden ter bereiding van suiker werd aangewend, is het voorkomen van suiker in de beetwortelen eerst sints het midden der vorige eeuw bekend. Een apotheker te Berlijn, Marggraf geheeten, ontdekte in 1747, dat er in de mangel- of beetwortelen kristalliseerbare suiker voorkomt; uit de roode wortelen verkreeg hij, door uittrekking met sterken alkohol, 4½ percent, en uit de witte wortelen 6½ percent suiker. Het duurde echter nog bijna eene halve eeuw, eer dat de ontdekking van Marggraf de algemeene aandacht trok; bij den lagen prijs der koloniale suiker waagde niemand het, deze ontdekking in het groot toe te passen. Eerst omstreeks 1780 werden de proeven van Marggraf door Achard en Hermbstädt te Berlijn in het groot herhaald, en, toen deze vrij gunstig uitvielen, rigtte Achard in Silezië eene fabriek ter bereiding van beetwortelsuiker op, waarbij 6 percent suiker uit de beetwortelen werd verkregen; en eenige jaren later verbond Achard daaraan eene inrigting, waar onderwijs gegeven werd in de fabriekmatige bereiding van suiker uit beetwortelen. Er werden nu ook op enkele andere plaatsen in Duitschland, alsmede hier en daar in Frankrijk, beetwortelsuiker-fabrieken opgerigt; doch bij alle, ook bij de fabriek van Achard, was het resultaat uit een geldelijk oogpunt ongunstig, daar de verkregen suiker van eene slechte hoedanigheid en bijna tweemaal zoo duur als de koloniale suiker

{==736==} {>>pagina-aanduiding<<}
was. Waarschijnlijk zouden dus al de opgerigte fabrieken spoedig geheel in verval zijn geraakt, zoo er niet eene omstandigheid had plaats gegrepen, die op de bereiding der beetwortelsuiker een krachtigen invloed uitoefende.
Die omstandigheid was de invoer van het Continentale Stelsel door Napoleon I, waarbij, om den handel van Engeland te fnuiken, de invoer van koloniale suiker op het vaste land van Europa streng verboden werd. De prijs der suiker, even als die van andere koloniale waren, steeg daardoor verbazend; terwijl in 1805 een centenaar suiker (50 Ned. ponden) gemiddeld 50 gulden kostte, moest men in 1811 daarvoor 350 gulden betalen. Dit was een krachtige spoorslag voor de industrie om zich op de bereiding van inlandsche suiker toe te leggen, te meer daar Napoleon I ze op allerlei wijzen trachtte aan te moedigen. Niet alleen werden in Frankrijk van regeringswege een millioen francs en 32000 bunders grond beschikbaar gesteld voor proefnemingen; maar een keizerlijk besluit van 15 Januarij 1812 beval ook de oprigting op rijkskosten van vier fabrieken en van vijf scholen, waar theoretisch en praktisch onderwijs in de beetwortelsuikerfabriekatie zou gegeven worden. Een ander keizerlijk besluit gaf aan elk particulier de vergunning, voor eigen gebruik beetwortelsuiker te vervaardigen. Napoleon gaf zich zóóveel moeite, zijne onderdanen ten opzigte van de suiker onafhankelijk te maken van den handel op Oost- en West- Indië, dat men er hier en daar zelfs den spot meê begon te drijven, zoo als eene in die dagen verschenen karikatuurplaat getuigt. De koning van Rome wordt daarop voorgesteld als zuigeling, schreeuwende op den arm zijner min; deze steekt hem een grooten beetwortel in den wijd geopenden mond, met de woorden: ‘Taisez-vous donc, mon prince, papa dit que c'est du sucre.’ - Doch aan den anderen kant begon men zich nu ook met kracht op de fabriekatie van beetwortelsuiker toe te leggen. In Duitschland alleen verrezen in korten tijd ongeveer 200 fabrieken; en in Frankrijk was haar aantal nog grooter. Het scheen, dat deze nieuwe tak van industrie voor goed zich in Europa gevestigd had.
Doch het Continentale Stelsel was slechts van korten duur, en bij de opheffing daarvan geraakten de meeste nieuw opgerigte fabrieken geheel in verval, te meer daar zij grootendeels door spekulanten, op een veel te grootschen voet, en dikwijls op ondoelmatige plaatsen waren opgerigt. Van de 200 fabrieken in

{==737==} {>>pagina-aanduiding<<}
Duitschland bleven er, na de opheffing van het Continentale Stelsel, slechts twee in werking; en in Frankrijk ging het niet veel beter. In laatstgenoemd land bleven wel aanvankelijk de meeste fabrieken aan het werk; doch hare finantiële resultaten waren slecht, en ook zij zouden weldra allen geheel ten gronde zijn gegaan, zoo niet de regering met geldelijken bijstand te hulp ware gekomen.
De wet van 17 Mei 1826 gaf in Frankrijk aan de koloniale suiker, waarvan 50 francs inkomende regten per 100 Ned. ponden geheven werden, eene restitutie van 120 francs per 100 Ned. ponden bij haar uitvoer als geraffineerde suiker, terwijl de beetwortelsuiker vrij van belasting was en bij haar uitvoer toch dezelfde premie werd uitbetaald. Hierdoor genoten de fabriekanten der inlandsche suiker een voordeel van 50 centimes per pond voor de suiker, die binnenslands verbruikt werd, en van 120 centimes per pond bij den uitvoer. Van nu af aan begon de fabriekatie van beetwortelsuiker in Frankrijk weder te bloeijen. Er werden daarenboven betere handelwijzen uitgevonden ter verkrijging van de suiker; de toestellen om de wortelen uit te persen, de behandeling van het sap, de wijze van klaring en indamping, alles werd door de vorderingen der scheikunde en der techniek verbeterd, en zoo kon langzamerhand de premie op de beetwortelsuiker worden verminderd, tot zij eindelijk geheel werd opgeheven. En thans is de fabriekatie van beetwortelsuiker in Frankrijk tot eene zoodanige ontwikkeling gekomen, dat zij niet alleen geen ondersteuning van rijkswege meer behoeft, maar dat zij ook zelve belast is en toch met de koloniale suiker zeer goed kan concurreren.
De in Frankrijk uitgevonden verbeteringen in de fabriekatie werden na 1830 ook in andere landen toegepast, ofschoon zij dáár niet zóó van regeringswege bevoordeeld werd. In het najaar van 1836 waren in Duitschland weder 122 fabrieken aan het werk, en sints dien tijd is haar aantal telken jare toegenomen. Intusschen heeft in Duitschland de wijze, waarop de belasting op de beetwortelsuiker geheven werd, veel bijgedragen om deze industrie te ondersteunen. In het Duitsche Tolverbond was de beetwortelsuiker tot aan het jaar 1840 geheel vrij van belasting. Van dit jaar af werd er belasting van geheven, doch deze werd niet berekend naar het gewigt van de verkregen suiker, maar naar het gewigt van de verwerkte beetwortelen. Men ging daarbij aanvankelijk van de onderstelling uit, dat de opbrengst aan suiker 5 percent bedrocg, dat is, dat men uit 100 pond

{==738==} {>>pagina-aanduiding<<}
beetwortelen 5 pond suiker verkreeg. Door de verbeterde handelwijzen werd het spoedig den fabriekanten mogelijk, veel meer dan 5 percent suiker uit de beetwortelen te verkrijgen; en ofschoon allengs de belasting verhoogd werd, werden de fabriekanten steeds aangespoord om hunne handelwijzen meer en meer te verbeteren, daar zij altijd betrekkelijk des te minder belasting betaalden, naarmate zij meer suiker uit de beetwortelen wisten af te zonderen. Zoo heeft de belasting op de beetwortelsuiker in Duitschland, in plaats van hare fabriekatie te benadeelen, zeer veel bijgedragen tot hare volmaking. Dezelfde wijze van belasting-heffen op de beetwortelsuiker bestaat ook thans nog in Pruissen en in Oostenrijk.
Een duidelijk overzigt van de toenemende ontwikkeling dezer industrie in Duitschland geven de volgende cijfers.
In het Tolverbond bedroeg de belasting op 1 centenaar of 50 Ned. ponden beetwortelen 1):

tot aan het jaar 1840	Niets.
van 1840-1841	¼ Silbergrossche.
van 1841-1844	½ Silbergrossche.
van 1844-1848	1½ Silbergrossche.
van 1848-1853	3 Silbergrossche.
van 1853-1855	6 Silbergrossche.
van 1855-1858	7 Silbergrossche.
en bedraagt thans, van 1858 af,	7½ Silbergrossche.

Doch niet alleen tot Frankrijk en Duitschland bepaalde zich de fabriekatie der beetwortelsuiker. Zij werd spoedig ook toegepast in België, in ons vaderland, in Oostenrijk, in Polen, in Zweden en in vele streken van Rusland. In laatstgenoemd rijk waren in den winter van 1864-1865 meer dan 300 fabrieken in werking, terwijl er thans in Frankrijk (voornamelijk in de noordelijke, aan België grenzende departementen) meer dan 400, in het Tolverbond omstreeks 300 fabrieken in werking zijn. Het gewigt der beetwortelen, die op suiker verwerkt worden, bedraagt thans in Europa jaarlijks ongeveer acht duizend millioen Ned. ponden, en daaruit worden ruim zes honderd millioen Ned. ponden suiker verkregen: d.i. omstreeks de helft van al de suiker, die jaarlijks in Europa verbruikt wordt. Tot aankweeking der daartoe benoodigde beetwortelen wordt, - wan-
{==739==} {>>pagina-aanduiding<<}
neer men aanneemt, dat gemiddeld één bunder 30.000 Ned. ponden beetwortelen kan voortbrengen, - eene uitgestrektheid gronds vereischt van omstreeks twee maal honderd en zestig duizend bunders, en de waarde der daaruit verkregen suiker, tegen fabrieksprijs berekend, bedraagt jaarlijks ongeveer 230 millioen gulden. Men ziet alzoo, dat de fabriekatie der beetwortelsuiker tegenwoordig in Europa eene zoodanige uitbreiding heeft verkregen, dat zij onder de voorname takken der fabrieksnijverheid kan gerangschikt worden.
Wij achten het niet ongepast hier eenige cijfers te laten volgen, die duidelijk de nog steeds toenemende ontwikkeling dezer industrie aantoonen. Ter vermijding van groote getallen, geven wij de hoeveelheden op in millioenen Ned. ponden 1).


Duitsch tolverbond.
Jaar.	Aantal fabrieken.	Verwerkte beetwortelen in millioenen Ned. ponden.
1850-1851	184	736.
1851-1852	234	914.
1852-1853	238	1086.
1853-1854	227	923.
1854-1855	222	959.

1855-1856	216	1092.
1856-1857	233	1378.
1857-1858	249	1446.
1858-1859	257	1833.
1859-1860	256	1720.

1860-1861	247	1468.
1861-1862	247	1585.
1862-1863	247	1836.
1863-1864	253	1996.
1864-1865	270	2082.

1865-1866	295	2173.
1866-1867	295	2535.

Men ziet uit deze getallen, dat niet alleen de hoeveelheid der in Duitschland verwerkte beetwortelen in de laatste zestien

{==740==} {>>pagina-aanduiding<<}
jaren meer dan verdriedubbeld is, maar dat ook de hoeveelheid, die aldaar gemiddeld door ééne fabriek verwerkt wordt, aanzienlijk is toegenomen. Terwijl die hoeveelheid in 1854-1855 gemiddeld 4¼ millioen Ned. ponden bedroeg, steeg zij in 1866-1867 tot ruim 8 millioen Ned. ponden. Door elkander wordt in Duitschland thans uit 12 ponden beetwortelen 1 pond ruwe suiker verkregen (d.i. 8½ percent), en 1 pond ruwe suiker geeft gemiddeld 0,82 pond geraffineerde suiker.
De ontwikkeling dezer industrie in de verschillende staten, die vroeger tot het Duitsche Tolverbond behoorden, blijkt uit de volgende tabel 1).


Duitsch tolverbond.
	1854-1855.	1864-1865.
	Aantal fabrieken.	Verwerkte beetwortelen in mill. Ned. ponden.	Aantal fabrieken.	Verwerkte beetwortelen in mill. Ned. ponden.
Pruissen	192	820,0	234	1791,2
Beijeren	6	12,4	6	18,1
Saksen	4	6,6	1	4,2
Hannover		1	6,3
Wurtemberg	5	30,2	6	55;2
Baden	2	49,4	1	54,3
Keur-Hessen	3	3,0	1	1,5
Thuringen	2	6,1	2	10,5
Brunswijk	8	31,7	18	140,7
	_____	_____	_____	_____
Totaal	222	959,4	270	2082,0


{==741==} {>>pagina-aanduiding<<}

In de overige staten van het voormalige Tolverbond komen geen beetwortelsuiker-fabrieken voor. In Pruissen kwamen na 1865 nog 18, in Brunswijk nog 7, en in Hannover nog 3 nieuwe fabrieken in werking, zoodat het aantal werkende fabrieken in den winter van 1866-1867 in die staten respectievelijk bedroeg: 252, 25 en 4, en in het geheele Tolverbond 295.

De opbrengst aan ruwe beetwortelsuiker bedroeg gedurende de laatste jaren in de verschillende landen van Europa als volgt 1):


Opbrengst aan ruwe beetwortelsuiker in Europa, uitgedrukt in millioenen Ned. ponden.
	1861-1862.	1862-1863.	1863-1864.	1864-1865.	1865-1866.
Tolverbond	125,8	138,0	151,2	170,7	185,7
Frankrijk	146,4	173,7	108,5	149,0	274,0
Oostenrijk	54,4	76,2	58,4	84,6	71,0
Rusland	43,5	41,1	70,7	76,7	55,0
België	17,8	22,0	20,0	21,9	41,6
Polen en Zweden	10,0	10,0	10,9	11,5	17,5
Nederland	1,5	1,9	2,5	3,3	4,9
	_____	_____	_____	_____	_____
Totaal	399,4	462,9	422,2	517,7	649,7

Van het thans geëindigde campagne-jaar 1866-1867 is de opbrengst nog niet met naauwkeurigheid bekend, daar van sommige landen de naauwkeurige opgaven nog ontbreken. Ongeveer echter is zij als volgt 2):

Tolverbond	195	mill.	Ned.	ponden.
Frankrijk	215	mill.	Ned.	ponden.
Oostenrijk	89	mill.	Ned.	ponden.
Rusland	82	mill.	Ned.	ponden.
België	40	mill.	Ned.	ponden.
Polen en Zweden	19	mill.	Ned.	ponden.
Nederland	6	mill.	Ned.	ponden.
	_____	
Totaal in Europa	646	mill.	Ned.	ponden.


{==742==} {>>pagina-aanduiding<<}

Te oordeelen naar de hoeveelheid beetwortelen, in den thans afgeloopen zomer verbouwd, zal de opbrengst aan suiker in het campagne-jaar 1867-1868, voor geheel Europa, die van de beide laatste jaren nog weder aanzienlijk overtreffen.
Men ziet uit deze opgaven in hoe sterke mate de opbrengst aan beetwortelsuiker in Europa gedurende de laatste jaren is geklommen. Slechts in het jaar 1863-1864 was de opbrengst kleiner dan in het vorige jaar, hetgeen het gevolg was van het gedeeltelijk mislukken van den oogst in het najaar van 1863 in Frankrijk en Oostenrijk. Op het wèl slagen daarvan toch heeft de weêrsgesteldheid een grooten invloed, daar niet alleen de groei der wortelen, maar vooral hun gehalte aan suiker door langdurig vochtig weder, vooral in den nazomer, zeer benadeeld kan worden. Zoo waren de aanhoudende regens in den zomer van 1866 oorzaak, dat de opbrengst in het jaar 1866-1867 (blijkens bovenstaande opgaaf) nog iets kleiner is dan in het vorige jaar, ofschoon zoowel het aantal fabrieken, als de uitgestrektheid gronds, die met beetwortelen bebouwd wordt, in het laatste jaar nog is toegenomen. In den zomer van 1865 mislukte de beetworteloogst gedeeltelijk in Rusland, zoo als blijkt uit de mindere opbrengst in dat land in het jaar 1865-1866 1).
Nog een enkel woord over de verspreiding dezer industrie over de verschillende landen van Europa. Zoo als uit bovenstaande tabel blijkt, zijn het vooral de landen van Midden-Europa, waar de beetwortelsuiker-fabriekatie bloeit. De reden hiervan is zeer natuurlijk. In noordelijk Europa toch is het klimaat te koud, om den beetwortel goed tot rijpheid te doen komen; en in het zuidelijk deel van ons werelddeel groeit de beetwortel wel, maar zijn sap bevat daar te weinig suiker, om die met voordeel er uit af te zonderen. Van daar dat de beetwortelsuiker-fabriekatie in Europa hoofdzakelijk bepaald is tusschen den 45sten en 55sten breedtegraad.
Frankrijk, Pruissen en Oostenrijk zijn de drie staten, welke de grootste hoeveelheid beetwortelsuiker opleveren. Wat Frankrijk betreft, de zetel dezer industrie is aldaar in het Département

{==743==} {>>pagina-aanduiding<<}
du Nord, vooral in de omstreken van Lille en Valenciennes. In genoemd Departement komen 3/7 van alle fabrieken in Frankrijk voor. De meeste andere vindt men in de aangrenzende Departementen Pas-de-Calais, Aisne, Somme en Oise. In geheel Frankrijk waren in Febr. dezes jaars 441 fabrieken in werking 1).
Over de verspreiding der fabrieken in de verschillende staten van het voormalig Tolverbond spraken wij boven reeds. Het grootste aantal vindt men in de Pruissische provincie Saksen, alwaar Magdeburg het middelpunt is voor den handel in beetwortelsuiker. In Pruissisch Silezië verkeert de beetwortel-cultuur ter verkrijging van suiker mede in bloeijenden toestand. Na Pruissen verdient vooral Brunswijk genoemd te worden, alwaar van 1854 tot 1867 het aantal fabrieken klom van 8 tot 25, terwijl deze nijverheids-tak zich ook in Hannover meer en meer begint uit te breiden. In het begin van 1867 waren in het geheele Tolverbond 295 fabrieken in werking. - Over het algemeen zijn de Duitsche fabrieken op grooter schaal aangelegd dan de Fransche; want in de laatste jaren leverde gemiddeld ééne fabriek jaarlijks:

in Duitschland:	6 honderd duizend Ned. ponden suiker;
in Frankrijk:	4-5 honderd duizend Ned. ponden suiker;
in Nederland:	5 honderd duizend Ned. ponden suiker;

De allergrootste fabriek van geheel Duitschland, en waarschijnlijk van geheel Europa, bevindt zich te Waghäusel in Baden, niet verre van den Rijn, ten zuidwesten van Heidelberg; zij verwerkt jaarlijks omstreeks 50-60 millioen Ned. ponden beetwortelen, en levert daaruit meer dan 4 millioen Ned. ponden witte suiker.
In Oostenrijk worden ruim 200 beetwortelsuiker-fabrieken aangetroffen, waarvan de meeste in Bohemen en in Moravië voorkomen. In de zuidelijke staten van het Oostenrijksche gebied is het klimaat reeds te warm, om daar met voordeel beetwortelsuiker te vervaardigen, zoodat men b.v. in Hongarije verscheidene fabrieken weder heeft moeten opheffen. In Bohemen en Moravië neemt echter deze industrie steeds toe. (Zie Oostenrijk in de tabel op bladz. 741).
In Rusland is deze nijverheids-tak mede steeds vooruitgaande, hoewel hij daar nog op eene veel lagere hoogte staat dan in

{==744==} {>>pagina-aanduiding<<}
Frankrijk en Duitschland. In 1864 vond men in Rusland, zonder de 54 fabrieken in Polen meê te tellen, 487 fabrieken 1), waarvan er echter 124 stilstouden. Van de 363 in werking zijnde leverden er 183, die met de nieuwste toestellen zijn voorzien, gemiddeld elk 220.000 Ned. ponden witte suiker; doch de overige 180 zijn veel kleiner en nog niet van de in den laatsten tijd uitgevonden verbeterde inrigtingen voorzien, en leveren elk slechts 30-40 duizend ponden suiker jaarlijks. Van daar dat de opbrengst der beetwortelsuiker in Rusland, in weêrwil van het vrij groote aantal fabrieken, in vergelijking met andere staten klein is. Dat de opbrengst echter klimmende is, blijkt uit de tabellen op bladz. 741. - De meeste fabrieken in Rusland vindt men in de provincie Kiew, ten zuiden der stad van dien naam, en voorts in de omliggende provinciën Tschernigow, Podolië, Charkow, Tula, enz. In noordelijk Rusland is het klimaat te koud voor het aankweeken van beetwortelen.
In het Britsche rijk, ofschoon bodem en klimaat daar in vele streken zeer gunstig voor de beetwortel-cultuur zijn, wordt deze industrie slechts op zeer enkele plaatsen uitgeoefend. Voor eenige jaren heeft men in Ierland enkele beetwortelsuiker-fabrieken opgerigt; doch hare resultaten schijnen veel minder gunstig te zijn dan die op het vaste land van Europa. De omstandigheid, dat de Engelsche regering deze industrie niet zoo heeft aangemoedigd, als in den beginne in Frankrijk en Duitschland het geval was, heeft hiertoe zeker veel bijgedragen. In 1857 vond men in geheel Engeland slechts twee fabrieken, die te zamen niet meer dan 350.000 Ned. ponden suiker leverden. De hoeveelheid, die in de laatste jaren daar bereid is, is ons niet bekend; doch zooveel is zeker, dat die hoeveelheid zeer gering is in vergelijking van de in geheel Europa verkregen beetwortelsuiker.
Anders is het met België gesteld. Dáár heeft zich de beetwortelsuiker-industrie reeds spoedig uit de aangrenzende streken van Frankrijk overgeplant; en thans is België van alle staten van Europa diegene, waarin, in vergelijking zijner grootte, de grootste hoeveelheid beetwortelsuiker gewonnen wordt. In 1858 bedroeg het aantal fabrieken 40, en in de laatste jaren is dit

{==745==} {>>pagina-aanduiding<<}
nog aanmerkelijk toegenomen. België brengt tegenwoordig 1/16 van al de in Europa vervaardigde beetwortelsuiker voort.
In ons vaderland eindelijk is deze industrie van betrekkelijk nog zeer jongen datum. In de eerste helft dezer eeuw werd zij hier te lande, evenmin als in het handeldrijvende Engeland, van regeringswege aangemoedigd of bevorderd, zoodat zij hier eerst wortel kon schieten nadat zij, vooral in Duitschland en Frankrijk, eene zekere volmaaktheid verkregen had. In het laatste tiental jaren is zij echter begonnen zich ook over ons vaderland te verspreiden; en de resultaten, hier verkregen, doen verwachten, dat zij zich nog veel meer uitbreiden zal. Men vindt in ons land thans 9 beetwortelsuiker-fabrieken 1), namelijk ééne te Dubbeldam bij Dordrecht, ééne te Rijswijk bij Delft, ééne op den huize Zwanenburg tusschen Haarlem en Amsterdam, ééne bij Ommen in Overijssel, en vijf in de provincie Noord-Brabant: te Bergen-op-Zoom, te Oosterhout, te Rosendaal, te Zevenbergen, en te Oudenbosch. Te Rosendaal is men thans bezig eene tweede fabriek, alzoo de tiende in ons land, te bouwen. De steeds toenemende opbrengst blijkt uit de tabellen op bladz. 741, en de uitgestrektheid gronds, die hier met beetwortelen bebouwd wordt, neemt van jaar tot jaar aanzienlijk toe. - Even als in Duitschland is ook in ons land de wijze van belasting-heffen zeer voordeelig voor de ontwikkeling der beetwortelsuiker-fabriekatie, ofschoon die wijze verschilt van die in Duitschland (verg. bladz. 737). Bij ons toch wordt de belasting geheven niet van de verwerkte beetwortelen, maar van het uitgeperste sap. Bij elke fabriek is, zoo lang zij in werking is, voortdurend een kommies aanwezig, die verpligt is toe te zien niet alleen op de hoeveelheid sap, die verkregen wordt, maar ook op het soortelijk gewigt daarvan. Men gaat uit van de onderstelling, dat een hoog soortelijk gewigt van het sap een groot suiker-gehalte aanduidt. Dat deze onderstelling onjuist is, is
gemakkelijk in te zien: want niet alleen door een grooter suiker-gehalte, maar ook door eene grootere hoeveelheid zouten en andere stoffen kan het soortelijk gewigt verhoogd worden; terwijl sap met een betrekkelijk klein soortelijk gewigt, mits het weinig zouten bevat, toch eene groote hoeveelheid suiker kan opleveren. Deze maatstaf nu is echter zeer gunstig voor den

{==746==} {>>pagina-aanduiding<<}
fabriekant, omdat hij daardoor aangespoord wordt, goede, veel suiker bevattende beetwortelen te verwerken, wier sap weinig zouten bevat; en daar de fabriekant voor zulke beetwortelen meer geld aan den landbouwer betaalt dan voor minder suikerhoudende of voor zout-rijke beetwortelen, werkt zulks voordeelig terug op de verbetering der beetwortel-cultuur. Daarenboven is het nu dubbel in het voordeel van den fabriekant om uit het sap zooveel mogelijk alle suiker af te zonderen; want hij betaalt belasting voor de grondstof (het sap), en verkrijgt hij daaruit nu meer suiker dan de hoeveelheid, die als maatstaf voor het belasting-stelsel dient, dan kan hij niet alleen meer suiker verkoopen, maar heeft die meerdere suiker ook vrij van belasting. Zoo wordt hij voortdurend aangespoord zijne wijze van afzondering te verbeteren.

Gaan wij thans na op welke wijze de suiker uit de beetwortelen verkregen wordt.
De beetwortel (Beta maritima; Fransch: betterave; Duitsch: Runkelrübe, Mangold; Engelsch: beet) is eene tweejarige plant, die oorspronkelijk te huis behoort aan de oevers der Middellandsche zee, en thans ook nog op de kusten van Spanje, Portugal en Dalmatië in het wild wordt aangetroffen. Tegen het einde der zestiende eeuw werd zij uit Italië naar Frankrijk overgeplant, van waar zij zich allengs over Duitschland, Nederland en Engeland verspreidde. Aanvankelijk werd zij slechts aangebouwd wegens hare bladeren, die als groente gegeten werden; later begon men haar ook aan te kweeken wegens haar dikken, vleezigen wortel, die een geschikt voedsel opleverde voor menschen en dieren, en eerst in het begin dezer eeuw werd zij gekweekt ter verkrijging van suiker.
De beetwortel wordt voortgeplant door zaad. Meestal wordt het zaad onmiddellijk in den grond gestrooid, waar de planten zich verder zullen ontwikkelen; doch somtijds laat men ook het zaad eerst in broeibakken ontkiemen, en verplant dan de jonge plantjes in de maand Maart of April, gelijk zulks hier te lande meestal met de jonge doperwten geschiedt. Gedurende het eerste jaar ontwikkelt de plant slechts wortelen en bladeren; eerst in het tweede jaar draagt zij bloem en zaad.
Er bestaan van den beetwortel meerdere verscheidenheden

{==747==} {>>pagina-aanduiding<<}
(variëteiten), waarvan de eene veel meer suiker bevat dan de andere. De verscheidenheid b.v., die onder den naam van mangelwortel in vele streken tot voedsel voor het vee wordt aangekweekt, bevat minder suiker dan de variëteiten, die gewoonlijk ter suikerbereiding worden verbouwd; bij de eerste verkrijgt de wortel eene meerdere grootte, en daarom is zij voor veevoedsel bijzonder geschikt, terwijl bij de laatste de wortel kleiner is, doch juist daarom heeft deze voor den suikerfabriekant eene grootere waarde, daar de ondervinding geleerd heeft, dat kleine of althans middelmatig groote wortels over het algemeen meer suiker bevatten dan zeer groote. Om die reden moeten ook de beetwortels, die ter verkrijging van suiker gekweekt worden, digter in één gezaaid worden dan de beet- of mangelwortels voor het vee, opdat de wortel zich niet te sterk ontwikkele en dus in suikergehalte verlieze. De te digt gezaaide worden met de hand uitgetrokken.
In verschillende landen worden voor de suikerfabriekatie verschillende variëteiten aangekweekt. Zoo onderscheidt men de Quedlinburger of Magdeburger, de Silezische, de Siberische en de Fransche variëteit. Zij verschillen van elkander, behalve in het gehalte aan suiker, in grootte en vorm van den wortel, in grootte en gedaante der bladeren, enz; ook de kleur van den wortel is verschillend. De Fransche beetwortel wordt over het algemeen grooter dan de Duitsche variëteiten; doch laatstgenoemde zijn over het algemeen rijker aan suiker. De meest geschatte is de Silezische, die 8-13 percent suiker bevat. Om die reden is de Silezische beetwortel naar verschillende andere landen overgebragt; doch, daar zij in sommige streken langzamerhand ontaardt, d.i. armer aan suiker wordt, moet men van tijd tot tijd nieuw zaad uit Silezië laten komen om dezelfde variëteit te behouden. Dit laatste is b.v. in vele streken in Frankrijk het geval, waar geregeld zaad uit Silezië wordt aangevoerd. De Silezische beetwortel is wit voor zoover de wortel onder den grond zit; het boven den grond uitstekende gedeelte is rozerood.
Gewoonlijk worden de beetwortels, nadat zij in Maart of April gezaaid zijn, in October gerooid. Gelijk wij boven reeds opmerkten, heeft de plant dan nog niet gebloeid. Wil men dus zaad verkrijgen, zoo moet men de gerooide, en gedurende den winter voor vorst bewaarde beetwortels in het volgend voorjaar

{==748==} {>>pagina-aanduiding<<}
op nieuw in den grond zetten; de wortel loopt dan weder uit, en draagt nu in den tweeden zomer bloem en zaad.
De gesteldheid van den grond heeft op de waarde van den beetwortel ter suikerbereiding een grooten invloed. De beste bodem is een losse leem- of kleigrond. Hoewel minder goed, groeit de beetwortel evenwel ook op andere gronden. In het algemeen kan men in elken grond beetwortelen kweeken, waar de aardappelcultuur een ruimen en goeden oogst oplevert. - Doch van nog veel grooter invloed dan de bodem, is de wijze van bemesting. Wanneer de beetwortelen op versch bemesten grond worden verbouwd, bereiken de wortels wel eene aanmerkelijke grootte; doch, gelijk wij boven reeds opmerkten, deze groote wortels bevatten minder suiker dan de kleinere. Op de meeste plaatsen betalen de suikerfabriekanten daarom meer geld, bij gelijk gewigt, voor kleine wortels dan voor groote. Maar daarenboven heeft de mest, zoo die kort te voren op het land werd gebragt, en vooral wanneer zij van dierlijken oorsprong is, een anderen nadeeligen invloed op de beetwortelen. De ondervinding heeft namelijk geleerd, dat, wanneer de grond kort te voren bemest is, het sap der beetwortelen eene veel grootere hoeveelheid van verschillende zouten bevat, vooral van het gewone keukenzout. Dit zout nu is oorzaak, dat de suiker zich veel moeijelijker-uit het sap laat afzonderen, daar het keukenzout met de suiker eene scheikundige verbinding vormt, die de laatste belet te kristalliseren, waardoor alzoo een aanmerkelijk verlies ontstaat. Een dergelijk verlies ontstaat ook door het voorkomen van sommige slijmige stoffen in het sap der beetwortelen, die mede het kristalliseren der suiker verhinderen; dit verlies is bij versche bemesting steeds grooter dan wanneer de mest reeds eenigen tijd in den grond is geweest. Om deze redenen is het beter den grond in het najaar te bemesten, dan in het voorjaar onmiddellijk vóór het zaaijen der beetwortelen; nog beter is het wanneer de beetwortelen worden geteeld op een land, waarvan na de bemesting een korenoogst gewonnen is, en nog beter, wanneer tusschen de
bemesting en het zaaijen der beetwortelen twee korenoogsten hebben plaats gehad. - Men ziet hieruit van hoe grooten invloed de wijze van kweeking op den rijkdom aan suiker der beetwortelen is. Vele jaren van ondervinding zijn noodig geweest, om deze feiten aan het licht te brengen; en nog steeds blijft het streven van den landbouwer, om aan den suikerfabriekant

{==749==} {>>pagina-aanduiding<<}
beetwortelen te leveren met een zoo groot mogelijk suikergehalte. Nog geenszins alle bezwaren zijn daarbij overwonnen, doch door toepassingen van de scheikunde op den landbouw heeft men de suiker-opbrengst toch reeds aanzienlijk verbeterd. Terwijl de beet- of mangelwortel, die tot veevoedsel wordt verbouwd, slechts 6-9 percent suiker bevat, bedraagt het gemiddelde suikergehalte van den suiker-beetwortel tegenwoordig reeds 10-12 pereent, en in sommige gevallen is het zelfs tot 14 percent geklommen.
De beetwortelen worden in October of November gerooid, en wèl omdat zij de winterkoude van noordelijk Europa niet kunnen verdragen, zoodat de oogst vóór den winter moet plaats hebben. Dit tijdstip, het einde van den herfst, is ook juist datgene, waarin het suikergehalte der beetwortelen het grootst is, gelijk blijken kan uit de volgende getallen. De Fransche scheikundige Péligot vond bij eene en dezelfde soort:

in een beetwortel geoogst op den 2. Aug.	5 perc. suiker;
in een beetwortel geoogst op den 7. Sept.	7 perc. suiker;
in een beetwortel geoogst op den 26. Sept.	10 perc. suiker;
in een beetwortel geoogst op den 15. Nov.	14 perc. suiker;
in een beetwortel met bloemstengel	10 perc. suiker;
in een beetwortel met zaad	0 perc. suiker;

Men ziet hieruit, dat het suikergehalte aanvankelijk toeneemt, en in het najaar zijn maximum bereikt; doch dat het sterk afneemt wanneer de bloem te voorschijn komt, en geheel nul wordt wanneer het zaad rijp wordt. - Het gedeelte van den wortel, dat boven den grond uitsteekt, bevat in den regel minder suiker dan het gedeelte, dat zich in den grond bevindt.
De gemiddelde zamenstelling van de beste soort van beetwortel (de Silezische) is de volgende:

Suiker	11	percent.
Water	83	percent.
Cellenstof	1	percent.
Eiwitstoffen	1½	percent.
Zouten en andere stoffen	3½	percent.
	_____	
	100.	

Vergelijken wij deze getallen met de bladz. 663 opgegeven zamenstelling ven het suikerriet, zoo zien wij, dat het suikergehalte bij de beste beetwortelen slechts ruim de helft bedraagt

{==750==} {>>pagina-aanduiding<<}
van dat van het suikerriet, terwijl daarenboven de hoeveelheid zouten en eiwitstoffen bij de beetwortelen veel grooter is. Herinneren wij ons, dat de beide laatste stoffen de afscheiding der suiker zeer bemoeijelijken en dikwijls een aanzienlijk verlies doen ontstaan, zoo is het gemakkelijk in te zien, dat de suikerbereiding uit beetwortelen veel meer naauwlettendheid en betere handelwijzen vereischt dan die uit het suikerriet. Het is dan ook alleen door de vorderingen der scheikunde en der wertuigkunde mogelijk geworden, om onder deze ongunstige omstandigheden met goed gevolg de beetwortelen aan te wenden ter suikerbereiding. De fabriekatie van beetwortelsuiker in Europa staat dan ook op een betrekkelijk veel hooger trap van ontwikkeling dan de fabriekatie van rietsuiker in Oost- en West-Indië. Terwijl in de tropische landen door gebrekkige handelwijzen veel meer dan de helft der suiker, die in het versche riet voorkomt, verloren gaat, wordt in Europa van de 11 percent, die gemiddeld in de beetwortelen voorkomen, 8-8½ percent suiker in gekristalliseerden staat verkregen. - Hierbij moet echter opgemerkt worden, dat de verbeteringen, die de beetwortelsuiker-fabriekatie ondergaan heeft, reeds teruggewerkt hebben op de suikerbereiding uit suikerriet; de verbeterde handelwijzen, bij de eerste uitgevonden, worden meer en meer toegepast op de laatste, en zoo is de fabriekatie der Europesche suiker uit beetwortelen de oorzaak van de volmaking der fabriekatie van Oost- en West-Indische suiker uit suikerriet.

De afzondering der suiker uit de beetwortelen geschiedt nu op de volgende wijze. De gerooide wortelen worden óf dadelijk verwerkt, óf zij worden in met aarde bedekte kuilen bewaard en daaruit opgegraven naar gelang de behoefte zich voordoet. Eerst worden de wortelen met water afgewasschen, ten einde ze van aanhangende aarde of klei te ontdoen. Dit wasschen geschiedt meestal in eigenaardige, cilindervormige trommels, waarvan de as horizontaal gelegen is; de trommel draait om deze as rond, terwijl er van boven voortdurend koud water instroomt, dat van onderen door kleine openingen wegvloeit en zoo de nog aan de wortelen klevende aarde medevoert. Nadat de wortelen op deze wijze gewasschen zijn, wordt het boveneinde of het gedeelte waaraan de bladeren be-
{==751==} {>>pagina-aanduiding<<}
vestigd geweest zijn, alsmede het spitse worteleinde, afgesneden. De wortelen worden nu één voor één nagezien en die, welke tot verrotting zijn overgegaan, uitgezocht, omdat één verrotte of slechte beetwortel het sap van zeer vele goede kan bederven. De aldus gereinigde en uitgezochte beetwortelen zijn nu gereed om fijngemalen te worden. Dit geschiedt in den regel door middel van den toestel, dien men in Fig. 2 ziet afgebeeld. Binnen den mantel u bevindt zich een cilinder, van 1½-2 voet lengte en 2½-3 voet diameter, die over zijne geheele oppervlakte met fijne, stalen zaagtanden bezet is. Deze cilinder wordt door de riemschijf s snel rondgedraaid, 1000-1200 maal in de minuut. De beetwortelen doet men in den bak i; zij worden door de stang f h tegen den gezaagden, ronddraaijenden cilinder

{== afbeelding 
	
Fig. 2.==} {>>afbeelding<<}
    
 aangedrukt. Dit geschiedt door middel van het raderwerk, hetwelk men in de regterhelft der figuur geteekend ziet. Door de riemschijf a en het rondsel b wordt het getande rad c en de excentriek d in draaijende beweging gebragt; de excentriek werkt door middel van de schijf e op den gebogen hefboom g, de stang h en het blok f. Bij k is een zwaar gewigt bevestigd, hetwelk, bij het terugwijken van de excentriek, het blok f met den bak i tegen de zaag aandrukt. De bak i is dus voortdurend in eene schuddende beweging, en wordt bij elken neêrgang, door de zwaarte van het gewigt k, tegen de zaag aangedrukt. Bij t is eene opening, waardoor men een weinig koud water laat instroomen, ten einde eene dunnere brij te verkrijgen. De kap of mantel u

{==752==} {>>pagina-aanduiding<<}
dient om het wegspatten der brij te voorkomen. De fijngemalen brij wordt in den bak m opgevangen.
De dus verkregen brij moet nu zoo spoedig mogelijk uitgeperst worden, omdat zij, aan de lucht blootgesteld zijnde, spoedig in bederf overgaat. De brij wordt daartoe in wollen lappen gevouwen, en een groot aantal dezer wollen lappen wordt, door blikken platen gescheiden, op één gestapeld en door eene hydraulische pers sterk uitgeperst. Het uitgeperste sap wordt in bakken opgevangen. - Het is hierbij niet mogelijk, zelfs niet bij de sterkste drukking, om de brij volkomen uit te persen. Om nu toch het sap zooveel mogelijk te gewinnen, wordt somtijds de reeds eenmaal uitgeperste brij uit de doeken genomen, door een snijtoestel weder fijn verdeeld, met water aangemengd, en nu voor de tweede maal uitgeperst. - Het in de doeken terugblijvende vormt een digte, brooze massa, die als veevoeder gebruikt wordt en als zoodanig eene aanzienlijke waarde bezit, daar zij bij gelijk gewigt veel voedzamer is dan de beetwortelen zelve. Naarmate die massa beter is uitgeperst en er dus minder suiker in is overgebleven, des te langer kan zij bewaard worden, doch in het algemeen gaat zij vrij snel in bederf over. Om die reden wordt het houden van mestvee dikwijls met de suikerbereiding uit beetwortelen verbonden.
Het zoo verkregen sap is niet slechts eene oplossing van suiker, maar bevat al de oplosbare bestanddeelen, die in den beetwortel voorkomen, van welke wij hier vooral te letten hebben op de stikstofhoudende stoffen en de zouten. Het zijn vooral de eerste (waartoe ook de eiwitstoffen behooren), die een nadeeligen invloed op het sap uitoefenen, daar zij het sap zuur doen worden en alzoo de kristalliseerbare suiker doen veranderen in niet kristalliseerbare (verg. bladz. 656). Die stikstofhoudende stoffen en de zouten moeten derhalve zoo veel mogelijk en zoo spoedig mogelijk verwijderd worden Hiertoe dient het zoogenoemde klaren. Het sap wordt in eene groote pan of ketel gebragt, die met een dubbelen bodem voorzien is en door middel van dezen met stoom wordt verwarmd. Men laat de temperatuur klimmen tot 80o of 85o Celsius, voegt dan eene bepaalde hoeveelheid gebluschte kalk toe, en brengt nu het vocht aan het koken. Door de verhoogde temperatuur worden de eiwitachtige stoffen, die in het sap opgelost voorkwamen, als schuim afgescheiden, terwijl de kalk dient 1o. om sommige stikstofhoudende stoffen te ontleden, 2o. om de werking der

{==753==} {>>pagina-aanduiding<<}
zuren, die zich reeds in het sap gevormd hebben, op te heffen, en 3o. om een deel der zouten neêr te slaan. Het schuim wordt nu afgeschept, terwijl een ander deel der afgescheidene stoffen op den bodem van den ketel bezinkt; het heldere vocht laat men voorzigtig afvloeijen, of men filtreert het, om alle zwevende deeltjes te verwijderen, door een ijzeren bak, die met grove stukjes dierlijke kool gevuld is. Het alzoo geklaarde sap bevat nu echter nog kalk opgelost, en deze opgeloste kalk moet ook verwijderd worden, daar zij zich met de suiker scheikundig verbindt tot een ligchaam, dat niet kristalliseren kan; de aanwezigheid van kalk zou dus oorzaak zijn, dat een aanzienlijk deel der suiker verloren ging. Om nu deze overmaat van kalk te verwijderen, wordt er door het sap een stroom van koolzuurgas gevoerd, hetwelk meestal verkregen wordt door verbranding van houtskool of cokes; het koolzuur verbindt zich met de kalk en vormt daarmede een onoplosbaar ligchaam, hetwelk, wanneer men het vocht rustig laat staan, spoedig bezinkt.


{== afbeelding 
	
Fig. 3.==} {>>afbeelding<<}
    

Het helder afgeschonken sap moet nu nog slechts twee bewerkingen ondergaan, namelijk het filtreren en het indampen. Het filtreren geschiedt door middel van hooge, cilindervormige ijzeren bakken, die geheel gevuld zijn met kleine stukjes dierlijke kool. Fig. 3 stelt zulk een filtreerbak of filtrum in doorsnede voor.

{==754==} {>>pagina-aanduiding<<}
Het eigentlijke filtrum bestaat uit den bak A, die voorzien is van een dubbelen bodem; de onderste bodem gg is massief, de bovenste bb is met een groot aantal kleine openingen voorzien; over bb wordt een natte doek gelegd en daarop wordt de dierlijke kool gebragt tot nabij het deksel cc. Bij C bevindt zich eene groote opening, waardoor de geheele bak geledigd kan worden; bij het gebruik wordt deze opening met eene schroef goed gesloten. Bij cc wordt over de kool weder een natte doek gelegd, en daarboven bevindt zich het deksel cc, bestaande uit eene koperen plaat met een groot aantal zeer kleine openingen, om het sap, dat door de kraan d uit den bak D toevloeit, gelijkmatig over de kool te verdeelen. Het toe vloeijen van het sap wordt door den toestel zelven geregeld. Aan den sleutel der kraan d is namelijk een houten bol e verbonden, die op het sap, dat zich in B bevindt, drijft; wanneer nu eene zekere hoeveelheid sap uit D in B is gevloeid, rijst de bol e en sluit daardoor de kraan d; daalt het sap in B weder, doordien het door de kleine openingen in cc naar beneden vloeit, zoo zakt de bol e, de kraan opent zich weder en eene nieuwe hoeveelheid sap vloeit van D naar B. Het sap vloeit alzoo geregeld door de dikke laag kool naar beneden en verzamelt zich tusschen de beide bodems, van waar men het door middel van de kraan t in een daaronder geplaatsten bak kan laten afvloeijen. Ter zijde van A bevindt zich nog eene buis m, welke dient om de lucht, die zich aanvankelijk in den toestel bevindt, te laten
ontwijken.
De hoogte van den cilinder AB bedraagt meestal 15-20 voet, terwijl zijn diameter 2½-3 voet bedraagt. In den regel zijn verscheidene dergelijke filtreer-toestellen naast elkander geplaatst, daar het niet voldoende is het sap slechts éénmaal te filtreren; meestal wordt het sap, dat uit het eerste filtrum afvloeit, op het tweede geleid, en zoo vervolgens.
Dit filtreren dient om het sap te ontkleuren en tevens om het van een aantal stoffen te ontdoen, die later de kristallisatie van de suiker zouden verhinderen. De dierlijke kool bezit namelijk de eigenschap, aan gekleurde vloeistoffen de kleurstoffen te onttrekken. Het sap nu, dat ongekleurd is, als het pas uit de beetwortelen is uitgeperst, wordt door de inwerking der lucht spoedig geel of licht bruin van kleur, en deze kleur zou bij het indampen nog donkerder worden, zoodat men dan bruine, en

{==755==} {>>pagina-aanduiding<<}
geen witte suiker verkrijgen zou. In Oost- en West-Indië geschiedt dit filtreren van het suikerriet-sap, dat even zoo bij het indampen bruin gekleurd wordt, in den regel niet; en dit is de reden dat aldaar meestal bruine suiker gewonnen wordt. De dierlijke kool dient echter niet alleen om de bruin gekleurde stoffen aan het sap te onttrekken, maar ook om een deel der zouten (op wier nadeelige werking bij het kristalliseren der suiker wij boven reeds opmerkzaam maakten), en tevens om de kalk, wanneer die door het doorvoeren van koolzuur nog niet geheel mogt afgescheiden zijn, uit het sap te verwijderen. In sommige fabrieken wordt zelfs, ter afscheiding van de kalk, in het geheel geen gebruik gemaakt van koolzuur, maar geschiedt deze afscheiding alléén door het filtreren; men moet dan echter het filtreren meermalen herhalen en heeft dus dan meer dierlijke kool noodig.
Wanneer de dierlijke kool eene zekere hoeveelheid kleurstoffen, zouten of kalk heeft opgenomen, verliest zij de eigenschap daarvan nog meer aan het sap te onttrekken. Men laat dan den cilinder A (Fig. 3) geheel leeg loopen, en giet van boven kokend water op, om het sap, dat nog aan de dierlijke kool aanhangt, zooveel mogelijk uit te spoelen. Men neemt dan het deksel cc en de sluiting C (Fig. 3) weg, verwijdert de uitgewerkte kool, en vult den cilinder met nieuwe. De uitgewerkte dierlijke kool kan weder voor het gebruik geschikt gemaakt worden; doch het zou ons thans te ver afvoeren wanneer wij de wijzen, waarop dit geschiedt, hier wilden beschrijven.
De eigenschap van dierlijke kool om kleurstoffen en zouten vast te leggen werd in 1828 ontdekt door Dumont, naar wien de zoo even beschrevene toestel Dumontsch filtrum genoemd wordt.
Wanneer nu het sap door herhaald filtreren geheel kleurloos geworden is, moet het worden ingedampt. Dit indampen moet met bijzondere voorzorgen geschieden. Vroeger toch (zie bladz. 656) merkten wij reeds op, dat rietsuiker door koking met water allengs in slijmsuiker, d.i. in suiker die niet kristalliseren kan, overgaat; en deze omzetting heeft des te sneller plaats, naarmate de kooktemperatuur van het vocht hooger is. Nu is het niet mogelijk deze omzetting geheel te voorkomen; maar men kan ze toch zeer klein maken, door het sap zoo snel mogelijk en bij eene temperatuur, die zoo laag mogelijk is, te laten verdampen. Daarenboven moet men zorgen, dat het sap niet aanbrandt, omdat bij het aanbranden vooreerst een deel der suiker verloren

{==756==} {>>pagina-aanduiding<<}
gaat, maar er daarbij ook verschillende bruine en zwart gekleurde ligchamen ontstaan, die het sap weder bruin kleuren, zoodat dan eene nieuwe filtratie door dierlijke kool noodig zou zijn.
Om nu aan al deze vereischten te voldoen begint men met het sap in te dampen in koperen of ijzeren ketels, binnen welke zich een spiraalvormig gewonden metalen buis bevindt, waardoor stoom geleid wordt. Het sap wordt alzoo door den stoom aan het koken gebragt, en het aanbranden is onmogelijk geworden.

{== afbeelding 
	
Fig. 4.==} {>>afbeelding<<}
    
 Somtijds wordt de waterdamp, die van het kokende sap in den eersten ketel opstijgt, in de spiraalvormig gebogen buis van den tweeden ketel geleid en dient daar om dezen te verwarmen; op deze wijze kan men eene aanzienlijke hoeveelheid stoom besparen. Is op deze wijze het sap tot eene zekere mate van concentratie gebragt, zoo geschiedt de verdere indamping in bijzondere toestellen, waarin men het sap bij eene lagere temperatuur kan laten koken, en die berusten op het beginsel, dat de tem-
{==757==} {>>pagina-aanduiding<<}
peratuur, waarbij eene vloeistof kookt, des te lager is, naarmate de drukking op die vloeistof kleiner is. De pan, waarin het sap verdampt, wordt in verbinding gebragt met eene luchtpomp, die zoowel de lucht als de gevormde waterdampen voortdurend wegpompt, zoodat het vocht bij eene veel lagere temperatuur (meestal 70o-75o Celsius) kookt. De toestellen, die op deze wijze zijn ingerigt, noemt men vacuüm-pannen. Eene der meest gebruikelijke inrigtingen is in Fig. 4 afgebeeld, terwijl Fig. 5 de voornaamste deelen daarvan in doorsnede voorstelt.


{== afbeelding 
	
Fig. 5.==} {>>afbeelding<<}
    

B is de eigentlijke kookpan; zij is geheel gesloten en van boven met een helm k voorzien, die door de buis l met den zoogenoemden condensator A in verbinding staat. De condensator staat weder in verbinding met de luchtpomp, welke op de figuur niet is aangegeven. De stoom, die ter verwarming van het sap dient, wordt aangevoerd door de buizen r en s, en doorloopt de spiraalvormige buis g (Fig. 5). Het ingedampte sap wordt door de kraan f (Fig. 5) en de buis o (Fig. 4) in de bakken p en q neergelaten. - Tot het vullen van de kookpan dient het ijzeren cilindervormige vat G; dat van boven door de buis a en van onderen door de buis i met de kookpan in verbinding staat; deze cilinder heeft van onderen gemeenschap met drie buizen b, c en d, waardoor men naar verkiezing sap, stroop of water in den cilinder G kan brengen; u is eene uitwendig aangebragte glazen buis, om den stand van het vocht in den

{==758==} {>>pagina-aanduiding<<}
cilinder G te kunnen aflezen. Is nu deze cilinder gevuld, zoo sluit men de kranen b, c en d, en opent a en i; daar G hooger geplaatst is dan B, vloeit alzoo het sap uit den cilinder naar de kookpan. De cilinder dient tevens om het sap, dat in de kookpan gebragt wordt, te meten. - Door de buis n kan men, bij den aanvang der bewerking, stoom in de kookpan brengen om de werking der luchtpomp, ter verkrijging van een luchtledig, te ondersteunen. Door de opening e kan men eene proef nemen van het kokende sap, om te beoordeelen of het reeds genoeg is verdampt; g is een vetkraan, waardoor men een weinig boter in de kookpan kan brengen om het soms te sterke schuimen van het kokende sap te voorkomen; f is het zoogenoemde mangat, hetwelk dient om de kookpan inwendig te kunnen reinigen. Bij h 1) ziet men een manometer, om de drukking aan te geven; z is een thermometer, die de temperatuur van het kokende vocht aanwijst. Eindelijk bevinden zich, op twee aan elkander tegenovergestelde plaatsen, in den wand der kookpan twee stevige glasruiten, waardoor men den gang van het koken kan waarnemen.
Thans eischt nog slechts de inrigting van den condensator A eene verklaring. Deze bestaat uit een stevig omhulsel, hetwelk zoodanig is ingerigt, dat het mogelijk overspattende sap zich niet met het condensatie-water kan vermengen, maar door de kraan y weder afgetapt kan worden; de glazen buis x dient om de hoogte van het overgespatte vocht aan te geven. Door de buis m, die in een groot aantal kleine openingen, gelijk een bloemengieter, eindigt, stroomt nu voortdurend koud water in den condensator, hetwelk in w de aangevoerde waterdampen snel verdigt; door de buis aan het ondereinde van den condensator A worden het water en de lucht door de luchtpomp verwijderd.
Men ziet uit het voorgaande, dat de inrigting eener vacuüm-pan vrij zamengesteld is, en dat, daar de luchtpomp voortdurend in werking moet zijn, de bewerking vrij kostbaar is. In weerwil hiervan worden de vacuüm-pannen echter, (met uitzondering van sommige, slecht ingerigte fabrieken in Rusland), algemeen gebruikt, wegens de geringe hoeveelheid suiker, die bij deze wijze van verdamping in slijmsuiker overgaat.
Wanneer nu het sap op de zoo even beschrevene wijze ge-
{==759==} {>>pagina-aanduiding<<}
noegzaam is ingedampt, laat men het afvloeijen in de bakken p, q (Fig. 4), waarin het langzaam afkoelt en de kristallisatie spoedig begint 1). Er vormen zich een groot aantal kristalletjes, wier grootte men eenigzins regelen kan door de massa al of niet met stoom te verwarmen en door al of niet te roeren. Meestal bepaalt de geaardheid van het sap, welke handelwijze de beste is. Is de kristallisatie ver genoeg voortgegaan, zoodat het geheel in eene min of meer dikke brij veranderd is, dan wordt deze in platte bakken of vormen overgebragt, alwaar het vocht, dat zich nog tusschen de kristalletjes bevindt, door kleine openingen in den bodem kan wegvloeijen. Het afvloeijende vocht draagt den naam van stroop. De overblijvende suiker houdt echter nog eene aanzienlijke hoeveelheid van deze stroop terug, en moet dus daarvan nog gezuiverd worden. Dit geschiedt òf door het zoogenoemde dekken, òf door centrifugaal-machines. Bij de laatste wordt de zooveel mogelijk uitgelekte suikermassa in een metalen cilinder gebragt, welks wanden uit stevig metaalgaas bestaan; de cilinder wordt nu zeer snel rond gedraaid (1200-1400 maal in de minuut), waardoor de vloeibare stroop, ten gevolge der middelpunt-vliedende kracht, door de openingen dringt, terwijl de kleine suikerkristallen droog binnen den cilinder achterblijven. De andere handelwijze ter verwijdering van de stroop,
het dekken, bespreken wij bij het raffineren.
De aldus verkregen stroop bestaat uit water, waarin ten eerste nog eene aanzienlijke hoeveelheid kristalliseerbare suiker is opgelost, en waarin ten tweede meer of minder slijmsuiker voorkomt, benevens alle stoffen, die oorspronkelijk in het beetwortelsap voorkwamen en daaruit niet bij het klaren en het filtreren verwijderd zijn. Door verdere indamping, of ook door vermenging met eene nieuwe hoeveelheid geklaard sap, wordt de kristalliseerbare suiker (de rietsuiker) daaruit nog zooveel mogelijk gewonnen.
Maar eindelijk houdt men eene donker bruine stroop over, bestaande uit water, slijmsuiker, verschillende zouten en andere stoffen, oorspronkelijk uit het sap afkomstig. Deze stroop heeft

{==760==} {>>pagina-aanduiding<<}
een zeer onaangenamen smaak, en wordt daarom niet of weinig, zoo als de stroop uit suikerriet verkregen, als toevoegsel bij het eten gebruikt. Men gebruikt de beetwortelstroop òf ter bemesting van het land, waarop weder beetwortelen gekweekt worden, waarvoor zij, wegens haar gehalte aan zouten, eene groote waarde bezit; òf wel men gebruikt de stroop ter bereiding van spiritus. In het laatste geval wordt de stroop met water aangemengd en hierbij gist gevoegd; de vloeistof gaat gisten, en daarna wordt de ontstane spiritus afgedestilleerd. Het overblijvende vocht bevat nog de zouten van de stroop; het wordt tot droog verdampt, en uit het vaste overblijfsel wordt voornamelijk de potasch afgezonderd, die daarin tot een vrij aanzienlijk bedrag voorkomt en tot verschillende tecbnische doeleinden wordt aangewend. Vooral in Frankrijk en Duitschland wordt op deze wijze tegenwoordig veel potasch als nevenproduct gewonnen. Hoe aanzienlijk het bedrag hiervan zijn kan, kan daaruit blijken, dat alleen de groote beetwortelsuiker-fabriek te Waghäusel in Baden (zie boven, bladz. 743) jaarlijks 300.000 Ned. ponden gezuiverde koolzure potasch, als nevenproduct bij de suikerfabriekatie, in den handel zendt.
De gekristalliseerde suiker, op de straks beschreven wijze verkregen, is in den regel nog niet geheel wit van kleur en heeft daarenboven een zeer onaangenamen bijsmaak, ten gevolge van het voorhanden zijn van verontreinigingen. Men noemt ze nu ruwe beetwortelsuiker. Somtijds geschiedt de verdere zuivering in de fabrieken zelve, waarin de beetwortelen verwerkt zijn; doch meestal, althans hier te lande, heeft de verdere reiniging der ruwe suiker in andere fabrieken plaats, die den naam van suiker-raffinaderijen dragen, en die vooral in onze hoofdstad op groote schaal worden aangetroffen 1). Deze laatste fabrieken bespreken wij later (bladz. 763 en verv.); eerst willen wij nog melding maken van enkele afwijkingen in de boven beschrevene bereidings-wijze der ruwe beetwortelsuiker.
Onder de verschillende boven beschrevene toestellen is een der kostbaarste de hydraulische pers, die gebruikt wordt om de

{==761==} {>>pagina-aanduiding<<}
fijn geraspte beetwortelen uit te persen, waarbij, zelfs bij de sterkste persing, nog een deel der suiker in de brij achterblijft en dus verloren gaat. Ten einde in deze bezwaren te voorzien heeft men getracht het sap op andere wijzen af te zonderen. In de eerste plaats heeft men eene handelwijze beproefd, die op het volgende neêrkomt. De beetwortelen worden, na gereinigd te zijn, aan dunne schijven gesneden, en deze worden met heet, of ook wel met koud water uitgetrokken. De ondervinding heeft geleerd, dat de behandeling met koud water, nadat de schijven een korten tijd in water van 75o-85o Celsius gedompeld zijn geweest, betere resultaten opleverde, dan de uittrekking met heet water, vooral omdat het moeijelijk is dit laatste voortdurend op dezelfde temperatuur te houden, en afwisselingen van temperatuur in het algemeen zeer schadelijk op het sap werken. - In de tweede plaats heeft men getracht, nadat de beetwortelen op de gewone wijze zijn fijn gemalen, deze brij met water uit te spoelen, en het water herhaaldelijk met nieuwe brij in aanraking te brengen, totdat het zooveel mogelijk van het sap heeft opgenomen; iedere hoeveelheid brij wordt telkens met nieuw water vermengd, zoodat nagenoeg al het sap wordt uitgespoeld. Het spreekt echter van zelf, dat men bij deze handelwijze, zoowel als bij de vorige, meer brandstof noodig heeft om het sap te verdampen, daar ook het toegevoegde water als damp moet ontwijken. - In de derde plaats heeft men ook beproefd, uit de op de gewone wijze verkregen brij door de middelpunt-vliedende kracht, in snel ronddraaijende cilinders met doorboorden mantel, het sap af te zonderen, waarbij evenwel eene groote beweegkracht noodig is. - Geen dezer drie handelwijzen echter, ofschoon hier en daar somtijds met vrij goed gevolg aangewend, heeft zulke resultaten opgeleverd, dat zij algemeen in gebruik is gekomen; zoodat in verreweg de meeste fabrieken de beetwortelen verwerkt worden
volgens de vroeger door ons beschrevene methode.
Eindelijk moeten wij nog melding maken van het droogen der beetwortelen. Het is een groot bezwaar voor alle beetwortelsuiker-fabrieken, dat zij slechts gedurende een deel van het jaar werken kunnen. De beetwortel-oogst neemt namelijk in September of October een aanvang, en de fabrieken komen dan in werking; gedurende den winter kunnen de beetwortelen, in kuilen in den grond, mits voor de vorst beschut, goed bewaard worden, en dus kunnen de fabrieken gedurende den winter blijven voort-
{==762==} {>>pagina-aanduiding<<}
werken; doch tegen het voorjaar beginnen de wortelen uit te loopen, het suikergehalte neemt aanzienlijk af, en dus moet de geheele voorraad vóór de lente zijn verwerkt. In ons land werken de meeste fabrieken slechts tot de maand Maart. Gedurende de overige maanden van het jaar moeten zij, bij gebrek aan grondstof, stilstaan, en dit veroorzaakt natuurlijk, uit een finantiëel oogpunt, groote schade. Om in dit bezwaar te voorzien heeft men beproefd de beetwortelen te droogen. Zij worden daartoe aan dunne schijven gesneden, en deze worden in matig verwarmde vertrekken zoo snel mogelijk gedroogd. De aldus van vocht ontdane schijven kunnen nu onveranderd gedurende het voorjaar en den ganschen zomer bewaard worden; vóór het gebruik worden zij met dunne kalkmelk nat gemaakt, en daarop met water van 80o Celsius uitgetrokken. De fabrieken kunnen alzoo het geheele jaar doorwerken. Tegenover dit voordeel staat echter het bezwaar, dat het zeer moeijelijk is de versche schijven gelijkmatig te droogen, daar de kleinere schijven spoediger droog zijn dan de grootere, en het suikergehalte afneemt wanneer zij, eenmaal droog zijnde, nog langer verwarmd blijven. De kleinere schijven verliezen dus aan suiker; of, wanneer men ze bij eene lagere temperatuur droogt, die aan de reeds drooge schijven geen nadeel zou doen, zoo droogen de grootere schijven te langzaam, en bij deze wordt dan een deel der suiker ontleed. - De
moeijelijkheid van het droogen is vooral oorzaak, dat deze methode niet meer wordt toegepast. In enkele Duitsche fabrieken wordt zij echter ten deele aangewend, vooral bij die, welke eene zeer groote hoeveelheid beetwortelen verwerken; men heeft daarbij namelijk nog het voordeel, dat de transport-kosten voor de gedroogde beetwortelen veel kleiner zijn dan voor de versche; daar 5 pond, versche beetwortelen, na aan schijven gesneden en gedroogd te zijn, slechts 1 pond wegen. Bij eene groote fabriek, die veel beetwortelen verwerkt, kunnen deze natuurlijk niet alle in hare onmiddellijke nabijheid groeijen; voor een deel moeten zij van verre worden aangevoerd, en deze kunnen dan met voordeel vooraf aan schijven gesneden en gedroogd worden. In de groote fabriek te Waghäusel in Baden b.v., die jaarlijks 50-60 millioen Ned. ponden beetwortelen verwerkt, (zie bladz. 743), worden de beetwortelen voor een deel in verschen staat, maar voor een deel ook gedroogd aangewend. Voor kleinere fabrieken levert echter het droogen tot nog toe in het algemeen geen voordeel op.


{==763==} {>>pagina-aanduiding<<}

Het raffineren.

Vroeger (bladz. 668) hebben wij gezien, dat de suiker, zoo als zij uit Oost- of West-Indië naar Europa wordt gevoerd, nimmer volkomen zuiver is. Zij is altijd min of meer bruin van kleur, heeft een eigenaardigen, stroopachtigen smaak en bevat nog een tal van verontreinigingen, die deels van het rietsap afstammen, deels er later in gekomen zijn, zoo als zandkorrels, rietvezels, enz. Ook de beetwortelsuiker, zoo als die door de fabrieken, waarin zij bereid is, wordt afgeleverd, is nooit geheel zuiver; zelden is zij wit van kleur, en dat zij nog andere stoffen ingemengd bevat, blijkt o.a. uit den eigenaardigen, zeer onaangenamen smaak, die aan de ruwe beetwortelsuiker eigen is. Het verwijderen dier inmengselen, het bereiden van volkomen zuivere suiker, is het doel van het raffineren. Zoowel voor de Indische als voor de beetwortelsuiker geschiedt het op nagenoeg dezelfde wijze, en dikwijls is het voordeelig de beide suikersoorten dooreengemengd te raffineren.
De bruine, ruwe Indische suiker, of wel de ruwe beetwortelsuiker wordt in eene kleine hoeveelheid heet water opgelost. In ons land wordt de Oost-Indische suiker doorgaans aangevoerd in kisten van bamboesriet, die den naam dragen van kranjangs. Deze kranjangs worden geopend en de suiker wordt er met een stomp mes zooveel mogelijk uitgehaald, waarbij de harde klompen, die er dikwijls in voorkomen, fijngehakt worden; meestal blijft hierbij aan de wanden der kisten eene aanzienlijke hoeveelheid van de vochtige en dikwijls kleverige suiker hangen, die er moeijelijk met de hand of met behulp van werktuigen uit te verwijderen is. Daarom worden de bijna geheel geledigde kranjangs boven een koperen bak omgekeerd en wordt er nu stoom in geleid, welke zich aan de wanden van den kranjang verdicht, de aanhangende suiker oplost en zoo naar beneden vloeit. Op deze wijze worden de kisten met zoo min mogelijk water geheel uitgespoeld. De afvloeijende verdunde suikeroplossing wordt gebezigd, zoo noodig onder toevoeging van nog meer heet water of stoom, om de overige suiker op te lossen. Gewoonlijk zijn ter oplossing van 100 pond suiker 30 pond water voldoende. Het oplossen geschiedt in groote koperen ketels, welke ieder eenige honderde ponden suiker kunnen bevatten, en die den naam dragen van klaarpannen.

{==764==} {>>pagina-aanduiding<<}

Bij de zoo verkregen ruwe oplossing wordt nu in de klaarpannen fijn beenzwart (3-5 percent van het gewigt der suiker) en versch ossenbloed (1-2 percent) gevoegd. De massa wordt nu sterk omgeroerd, en te gelijkertijd met stoom verwarmd, waartoe de ketel, waarin deze bewerking plaats heeft, van een dubbelen bodem is voorzien, waartusschen de stoom wordt toegelaten. Zoodra het vocht heet genoeg geworden is, begint een der bestanddeelen van het bloed, het eiwit (hetzelfde ligchaam, dat ook in het wit der eijeren voorkomt), te stollen, en er vormt zich eene dikke, zwarte schuimlaag; dit schuim bestaat uit het gestolde eiwit van het bloed, waarin het fijnverdeelde beenzwart en alle zwevende deeltjes van de suikeroplossing worden opgenomen, terwijl ook alle eiwitstoffen, die nog in de suiker mogten voorhanden zijn, door het koken stollen en in het schuim overgaan. Het vocht onder het schuim is nu volkomen helder geworden. Het ossenbloed, dat hiertoe gebezigd wordt, moet, onmiddellijk nadat het aan het geslachte rund onttrokken is, met een bezem of een bundel staafjes geklopt worden, om een der bloedbestanddeelen, de vezelstof of fibrine, daaruit te verwijderen. Deze vezelstof toch is oorzaak, wanneer zij in het bloed blijft, dat het bloed, weinige minuten nadat het aan het dier onttrokken is, stolt en een zoogenoemden bloedkoek vormt, in welken toestand het voor het raffineren der suiker niet bruikbaar is. Door het kloppen met een bundel staafjes vormt zich geen bloedkoek, maar zet de vezelstof zich als dunne vezels op de staafjes af, terwijl het overblijvende bloed nu vloeibaar blijft, en in gezwavelde kruiken of vaten eenige dagen bewaard kan worden. Hoe verscher evenwel het bloed wordt aangewend, hoe beter; want spoedig gaat het in bederf over, er ontwikkelen zich gassen van een uiterst onaangenamen reuk, en deze rotting kan een nadeeligen invloed op de suiker uitoefenen.
In vroeger tijd gebruikte men bij het raffineren geen ossenbloed, maar voegde in de plaats daarvan het wit van ongekookte kippen-eijeren aan de suikeroplossing toe. De werking was hierbij volkomen dezelfde, doch wegens den prijs heeft men in later tijd het duurdere kippen-eiwit vervangen door het veel goedkoopere ossenbloed, waarin, zooals wij zagen, hetzelfde bestanddeel (eiwit) voorkomt en dus de werking dezelfde is.
Om nu, na het opkoken met ossenbloed en beenzwart, het heldere vocht van het schuim te scheiden, laat men het filtreren

{==765==} {>>pagina-aanduiding<<}
door linnen zakken. Deze zakken zijn op eene eigenaardige wijze ingerigt. Het vocht vloeit eerst in een langen, wijden zak van fijn linnen, die in een even langen, maar veel naauweren zak van zeer grof linnen besloten is. De binnenste zak vormt daardoor een groot aantal plooijen, waardoor het sap er sneller doorvloeit, terwijl de buitenste, grove zak den binnensten ondersteunt en dus het scheuren van dezen voorkomt. Het zwarte schuim blijft natuurlijk in den binnensten, fijnen zak terug. Is al het vocht er doorgevloeid, zoo wordt de overblijvende, zwarte massa uitgeperst, waarbij de buitenste zak alweder den binnensten beschermt. Wat na de uitpersing in de zakken terugblijft wordt meestal als meststof voor het land, vooral voor wijnbergen, gebezigd. - Doorgaans is de klaarpan van onderen met eene korte buis voorzien, waarin zich eene kraan bevindt, en aan die buis worden de beide zakken stevig bevestigd. Heeft zich het schuim in de klaarpan gevormd, zoo heeft men slechts de kraan te openen, en het vocht vloeit onmiddellijk in de zakken, waaronder weder bakken geplaatst zijn om het gefiltreerde vocht op te vangen, dat nu den naam van klaarsel draagt.
Dit klaarsel is nu van alle zwevende deeltjes en van een deel der opgeloste vreemde stoffen ontdaan, doch het is nog gekleurd en heeft een eenigzins onaangenamen smaak. Het wordt nu op nieuw gefiltreerd door groote Dumontsche filtra, die met kleine stukjes dierlijke kool gevuld zijn, en volkomen op dezelfde wijze zijn ingerigt als de bladz. 754 beschrevene.
Het zoo gefiltreerde vocht is nu eene zeer sterke, heldere oplossing van suiker van een strooperig voorkomen; het is geheel kleurloos en heeft een buitengewoon zoeten, aangenamen smaak. Het wordt nu verder in vacuüm-pannen ingedampt tot het op het punt is van te kristalliseren. De inrigting dezer vacuüm-pannen hebben wij mede boven (bladz. 757) reeds beschreven. Doorgaans zijn in ééne suiker-raffinaderij meerdere zulke vacuüm-pannen voorhanden.
Is het vocht tot de behoorlijke sterkte ingedampt, waarbij het altijd weder eenigzins geel of licht bruin van kleur wordt, zoo laat men het uit de vacuüm-pan in groote bakken vloeijen, die ten onregte den naam van koelbakken of koelers dragen, daar het vocht hierin door stoom eerst nog verwarmd wordt tot 80o Celsius. In de vacuüm-pan was de kooktemperatuur hoogstens 75o. Daarop laat men de massa langzaam afkoelen, waarbij zich nu

{==766==} {>>pagina-aanduiding<<}
een groot aantal kleine suikerkristalletjes vormt; om het ontstaan van grootere kristallen te voorkomen, wordt de massa onophoudelijk sterk geroerd. Zoodra de suiker-oplossing genoegzaam is afkoeld en er zich eene genoegzame hoeveelheid zeer fijne kristalletjes gevormd heeft, wordt het dikke vocht in kleine koperen bakken gegoten en daarin gedragen naar de gereedstaande vormen, die doorgaans ten getale van vele honderden naast elkander geplaatst zijn, en die elk de gedaante hebben van een omgekeerd suikerbrood. Het vertrek, waarin deze vormen geplaatst zijn, moet zooveel mogelijk op dezelfde temperatuur gehouden worden. In den regel zijn de vormen van ijzer, doch van binnen verglaasd of geverwd; van onderen zijn zij van eene opening voorzien, die bij het vullen met eene stop gesloten wordt. In Fig. 6

{== afbeelding 
	
Fig. 6.==} {>>afbeelding<<}
    
 is een stel van eenige dezer vormen afgebeeld. Na verloop van 24 uren worden de vormen een voor een opgeligt, de stop wordt er uitgehaald, en de vorm weder op zijne plaats gezet. De suiker is dan zooveel mogelijk gekristalliseerd en vult den geheelen vorm op; doch tusschen de kleine witte kristalletjes bevindt zich nog eene licht geel gekleurde stroop, die nu door de onderste openingen afvloeit in de ruimte m (Fig. 6) en door de buis o naar een afzonderlijken bak geleid wordt. Deze afvloeijende stroop draagt den naam van groene of ongedekte stroop; zij bevat nog zeer veel kristalliseerbare suiker opgelost, en wordt later op nieuw verwerkt om deze af te zonderen.
Nadat de zoogenaamde groene stroop zoo veel mogelijk uit de vormen is gelekt, blijft er in de suikerbrooden nog eene zekere hoeveelheid van deze stroop tusschen de kristalletjes hangen. Deze wordt nu verwijderd door het zoogenoemde dekken, eene bewerking, die wij boven (bladz. 759) reeds vermeldden, en welke daarin bestaat, dat men het bovenste gedeelte van de suiker in den vorm loskrabt, in een weinig laauw water oplost, en deze oplossing boven op de overige suiker in den vorm giet. Deze dringt de stroop, die nog aan de kristalletjes kleeft, naar beneden, zoodat

{==767==} {>>pagina-aanduiding<<}
de gekleurde stroop door eene ongekleurde, zuiverder oplossing vervangen wordt; het afvloeijende vocht wordt door m en o weder afzonderlijk opgevangen. Deze bewerking wordt nu nog twee of drie malen herhaald, doch thans met eene oplossing van volkomen zuivere suiker, en men gaat hiermede voort tot de gekleurde stroop volkomen vervangen is door de ongekleurde oplossing. Men laat het vocht zoo veel mogelijk afvloeijen; somtijds brengt men ook het ondereinde der vormen met eene luchtpomp in verbinding, om door de drukking der buitenlucht de stroop naar beneden te drijven. Nu worden de vormen een voor een omgekeerd, waarbij door zacht te stooten het suikerbrood van den vorm loslaat en er uitvalt; de spits, die altijd het vochtigst en dikwijls ook nog eenigzins gekleurd is, wordt er afgeslagen, met behulp van een draaijend mes wordt er eene nieuwe punt aan gedraaid, en het suikerbrood, nu geheel wit van kleur, wordt naar een verwarmd vertrek overgebragt om gedroogd te worden. Na een paar dagen, als het geheel droog is, wordt het in papier gepakt en is nu geschikt tot verzending.
Het dekken, de bewerking die wij zoo even beschreven, geschiedde in vroeger tijd op eene eenigzins andere wijze. Men legde namelijk boven op de suiker in den vorm eene laag vochtige klei; het water van de klei zakte naar beneden, loste in het bovenste deel van den vorm suiker op, en deze suiker-oplossing verdrong allengs de licht gekleurde stroop. Van daar, dat men deze bewerking ook wel het kleijen noemt, terwijl de Franschen daarvoor nog wel het woord terrer, de Duitschers terriren gebruiken. Tegenwoordig echter heeft het gebruik van klei, althans in ons land, slechts zeer zelden meer plaats, voornamelijk, omdat het moeijelijk is daarbij de suiker schoon te houden.
In den laatsten tijd heeft dit dekken ook reeds bij de ruwe suiker in de Oost- en West-Indiën plaats, hetgeen mede eene der oorzaken is, dat de tegenwoordig uit de tropische landen aangevoerde suiker over het algemeen minder bruin van kleur is dan vroeger.
Door de bij het dekken afgevloeide, licht geel gekleurde stroop, met of zonder toevoeging van eene nieuwe hoeveelheid ruwe suiker, op nieuw in eene vacuüm-pan te verkoken en te laten kristalliseren, verkrijgt men eene nieuwe hoeveelheid geraffineerde suiker, die echter nimmer zóó wit van kleur is als de eerst verkregene. Bij deze tweede kristallisatie wordt ook weder het

{==768==} {>>pagina-aanduiding<<}
dekken aangewend, waarbij men weder eene iets donkerder gekleurde stroop verkrijgt. Deze wordt op nieuw verkookt, waarbij alweder een deel der suiker uitkristalliseert, die nu echter bruin van kleur is; de stroop wordt hiervan meestal niet door dekken, maar door centrifugaal-machines (verg. bladz. 759) afgescheiden, en deze stroop is alweder donkerder van kleur. Zoo tracht men door herhaalde bewerkingen uit de stroop zooveel mogelijk gekristalliseerde suiker te verkrijgen; de laatst verkregene wordt als bruine suiker in den handel gebragt. Ten slotte blijft er eene zeer donker bruine, bijna zwart gekleurde stroop over, waaruit men niets meer kristalliseren kan, en dit is de gewone boerenstroop, in alle Nederlandsche huishoudingen wel bekend. Deze boerenstroop bestaat hoofdzakelijk uit onkristalliseerbare suiker (slijmsuiker), die bij het herhaalde koken uit de rietsuiker ontstaan is, terwijl er daarenboven verschillende bruine of zwarte stoffen in voorkomen, die zich mede bij het langdurig koken gevormd hebben, als ook eenige zouten. Heeft men suiker uit suikerriet geraffineerd, zoo is deze stroop aangenaam van smaak; is echter beetwortelsuiker ter raffinering aangewend, dan heeft de stroop een eigenaardigen, zeer onaangenamen smaak, zoodat zij in het dagelijksch leven niet bruikbaar is. Het verschil ontstaat daardoor, dat in de beetwortelstroop onaangenaam smakende stoffen voorkomen, die afkomstig zijn uit het oorspronkelijke beetwortelsap, of die zich tijdens de verschillende bewerkingen daaruit gevormd hebben; terwijl daarentegen in de stroop, uit suiker van suikerriet verkregen, zekere geurige, aangenaam smakende stoffen worden aangetroffen. De geraffineerde witte suiker evenwel is in beide gevallen volkomen van alle ingemengde stoffen gezuiverd, zoodat zelfs de meest geoefende kenner aan de volkomen gezuiverde en witte suiker niet kan onderscheiden, of zij uit suikerriet dan
wel uit beetwortelen afkomstig is.
Wij hebben zoo straks gezien op welke wijze de witte suiker in den vorm van suikerbrooden verkregen wordt. In vele gevallen wordt de suiker in dezen vorm verzonden; vóór het gebruik wordt zij dan aan kleinere stukjes geslagen of wel fijn geraspt of gemalen. Bij groote verzendingen evenwel heeft de vorm der suikerbrooden zijne eigenaardige bezwaren: zij breken ligt, en vullen daarenboven eene gegevene ruimte, b.v. in een schip, nooit geheel op, zoodat er in die ruimte niet zoo veel kan geborgen worden als met losse suiker het geval zou zijn. Om in

{==769==} {>>pagina-aanduiding<<}
deze bezwaren te voorzien worden dikwijls de suikerbrooden in drie of vier stukken geslagen en vervolgens in een grooten, door stoom gedreven molen (waarvan de inrigting veel gelijkt op die van een koffijmolen) eenigzins fijn gemalen; het verkregen gruis, kleine stukjes en fijne suiker dooreen, wordt dan in houten vaten sterk vastgestampt, en zoo naar andere landen verzonden. Op deze wijze kan in dezelfde ruimte veel meer suiker geborgen worden, dan wanneer zij den vorm van brooden heeft.
De volkomen witte suiker draagt in den handel den naam van raffinade, de iets minder witte den naam van melis; de licht bruine wordt lompen-suiker, de donkerder bruine basterd-suiker genoemd. Raffinade, melis, lompen-suiker, basterd-suiker en boerenstroop zijn derhalve de vijf producten van het raffineren der ruwe suiker of moscovade. Bij eene goede bewerking wordt van de beide eerste producten, de raffinade en de melis, verreweg de grootste hoeveelheid verkregen. Het spreekt echter van zelf, dat in het dagelijksch leven veel meer dan deze vijf soorten worden onderscheiden; zoo spreekt men van lichte en donkere basterd-suiker, enz. enz. Ook in den groot-handel treft men meerdere onderscheidingen aan. Sints vele jaren is namelijk door de Nederlandsche Handelmaatschappij eene serie van 20 nommers, naar de kleur gerangschikt, vastgesteld, waarvan No. 1 de donkerste, terwijl No. 20 de allerwitste is; van deze 20 nommers, worden door de Nederlandsche Handelmaatschappij van tijd tot tijd monsters uitgegeven, telkens zoo veel mogelijk gelijk aan de vroeger uitgegevene. Het is ligtelijk in te zien, dat het donkerste nommer de onzuiverste, het lichtste nommer de zuiverste suiker bevat. Ieder dezer nommers wordt daarenboven nog op het gevoel in meerdere soorten onderscheiden, naar gelang de suiker grover of fijner gekristalliseerd is, waardoor zij voor den raffinadeur eene verschillende waarde bezit. Deze door de Nederlandsche Handelmaatschappij vastgestelde nommers zijn niet alleen door de Nederlandsche regering aangenomen als maatstaf voor de belasting (daar voor onzuivere of bruine suiker hij den invoer minder belasting betaald wordt dan voor zuivere of witte), maar deze nommers worden ook buitenslands als onderscheidingsteekenen gebruikt. Hoeveel de suikerbereiding in onze Oost-Indische bezittingen in de laatste jaren is vooruitgegaan, kan daaruit blijken,
dat, terwijl in vroeger tijd ook de allerlaagste nommers in Europa werden aangevoerd, tegen-
{==770==} {>>pagina-aanduiding<<}
woordig bijna nooit suiker wordt aangebragt, wier nommer lager is dan 7 of 8; no. 10-12 zijn de meest voorkomende nommers onder de ruwe Java-suiker.

Behalve in den vorm van suikerbrooden of zeer fijne kristallen, komt echter de suiker ook in den handel voor onder den vorm van de bekende kandij-klontjes. Alvorens van de bereiding der suiker af te stappen, willen wij nog in het kort aangeven, hoe deze verkregen worden.
De suiker-oplossing wordt hiertoe in de vacuüm-pannen niet zoo ver ingedampt als bij de bereiding van broodsuiker. Zij wordt dan in vooraf verwarmde koperen bakken, de zoogenoemde kandij-bekkens, gegoten, wier inhoud 20 Ned. kannen of meer bedraagt. Aan de zijwanden dezer bekkens bevindt zich een groot aantal kleine openingen, waardoor draden dwars door den bak heen gespannen worden. Men laat de bakken nu gedurende tien of twaalf dagen rustig staan in eene ruimte, die tot omstreeks 50o Celsius verwarmd wordt; deze ruimte noemt men de kandij-kamer. Een hoofdvereischte is, dat de bekkens hier volkomen rustig staan; men mag ze daarom, nadat zij gevuld zijn, volstrekt niet stooten of aanraken, en ook trillingen en dreuningen van den vloer moeten vermeden worden, daar ééne enkele dreuning oorzaak kan zijn, dat de suiker, in plaats van in weinige groote, zich in zeer vele kleine kristallen afzet, zoodat men broodsuiker in plaats van kandij-klontjes verkrijgt. Terwijl de warme suikeroplossing nu alzoo volkomen rustig staat, vormen zich zeer langzaam rondom de draden groote kristallen (kandij-klontjes), en aan de wanden van het koperen bekken, als ook aan de oppervlakte van het vocht, kleinere klontjes. Na verloop van tien tot twaalf dagen is de kristallisatie geëindigd. De bekkens worden nu uit de kandij-kamer verwijderd, de bovenste korst wordt doorgestooten en de nog vloeibare stroop afgegoten. Van de dikke stroop blijft echter veel aan de suikerkristallen hangen. Om deze volkomen te verwijderen keert men-de bekkens om, en leidt er een weinig stoom in; door de warmte wordt de stroop dunner en vloeit nu volkomen af. Soms worden de kandij-klontjes ook nog met koud water afgespoeld. Men laat vervolgens de bekkens in een verwarmd vertrek gedurende één of twee dagen droogen, en neemt dan de klontjes er uit. Deze worden nu uitgezocht, ingepakt en verzonden. De afval wordt, met
de

{==771==} {>>pagina-aanduiding<<}
afgeschonken stroop, op nieuw in water opgelost en voor eene volgende kristallisatie gebruikt.
Het is duidelijk, dat men, door eene volkomen kleurlooze of wel eene nog bruin gekleurde suiker-oplossing te nemen, naar verkiezing witte of bruine kandij-klontjes verkrijgen kan. De volkomen witte klontjes worden verkregen door de allerbeste witte suiker (raffinade) op te lossen en te laten kristalliseren.

Besluit.

Werpen wij thans een terugblik op de verbazende hoeveelheid rietsuiker, uit verschillende planten verkregen, die jaarlijks op de geheele aarde verbruikt wordt. De totale hoeveelheid daarvan bedraagt tegenwoordig omstreeks 3200 millioen Ned. ponden; en dit cijfer zou nog aanzienlijk veel grooter worden, zoo wij de groote massa van andere suikersoorten, die door het menschdom onder allerlei vormen genuttigd worden, hierbij konden optellen. Doch het is klaar, dat de hoeveelheid melksuiker, die jaarlijks in de melk, de hoeveelheid druiven- en slijmsuiker, die jaarlijks in een groot aantal vruchten, in andere plantendeelen, in den honig, enz. door al de bewoners onzer aarde verbruikt wordt, zich zelfs niet bij benadering laten bepalen. Wij weten alleen, dat ook die hoeveelheden verbazend groot zijn. Doch wij bepalen ons thans tot de rietsuiker, die uit het suikerriet, uit de beetwortelen, uit het sap der palmen en uit het sap der ahornen in min of meer zuiveren staat wordt afgezonderd en als zoodanig genuttigd wordt; alléén van deze laat zich de hoeveelheid met eenige juistheid opgeven. De totale productie aan rietsuiker over de geheele aarde bedraagt thans jaarlijks als volgt:

Rietsuiker uit suikerriet	2400 000 000 Ned. ponden.
Beetwortelsuiker	650 000 000 Ned. ponden.
Palmsuiker	110 000 000 Ned. ponden.
Ahornsuiker	37 000 000 Ned. ponden.
	_____
Te zamen	3197 000 000 Ned. ponden.

dat is: aan suiker uit suikerriet ongeveer ¾, aan beetwortelsuiker ruim ⅕, aan palmsuiker 1/30, aan ahornsuiker 1/90 van het geheel.
Letten wij op de steeds toenemende productie aan beetwortelsuiker, terwijl ook de cultuur van het suikerriet in de tropische

{==772==} {>>pagina-aanduiding<<}
landen zich steeds uitbreidt, zoo volgt daaruit, dat de hoeveelheid suiker, die jaarlijks wordt voortgebragt, van jaar tot jaar moet klimmen. Natuurlijk hangt met de suiker-productie het suikerverbruik naauw te zamen. Zoo zien wij ook inderdaad, dat, althans in de beschaafde landen van Europa, het verbruik van suiker voortdurend toeneemt. Zeer sterk is deze toename b.v. in Frankrijk, alwaar verbruikt werd 1)

in het jaar 1838:	120 millioen Ned. ponden;
in het jaar 1856:	170 millioen Ned. ponden;
in het jaar 1858:	200 millioen Ned. ponden;

In Engeland bedroeg het suiker-verbruik 2)

in het jaar 1843:	202 millioen Ned. ponden;
in het jaar 1853:	378 millioen Ned. ponden;
in het jaar 1863:	500 millioen Ned. ponden;

terwijl eene dergelijke toename in het verbruik in de meeste landen van Europa wordt waargenomen.
Zonder twijfel bestaat er een innig verband tusschen deze toename van het suiker-verbruik en de voortgang der beschaving, welke laatste medebrengt, dat de voorwerpen, die aanvankelijk louter artikelen van weelde waren, meer en meer in dagelijksche behoeften overgaan. De hoeveelheid suiker, die in elk land verbruikt wordt, hangt echter niet alléén van den toestand der beschaving af, maar ook van andere oorzaken, zoo als van de levenswijs, van den betrekkelijken rijkdom, enz. De volgende opgaaf, die uit den aard der zaak slechts benaderd wezen kan, en die daarenboven reeds verscheidene jaren oud is, geeft een overzigt van het suiker-verbruik in de voornaamste landen van Europa 3). Jaarlijks wordt gemiddeld per hoofd gebruikt in:

Engeland	15,5 Ned. ponden.
Schotland	15 Ned. ponden.
Ierland	3 Ned. ponden.
Nederland	8 Ned. ponden.


{==773==} {>>pagina-aanduiding<<}


Frankrijk	5 Ned. ponden.
België	4 Ned. ponden.
Duitsch Tolverbond	3,8 Ned. ponden.
Zwitserland	3 Ned. ponden.
Spanje	3 Ned. ponden.
Portugal	2,5 Ned. ponden.
Denemarken	2,5 Ned. ponden.
Polen	2,5 Ned. ponden.
Zweden en Noorwegen	1,5 Ned. ponden.
Oostenrijk	1,3 Ned. ponden.
Italië	1 Ned. ponden.
Rusland	0,8 Ned. ponden.
_____	_____
Gemiddeld voor geheel Europa	3,6 Ned. ponden.

Sommige cijfers mogen nu vrij onzeker zijn, daar de hoeveelheid, die van eene stof verbruikt wordt, zich meestal zeer moeijelijk laat bepalen en dit althans voor de suiker bij sommige landen het geval is, zoo blijkt toch uit de bovenstaande opgave, hoe aanzienlijk het verschil in het suiker-verbruik in verschillende landen van Europa is. Engeland staat in dit opzigt boven aan; opmerkelijk is het verschil tusschen Ierland en Engeland met Schotland. Op Engeland volgt, in grootte van het verbruik, Nederland; dan Frankrijk, België, de staten van het Duitsche Tolverbond, enz. In Engeland is het verbruik ruim 4 maal grooter dan het gemiddelde voor Europa, terwijl in vele landen het verbruik zeer verre onder dit gemiddelde daalt.
Over het algemeen wordt er in groote steden meer suiker verbruikt dan op het platte land. In Parijs b.v. was vóór eenige jaren het jaarlijksche verbruik gemiddeld per hoofd 11 Ned. pónden, terwijl het voor geheel Frankrijk gemiddeld slechts 5 Ned. ponden bedroeg 1).
De bovenstaande cijfers hebben alzoo slechts eene betrekkelijke waarde, te meer daar in vele landen het suiker-verbruik vooral in de laatste jaren zoo aanzienlijk is toegenomen. Boven haalden wij reeds een paar voorbeelden hiervan aan. Ten besluite moge, omtrent het tegenwoordig suiker-verbruik, nog het volgende hier vermeld worden.
In Groot-Brittannië, hetwelk thans 29 millioen inwoners telt,

{==774==} {>>pagina-aanduiding<<}
werden van 1859-1866 gemiddeld jaarlijks 493 millioen kilogram suiker verbruikt, d.i. 17 kilogram per hoofd, en in de jaren 1865 en 1866 gemiddeld 535 millioen kilogram, d.i. 18½ kilogram per hoofd 1).
In Frankrijk bedroeg, bij eene bevolking van 37½ millioen inwoners, het suiker-verbruik van 1858-1864 gemiddeld jaarlijks 227 millioen kilogram, d.i. 6 kilogram per hoofd 2), en na 1864 is dit cijfer nog klimmende.
In de staten van het Duitsche Tolverbond werden, bij eene bevolking van 34 millioen inwoners, van 1863-1866 gemiddeld jaarlijks 165 millioen kilogram suiker verbruikt, d.i. omstreeks 5 kilogram per hoofd 3).
In de Vereenigde Staten van Noord-Amerika is het suikerverbruik mede zeer aanzienlijk, aangezien aldaar van 1854-1866 gemiddeld jaarlijks 362 millioen kilogram suiker verbruikt werden 4). Stelt men de bevolking op 32 millioen, zoo bedraagt dit ruim 11 kilogram per hoofd jaarlijks.
Omtrent ons vaderland hebben wij tot ons leedwezen geen juiste cijfers voor de laatste jaren kunnen verkrijgen.
In geheel Europa worden thans jaarlijks 1200 millioen Ned. ponden suiker verbruikt, waarvan ruim de helft beetwortelsuiker is.
Het resultaat dezer beschouwingen is alzoo, dat het verbruik van suiker in de beschaafde landen ontzaggelijk groot is, en van jaar tot jaar nog aanmerkelijk klimt. Hoe groot de invloed, dien de suiker op den toestand onzer maatschappij uitoefent, nog eenmaal worden zal, laat zich moeijelijk vooruit bepalen.

Amsterdam, 25 October 1867.






{==775==} {>>pagina-aanduiding<<}

Handel en kolonizatie op Madagaskar.

Door E. Epkema.

Overal, waar beschaafde en onbeschaafde volken met elkander in aanraking komen, ontstaat gewoonlijk in het eerst een verkeer, dat zich kenmerkt door gevoel van overwicht aan de ééne en wantrouwen aan de andere zijde. Wanneer de beschaafde natie eene voortdurende vestiging of kolonizatie zich als doel voor oogen stelt, zoo ontwikkele zij eene genoegzame mate van kracht, om daardoor aan de ruwere inboorlingen ontzag en vrees in te boezemen; want veelal is strijd onvermijdelijk en wel een kamp, die energie moet zetten tegenover instinctmatige list. Heeft daarentegen de beschaafde natie alleen de bedoeling om handelsbetrekkingen aan te knoopen, zoo zoeke zij allereerst het wantrouwen der inlanders te verminderen en door verstandige maatregelen zich zulk eene verhouding tegenover de inwoners te verzekeren, dat deze als van lieverlede er toe overgaan om in die betrekking hun voordeel te zien. Dit geschiede met schrander overleg, eerlijkheid en zachtheid; maar, zoo de omstandigheden het vereischen, met doortastende strengheid, die echter nimmer in wreedheid mag ontaarden, op gevaar af van de geheele onderneming te doen schipbreuk lijden.
De zucht tot kolonizatie ontwikkelde zich reeds bij de oude volken, werd in latere eeuwen door de tochten van koene zeevaarders meer en meer uitgebreid en is nog in onzen tijd in vele oorden der wereld menigmaal eene zaak van het hoogste

{==776==} {>>pagina-aanduiding<<}
gewicht. Mogendheden, wier trotsche vloten de zeeën bedekken, wedijveren in dit opzicht met elkander onder het ten toon spreiden van groote krachtsontwikkeling; men denke slechts aan de verschillende vestigingen der Engelschen en Franschen in de meest verafgelegene oorden der wereld, waar zij hun gezag al verder en verder trachten uit te breiden. Doch tevens ziet men dat die natiën op vele punten, waar kolonizatie hun óf minder gewenscht voorkomt, óf tot nog toe op bezwaren is gestuit, wier invloed niet weg te nemen was, handelsbetrekkingen aanknoopen. Zoo is onlangs op nieuw, onder voordeelige voorwaarden naar het schijnt, een handelstractaat door Frankrijk gesloten met Madagaskar, waarbij ook aan de Engelschen vele voordeelen zijn beloofd. Lange jaren hebben Engeland en Frankrijk met niet altijd even eerlijke middelen en grooten naijver op dit uitgestrekte en belangrijke eiland tegen elkander geïntrigeerd. Frankrijk had de oudste relatiën, daar het reeds sedert de 17de eeuw er zich eene illusie van had gemaakt om Madagaskar te kolonizeeren. Engelands betrekkingen tot dat eiland zijn van jongeren datum, sedert het begin van deze eeuw. Kolonizatie of handelsrelatie was lang de vraag; voorloopig schijnt deze beslist te zijn. Ofschoon reeds vroeger dit eiland door enkele reizigers werd bezocht, bleef het toch minder algemeen bekend; in de laatste tijden hebben de reizen van William Ellis, Ida Pfeiffer en anderen er een helderder licht over doen opgaan en zullen ook onze landgenooten, die het bezocht hebben en ten deele nog bezoeken, onze kennis van Madagaskar door belangrijke onderzoekingen vermeerderen; het groote gewicht van dit eiland voor handeldrijvende mogendheden is meer en meer gebleken. Het komt mij dus niet onbelangrijk voor na te gaan wat de kolonizatie van deze Parel der Indische zee heeft doen schipbreuk
lijden en waarom die ook minder wenschelijk is; welke voordeelen daarentegen eene op tractaten steunende handelsrelatie kan en moet opleveren en van welk belang dit eiland op de uitbreiding en den bloei van den handel kan zijn.

Madagaskar, de koningin van den Indischen Oceaan, van Afrika gescheiden door het kanaal van Mozambique, heeft een vlakte-inhoud van meer dan 10000 vierkante mijlen, zoodat het Frankrijk, ja zelfs Engeland en Ierland te zamen in grootte

{==777==} {>>pagina-aanduiding<<}
overtreft, en niet ten onrechte, wegens zijne geographische ligging, door den Britschen zendeling William Ellis beschouwd wordt ten opzichte van Afrika dezelfde plaats in te nemen, als Groot-Brittanje tegenover Europa. Het schijnt wel dat dit eiland reeds bij de ouden bekend was; doch de allereerste berichten zijn die van den Venetiaanschen reiziger Marco Polo, die er in zijne geschriften den naam aan geeft van Magaster of Madagascar. In de verhalen van dien reiziger, wiens waarheidsliefde thans meer op prijs wordt geschat dan door zijne tijdgenooten, lezen wij dat de Groot-Mogol der Tartaren, aan wiens hof Marco Polo lang vertoefde, een gezantschap naar dit eiland zond om onderzoek te doen naar den vogel Roc, een uit de Arabische vertellingen bekend wonderdier; deze zending zou goed geslaagd zijn, want het gezantschap bracht eene veder mede van 80 span lengte en twee palm omvang. Hoe ongeloofelijk dit verhaal ook scheen en met schouderophalen in Europa als onwaarschijnlijk werd ter zijde gesteld, latere onderzoekingen, het vinden van eieren en overblijfselen van den reusachtigen Epyornis Maximus hebben er de waarheid van bevestigd. De inboorlingen noemden het eiland in dien tijd Nossin-dambo, d.i. land der wilde zwijnen, een volkomen juist gekozen naam, daar groote troepen van die dieren in de uitgestrekte wouden van het eiland menigmaal de jachtlust der Malgaschen opwekten; men vindt zelfs gewag gemaakt van jachtpartijen in het groot, door de Hovavorsten met ontzaglijk gevolg gehouden, dikwijls zeer ten nadeele van het gewest, waarheên de tocht zich uitstrekte. Ook noemden de inboorlingen het eiland soms Tani-be, d.i. groot eiland en de Arabieren, die er al vroeg handel op dreven en er zich soms nedergezet hebben, zoodat men nog Arabische
bestanddeelen onder de inlandsche stammen vindt, gaven er den naam aan van Dschesira al Komr, d.i. maaneiland.
De eerste Europeanen, wier aandacht op Madagaskar gevestigd werd, waren de Portugeezen. Deze hadden reeds eenigen tijd van den nieuw ontdekten zeeweg om Afrika's spits gebruik gemaakt om hunne handelsbetrekkingen in Indië meer en meer uit te breiden, toen eene vandaar terugzeilende vloot onder Diego Suarez, eenigszins van den gewonen koers afwijkende, dit eiland, denkelijk in 1503, voor het eerst aandeed en aan eene baai den naam des aanvoerders deed geven. In 1506 kwam er op nieuw eene Portugeesche vloot langs, onder bevel van Ruy Pereira

{==778==} {>>pagina-aanduiding<<}
en Tristan d'Acunha, die aan het eiland den naam gaven van St. Laurentiuseiland, hetzij naar den Heilige van den dag der ontdekking, hetzij naar den vlootvoogd Lorenzo Almeida, zoon van den bekenden onderkoning van Indië.
Doch het bleef voorloopig bij een vluchtig bezoek; want ofschoon behalve de Portugeezen ook de Hollanders en Engelschen al vroeg met Madagaskar handel dreven, ja er zelfs nu en dan factorijen opgericht hebben, de hooggaande argwaan der inboorlingen belette hun echter eene volledige vestiging; en dat hiertoe aangewende pogingen schipbreuk leden, blijkt uit het volgende.
In 1548 trachtten in de zoogenaamde anse aux gallions, waar slechts kleine schepen kunnen ankeren, 70 Portugeezen, aangevoerd door iemand, dien de inboorlingen Macinorbei noemden (wellicht eene verbastering voor Monsignor Bey), eene kolonie te vestigen; op het eilandje Anossi, ook eiland der Portugeezen genoemd, werd een steenen huis gebouwd, welks puinhoopen nog lang getuigden van het treurspel, dat daar werd afgespeeld. De listige inlanders namen den schijn aan van met de vreemdelingen op goeden voet te willen staan, brachten hun levensmiddelen en honigwijn en zouden gezamenlijk met hen een feest vieren ter eere der nieuwe stichting; doch te midden van de feestvreugde wierpen zij het masker van valsche vriendschap af, vielen op de ongewapende Portugeezen aan en doodden allen op vijf na, die met dertig negers, hunne slaven, zich in het steenen gebouw opsloten, door strooptochten en brandschattingen op de inboorlingen wraak namen, totdat er een verdrag werd gesloten, waarvan de hoofdvoorwaarde was, dat de inboorlingen hun levensmiddelen zouden verschaffen totdat een voorbijkomend Portugeesch schip hen aan boord zou nemen. Deze mislukte poging schrikte de Portugeezen van alle verdere plannen tot kolonizatie op Madagaskar af, te meer daar het hun van te weinig belang toescheen in vergelijking van hunne rijke Indische bezittingen.
Even treurig liep de eenige poging der Hollanders af, die op hunne tochten naar Indië soms de Antongilbaai aandeden, die ook voor grootere schepen toegankelijk is, en er rijst en slaven kochten. Eens poogden twaalf Hollanders er zich te vestigen; doch zij ondervonden dat ziekten in dit tropisch klimaat voor vreemdelingen hoogst gevaarlijk zijn, daar de landkoorts, door Ida Pfeiffer erger genoemd dan geele koórts of cholera, hun getal weldra tot vier deed versmelten; deze leidden nog eenigen

{==779==} {>>pagina-aanduiding<<}
tijd een avontuurlijk leven in dienst van een inlandsch vorst, wien zij in zijne oorlogen met de naburen belangrijke diensten bewezen; doch hunne trouweloosheid, onbeschaamdheid en dronkenschap haalden hun eindelijk 's vorsten toorn op den hals en dit kostte hun het leven.
Niet beter ging het den Engelschen, die in 1644 op uitgebreider schaal zich voorstelden het eiland te kolonizeeren. Zij landden daartoe met vierhonderd man bij de monding van de rivier St. Augustin, nestelden zich in een verlaten fort; doch in den tijd van drie of vier jaren sleepte het doodelijk klimaat de meesten in het graf. Daarenboven had de handelwijze dier Engelschen hun den haat en de verachting der inboorlingen op den hals gehaald; zij hadden namelijk, wellicht meenende hierin eene welberekende politiek te volgen, geen deel willen nemen aan de oorlogen, die de stam van die landstreek met naburige stammen voerde; maar hun doel bereikten zij hierdoor niet, want nu beschouwden de inlanders, in wier midden zij zich gevestigd hadden, hen als lafhartigen. Dientengevolge hadden zij moeite om levensmiddelen te erlangen en dat nog wel voor zeer hoogen prijs, terwijl zij die door hunne vrouwen moesten laten afhalen, daar de inboorlingen te fier waren om met zulke lafaards te onderhandelen. Van deze expeditie vonden er driehonderd hun graf op dit eiland, dat niet oneigenaardig dikwijls het kerkhof van het blanke ras is genoemd; het ellendig overschot werd door een schip naar het vaderland terug gebracht.
Zulke mislukte pogingen, een zoo doodend klimaat en het wantrouwen der inboorlingen waren redenen genoeg, waarom noch Portugeezen, noch Hollanders, noch Engelschen lust gevoelden om de kolonizatie op Madagaskar door te zetten. Doch er was ééne natie, die nog wel slechts weinige koloniën bezat, wier scheepsmacht nog niet voldoende ontwikkeld was, maar die toch bestemd was om eens de Engelschen in beide opzichten naar de kroon te steken. Het waren namelijk de Franschen, die met volhardenden ijver in de 17de en 18de eeuw het plan tot vestiging op het groote eiland in de Indische zee ontwierpen, volvoerden, ondanks herhaalde mislukking telkens op nieuw ondernamen; doch eindelijk opgaven, toen zij het onvruchtbare van hunne pogingen hadden ingezien, ofschoon hunne illusie zelfs in deze eeuw niet geheel en al geweken is. Het is merkwaardig

{==780==} {>>pagina-aanduiding<<}
na te gaan, hoe zij deels door te geringe krachtsontwikkeling deels door verkeerde behandeling, nu eens door ongeschiktheid der afgezonden bevelhebbers, dan weder door gebrek aan belangstelling in Frankrijk zelf in hunne pogingen faalden, zonder dat de moed hun daarom geheel benomen werd, zoodat zij telkens, door de eene of andere krachtige en avontuurlijke persoonlijkheid aangewakkerd, op nieuw hun doelwit najoegen. Daarom thans in korte trekken de tochten geschetst, die de Franschen ondernamen naar het eiland, dat zij Isle Dauphin noemden, en waaraan zij zelfs een tijdlang den weidschen titel van la France Orientale durfden geven.
Toen in 1633 eene Fransche maatschappij te Dieppe handelsbetrekkingen met O.I. wilde aanknoopen, om zich ook aan die rijke bron te laven, die reeds menige Europeesche natie had gedrenkt, vestigde zich de aandacht op Madagaskar als een misschien geschikt tusschenstation en aanlegplaats voor de schepen; zoodat er een plan tot nederzetting werd gevormd. Doch reeds voordat de eerste grondslagen waren gelegd, was het kapitaal der maatschappij verteerd, zoodat de plannen moesten gestaakt worden. Daarop kreeg in 1642 zekere kapitein Rigault van Richelieu het uitsluitende privilegie voor 10 jaren tot het doen van expedities naar Madagaskar en omliggende eilanden, op voorwaarde dat hij het land in bezit zou nemen voor den koning van Frankrijk. Dientengevolge vormde zich eene O.I. compagnie; doch het schijnt, dat de particuliere ondernemingen zich niet in voortdurenden bloei mochten verheugen, daar wij zien dat eenige jaren later de staat zich met de expeditiën naar Madagaskar bemoeit, tijdens het bewind van Colbert, ofschoon deze staatsman hierin meer den zin van zijnen meester Lodewijk XIV schijnt opgevolgd te hebben, dan dat die plannen met zijne eigene inzichten strookten.
Het is waarschijnlijk dat door bemiddeling van den staat in 1664 eene maatschappij is opgericht met uitgestrekte privilegiën; o.a. werd ieder vreemdeling, die voor minstens 2000 francs deelnam, genaturaliseerd Franschman; al wat tot bouw en uitrusting der schepen benoodigd was, werd vrijgesteld van alle rechten; er werden premies uitgeloofd voor in- en uitvoer van handelsartikelen en - wat een gewichtig punt was - de koninklijke vloot zou de schepen der maatschappij beschermen. De licht ontvlambare gemoederen der Franschen geraakten in hartstochte-
{==781==} {>>pagina-aanduiding<<}
lijke beweging; er werden brieven van adeldom beloofd aan hem, die zich in den dienst der compagnie zou onderscheiden; de koning woonde in persoon als voorzitter de eerste algemeene vergadering te Versailles bij en men was zeker een witten voet bij Lodewijk te krijgen, zoo men aandeelen in de maatschappij nam. Het kapitaal was vastgesteld op vijftien millioen, waarvan de staat er drie voor zijne rekening nam. De verwachting was hooggespannen en niet geheel ten onrechte; want de keuze van Madagaskar als uitgangspunt voor verdere ondernemingen was niet onjuist; het eiland was gunstig gelegen, vruchtbaar, uitgestrekt en bewoond door eene talrijke, niet onontwikkelde bevolking. Doch de mislukking van het plan is vooral te wijten aan het niet behoorlijk partij trekken van al de bestaande voordeelen; nauwelijks had de compagnie vijf jaren bestaan, of zij verkeerde ten gevolge van slecht beheer, misslagen van allerlei aard, verkwisting en trouweloosheid harer agenten in neteligen toestand en zag zich ten laatste in 1670 verplicht het eiland aan de regeering af te staan, om in het vervolg zich tot rechtstreekschen handel op Indië te bepalen. Doch ook deze verandering van bestuur bracht weinig verbetering aan en de inboorlingen, verbitterd door de hardvochtigheid en hebzucht der Europeanen, richtten in 1672 een bloedbad onder hen aan, waaraan slechts een klein aantal
ontsnapte, die op het eiland Bourbon eene schuilplaats vonden en daar eene kolonie stichtten. Treurig was dus de afloop van eene expeditie, die in den aanvang veel goeds beloofde; hoe nu de zaken langzamerhand, grootendeels door eigen schuld, achteruitgingen, wil ik thans met eenige feiten staven.
Reeds in 1642 was een schip naar Madagaskar vertrokken onder Pronis en Foucquembourg met twaalf Franschen, om de kern voor eene kolonie te vormen, met belofte dat de noodige versterking zou worden nagezonden. Zij vestigden zich te Manghefia aan eene bevaarbare rivier, in een oord, waar welige weilanden aan tallooze kudden vee rijkelijk voedsel verschaften, terwijl een bosch in de nabijheid het noodige timmerhout leverde en de haven tegen de winden beschermd werd door het er voor liggende eilandje St. Lucas. Doch, hoevele voordeelen deze plaatselijke gesteldheid ook opleverde, het klimaat bleek hoogst ongezond te zijn door de uitdampingen der bosschen en de veelvuldige regens, zoodat, toen in 1643 eene versterking van zeventig man was

{==782==} {>>pagina-aanduiding<<}
aangekomen, binnen ééne maand reeds een derde aan ziekte was bezweken. Daarom verlegde Pronis de kolonie naar het schiereiland Tholongar en bouwde het fort St. Dauphin, dat voortdurend het middelpunt van de ephemere macht van Frankrijk in die streken is gebleven.
Om de goede verstandhouding met de inboorlingen te bevorderen, nam Pronis de dochter van een inlandsch vorst tot vrouw, en wellicht zou dit gunstig gewerkt hebben, zoo hij niet een man van een zwak karakter ware geweest; doch dientengevolge was hij zijne vrouw zoozeer te wille, dat hij al hare bloedverwanten onderhield, waardoor veel geld werd verkwist, dat tot opbouwing en onderhoud der nieuwe kolonie bestemd was. Hetzij geldgebrek tengevolge van die misplaatste milddadigheid, hetzij verregaande zorgeloosheid deed hem vergeten magazijnen aan te leggen, zoodat, daar zijne onderhoorigen het kwade voorbeeld van hunnen aanvoerder volgden en onbekommerd voortleefden, er dikwijls geen genoegzame voorraad rijst of vleesch voorhanden was. Dit deed dan gemor ontstaan onder de kolonisten, die zich daarenboven gekrenkt achtten, dat Pronis hen met minachting bejegende en zijne slaven gebruikte als onderhandelaars met de inlandsche hoofden, en ‘last not least’! dat hij een Huguenot was, hetgeen ten tijde van Lodewijk XIV juist geene aanbeveling was om vooruit te komen. Toen er nu in 1644 eene nieuwe versterking van negentig man was aangekomen, werden dezen tegen hem opgezet en ontstond er een oproer, waarbij Pronis gevangen werd genomen en zes maanden lang in boeien bleef gesloten. In dien tijd kwam er eene nieuwe versterking van drie en veertig man onder Roger le Bouvy, die de muiterij hielp stillen en Pronis in zijn gezag herstelde. Deze liet nu twaalf belhamels grijpen, hun haar en baard afscheren en ze deporteren naar het reeds vroeger in bezit genomen eiland Mascareigne, het latere Bourbon. Zonder door die harde les tot beter inzicht gekomen te zijn, beging Pronis eene nieuwe zwakheid en laagheid, daar hij op Bouvy's aanraden zich liet verleiden slaven te verkoopen aan den Hollandschen gouverneur van Mauritius, die hem met dat doel een bezoek bracht. Hij nam daartoe inlanders, die vrijwillig naar
fort Dauphin waren gekomen om er hunne diensten aan te bieden of levensmiddelen te verkoopen. De Hollander beleefde echter weinig genoegen aan zijne slaven; want de meeste stierven onderweg en van de overigen ontvluchtte een groot

{==783==} {>>pagina-aanduiding<<}
aantal op Mauritius hunnen meesters naar de bosschen. Het is dus niet te verwonderen, dat de toestand der kolonie allertreurigst was, daar de muiterij ieder oogenblik op nieuw zich dreigde te verheffen en de inboorlingen uiterst verbitterd waren. Die toestand werd ten laatste ook in Frankrijk bekend en de O.I. compagnie zond in 1648 den Sieur de Flacourt, een gunsteling van Fouquet, om Pronis te vervangen. Doch ook diens bestuur kenmerkte zich door voortdurende vijandelijkheden met de inboorlingen, waarbij de Franschen dikwijls veel dapperheid en energie aan den dag legden. Zoo had het fort eens eene belegering te doorstaan van het opperhoofd Dian Tseronh, die met tienduizend man tegen de Franschen optrok en bijgestaan werd door andere vorsten, daar Flacourt de spreuk divide et impera niet in toepassing had weten te brengen. Dat men ook in Flacourt's bestuur misslagen weet aan te wijzen, blijkt o.a. daaruit, dat hij eens de onvoorzichtigheid had het fort gedurende eenige weken te verlaten om zich in het N.O. van het eiland levensmiddelen te gaan aanschaffen; tot zijn geluk maakten de inboorlingen van dezen misslag geen gebruik. Ook zag hij niet in, dat de verbonden, die sommige stammen nu en dan met hem sloten, tot niets anders dienden, dan om onder het masker van vriendschap hunne oorlogzuchtige bedoelingen verborgen te houden tot het tijdstip, dat hun aanslag rijp was. Doch het ergste was, dat men hem geene versterking meer uit het moederland zond; hij besloot daarom naar Frankrijk te reizen en liet het fort onder bevel van zijn luitenant in 1653 achter; doch storm noodzaakte hem tot den terugkeer en in 1654 kwamen daarop twee Fransche schepen aan, die het treurige bericht brachten, dat de O.I. compagnie bankroet was en geen nieuw contrakt had willen sluiten. Toch schijnt Flacourt last gekregen te hebben om te blijven; want zijn beschermer Fouquet zond hem eenige zendelingen, die de inwoners zouden bekeeren, met last hun alle
mogelijke ondersteuning te doen genieten; maar dezen hebben door hun overdreven bekeeringsijver aan den Franschen naam op het eiland meer kwaad dan goed gedaan.
Wel kwam nu het bericht dat, ondanks de opheffing der compagnie, de Hertog de la Meilleraye de zaken voor eigen rekening zou voortzetten; doch Flacourt wantrouwde de zaak en, daar hij zich met eigen oogen van de waarheid wilde overtuigen, ging hij scheep naar Frankrijk en liet den zwakken

{==784==} {>>pagina-aanduiding<<}
Pronis, die ter kwader ure weder met de schepen uit Frankrijk was gekomen, op nieuw als bestuurder achter. Én zijne bekende zwakheid, én het verwaarloozen van de kolonie door het moederland, deed de Fransche expeditie op Madagaskar een kwijnend bestaan voortsleepen, terwijl zelfs eens het fort Dauphin door de inboorlingen werd in brand gestoken.
Ook Pronis' opvolger Desperries maakte zich door uitspattingen gehaat en de onverstandige wijze, waarop de zendelingen, Lazaristen, te werk gingen, deed veel kwaad. Doch in 1663 kwam er een nieuw bestuurder, Chamargon, die door zijne verstandige en bevredigende politiek de zaken een weinig uit haar verval opbeurde. Grooten steun had hij aan een man, die zich door zijne betrekkingen, huwelijk en gewoonten geheel aan de inboorlingen had aangesloten; dit was een bekwaam avonturier, geboortig van la Rochelle, Levacher geheeten, doch bij de inlanders onder den naam Lacase bekend. Toch was de toestand van de kolonie verre van bloeiend en vonden er nog gedurig botsingen plaats, toen de zucht tot kolonizatie in Frankrijk weder zeer werd aangewakkerd door het oprichten van de compagnie onder Colbert's bestuur in 1664.
Nu poogde men beter te slagen door meerdere krachtsontwikkeling en door eene goede keuze van bestuurders, daar men te recht inzag, dat hierop vroeger te weinig was gelet en dat deze beide omstandigheden het geheele kolonizatieplan hadden doen schipbreuk lijden of althans in de hoogste mate hadden belemmerd.
In 1667 werd de markies Montevergue met den titel van kommandant naar fort Dauphin gezonden met tien schepen; hem begeleidden twee directeuren van de compagnie, een procureurgeneraal, vier compagniën infanterie, eenige kooplieden en twee en dertig vrouwen. Hij nam, wel wat voorbarig, den weidschen titel aan van Admiraal en Gouverneur van la France Orientale; doch, luisterende naar de raadgevingen van bovengenoemden Lacase, sloot hij vriendschapsverbonden met de inboorlingen en bracht een toestand van rust en vrede te weeg, die van heilzame uitwerking had kunnen zijn, zoo men niet in 1670 den verstandigen Montevergue had teruggeroepen en oorlogschepen gezonden onder zekeren Delahaie, die zich als vice-koning deed erkennen, Chamargon tot onderbestuurder en Lacase tot majoor van het eiland benoemde, dat nu door de compagnie aan den

{==785==} {>>pagina-aanduiding<<}
koning van Frankrijk in eigendom werd afgestaan. Doch de verkeerde maatregelen, door het nieuwe bestuur genomen, deden voortdurend uitbarstingen van vijandelijkheid met de inboorlingen ontstaan, den Franschen naam meer en meer gehaat worden en sleepten eindelijk de geheele vernietiging van hunne macht op het eiland na zich. De vice-koning Delahaie verliet lafhartig en schandelijk zijn post en stak met een schip van fort Dauphin naar Surate over, tengevolge waarvan Chamargon en Lacase de slachtoffers werden van de woede der inboorlingen, terwijl eenige overgebleven Franschen en zendelingen het geluk hadden ten laatste aan boord van een schip te ontkomen.
De treurige uitslag van deze expeditie deed in Frankrijk den ijver voor de kolonizatie op Madagaskar verflauwen; ofschoon het zijne souvereiniteitsrechten deed gelden in 1686, 1712, 1720 en 1725, werd echter de lust tot kolonizatie eerst weder opgewekt in 1768, toen men op nieuw zekeren Mandave naar fort Dauphin zond, dat nog altijd in wezen bleek te zijn; hij ontving den uitdrukkelijken last om door zachtheid de vriendschap der inboorlingen voor zich te winnen en zich zooveel mogelijk van vijandelijkheden en vertoon van macht te onthouden; doch het bleek ook toen duidelijk dat, wanneer zachtheid van bestuur niet gesteund wordt door krachtsontwikkeling, die de inboorlingen eerbied afdwingt, alle pogingen moeten falen.
In dien tusschentijd was een overblijfsel der gevreesde Flibustiers, die op de kusten zeeroof pleegden en de slavernij invoerden, het eenige Europcesche element op Madagaskar geweest.
Wij zijn nu gekomen tot eene zeer avontuurlijke expeditie, die én door het karakter van den hoofdpersoon én door de omstandigheden, waaronder zij plaats greep, zeer merkwaardig is, zonder nogtans tot eenig beter resultaat geleid te hebben. Zekere Moritz August, Graaf von Benjowsky, oorspronkelijk van Poolsche familie, doch in 1741 in Hongarije geboren, was, na reeds als jongeling een avontuurlijk en zwervend leven geleid te hebben, in den strijd van Polen tegen Rusland krijgsgevangen gemaakt en gedeporteerd naar Kamschatka. Daar wist hij eene samenzwering tot stand te brengen, ontvluchtte met zes en negentig menschen op een vlot, bereikte na het uitstaan van vele gevaren Macao en werd in 1772 van daar met twee Fransche schepen naar Isle de France overgebracht, ofschoon sommigen schrijven, dat hij zich regelrecht naar Frankrijk begaf. Zijn

{==786==} {>>pagina-aanduiding<<}
voorslag, aan de Fransche regering gedaan, om Madagaskar te veroveren en te kolonizeeren werd aangenomen. Daarop stak hij in 1774 naar dat eiland over en vestigde er eene kolonie; hij wist verscheidene volksstammen en opperhoofden op zijne zijde te krijgen en ontving zelfs door een plechtig gezantschap het aanbod om hem tot koning te benoemen, waartoe vooral de volgende omstandigheid medewerkte. Eene oude vrouw had gezegd, dat Benjowsky de zoon was van een souverein van dat gedeelte van het eiland, die vroeger van daar gewelddadig was weggevoerd; toen Benjowsky zag dat het volk aan die legende geloof sloeg, liet hij hen in dien waan en trok er partij van. Hij nam de hem aangeboden waardigheid voorloopig aan en beloofde zoolang te zullen regeeren, totdat hij van den koning van Frankrijk zijn ontslag bekomen had. Van den gouverneur van Bourbon kreeg hij geene ondersteuning, noch in manschappen, noch in geld en weldra kwamen er uit Frankrijk afgevaardigden met volmacht, om zich van zijn persoon meester te maken; doch hij wist dit te ontkomen en speelde nu verder, uit Franschen dienst ontslagen, zijn eigen rol. Hij werd in 1776 plechtig tot Ampansacabe of koning benoemd en de vrouwen van het eiland deden aan zijne gemalin Aphanasia (de dochter van den gouverneur van Kamschatka, die hij in der tijd geschaakt had en nu uit Frankrijk had doen overkomen) den eed van onderwerping, waartoe te Mahavelona des avonds driehonderd vrouwen waren bijeengekomen. Den volgenden dag hield de nieuwe vorst een Kabar of volksvergadering, gaf eene staatsregeling, die aangenomen werd, en besloot nu naar Europa te gaan om vriendschapsbetrekkingen aan te knoopen. Doch hij slaagde niet; want in Frankrijk als dolzinnig avonturier beschouwd, ja zelfs door het ministerie vervolgd, vond hij geene
ondersteuning en trad in Oostenrijkschen dienst. Maar steeds bleef de gedaehte om eenmaal naar Madagaskar terug te keeren bij hem levendig; daarom zocht hij in 1783 in Engeland eene maatschappij tot kolonizatie op dat eiland tot stand te brengen, vond ook werkelijk daar en in Amerika, vooral te Baltimore ondersteuning en landde in 1785 weder op Madagaskar. Nu wilde hij zijn wrok aan de Franschen koelen, maakte zich van een hunner magazijnen meester en zou Foulpointe hebben aangevallen, zoo niet een Fransch oorlogschip de haven verdedigd had. Daarop zonden de Franschen van Mauritius of Isle de

{==787==} {>>pagina-aanduiding<<}
France een fregat met troepen af om hem te bestrijden. In een gevecht met deze soldaten, den 4den Juni 1786, trof een kogel hem doodelijk in de rechterborst en bezweek hij kort daarop. Het oordeel over Benjowsky is meestal ongunstig geweest; in zijne eigene mémoires wisselen waarheid en verdiehting elkander af; een dagboek, door een zijner naar Europa teruggekeerde tochtgenooten, Riumin, geschreven, werpt een ongunstig daglicht op zijn leven. Doch in deze eeuw heeft hij een verdediger gevonden in den Britschen zendeling Ellis, die herhaalde malen Madagaskar bezocht en schrijft, dat Benjowsky zijn tijd vooruit was en dat zijne behandeling van de inboorlingen meer verlicht en rechtvaardig was, dan die van de meeste Europeanen, die deze kusten hadden bezocht; terwijl zijne pogingen om den kindermoord af te schaffen en andere verbeteringen in het sociale leven in te voeren, veel menschelijk gevoel toonden. Ellis steunt zijne meening op handschriften van Benjowsky, die hij heeft gezien en die blijken gaven van zijne welwillende gezindheid.
Na dezen tijd verlieten de Franschen Madagaskar geheel en al en bleven alleen gevestigd op het eilandje St. Marie; zij legden evenwel enkele handelsfactorijen aan om de naburige eilanden Mauritius en Bourbon van de noodige levensmiddelen te voorzien. Deze beide eilanden kwamen door de oorlogskans een tijd lang in handen der Engelschen, doch het laatste werd in 1815 aan Frankrijk teruggegeven; ofschoon de gouverneur Farquhar beweerde, dat Madagaskar een annex van Mauritius was en dus aan Engeland moest blijven, waarover vele depêches gewisseld werden, zoo bleven toch Frankrijks aanspraken daarop gehandhaafd; doch van dien tijd af zocht Engeland Madagaskar onafhankelijk te maken, na nog vooraf eene poging gewaagd te hebben om zich in Foulpointe en Tamatave te vestigen, waar zij zich slechts zeer korten tijd konden staande houden. Toen ging, al was het ook niet uit zuivere beginselen misschien, van Engeland het eerst de ware gedachte uit, om alle kolonizatie op Madagaskar te laten varen en de zelfstandigheid van het eiland te handhaven. Zij erkenden den vorst der Hovas en veroveraar Radama I, tegen plechtige belofte van afschaffing van den slavenhandel, als wettigen koning van Madagaskar; hiermede ving eene nieuwe periode aan, waarin én Engelschen én Franschen zooveel mogelijk voordeelige handelsbetrekkingen zochten aan te knoopen en, zonder verder naar heerschappij over de inboorlingen te streven,

{==788==} {>>pagina-aanduiding<<}
alleen dan gewapende interventie bezigden, als óf hunne handelsbelangen gevaar liepen, óf hunne landgenooten, die zich op het eiland hadden gevestigd, werden mishandeld of onderdrukt. Door bovenstaand overzicht heb ik getracht te doen zien hoe en waardoor de kolonizatie-plannen mislukt zijn: te weinig belangstelling in het moederland, te geringe krachtsontwikkeling, verkeerde maatregelen van bestuur, het zwakke karakter der gezonden gouverneurs waren redenen van mislukking, die men had kunnen voorkomen, zooals o.a. is gebleken uit de vestiging der Europeanen in het verre Oosten van Azië; maar er zijn twee omstandigheden, die altijd groote, zoo niet onoverkomelijke zwarigheden zullen opleveren, het klimaat en het karakter der inwoners, waarover thans nader moet gehandeld worden.

Madagaskar ligt in den keerkringsgordel en heeft in het binnenland een gematigd en gezond klimaat; vooral de provinciën Ankova, Betsileo en Antsianek zijn bekend wegens hare frissche temperatuur, die gemiddeld van 16 tot 21 graden Réaumur is. Soms is het er, vooral des nachts, koud en in sommige tijden van het jaar dekken sneeuw en ijs de bergkruinen, hoewel het landschap steeds een bloeiend voorkomen behoudt; vier maanden in het jaar daarentegen heerscht er groote hitte, die evenwel door zeewinden gedurig wordt afgekoeld. Het hoofdland der Hovas en hunne hoofdstad is volgens getuigenis der reizigers, o.a. van Ida Pfeiffer en William Ellis, wat het klimaat betreft, zeer goed bewoonbaar.
Van de kustvlakten daarentegen zijn alleen die in het Noorden en Westen redelijk gezond, omdat door het meer landwaarts inbuigen van de bosschen de zeewind ruimer speling heeft. In de overige kuststreken heerscht eene benauwende tropische hitte en eene kwaadaardige landkoorts, die vooral van October tot April hare slachtoffers maakt, wanneer geweldige regenbuien en orkanen hun noodlottigen invloed doen gevoelen; in Januari en Februari maakt ondragelijke hitte het klimaat het meest moorddadig en beantwoordt het eiland maar al te zeer aan den bijnaam: kerkhof van het blanke ras. De oorzaak schijnt hoofdzakelijk in verpestende moerasuitdampingen te zoeken te zijn; in den regentijd stroomen rivieren en beken buiten hunne oevers en voeren allerlei vuile stoffen, slik, halfverrotte planten en lijken

{==789==} {>>pagina-aanduiding<<}
van dieren met zich; dit vormt aan de monding met het zand van de zee dammen, die het water beletten in zee te stroomen; hierdoor ontstaan de zoogenaamde barren, die de schepen verhinderen de rivieren binnen te loopen en de moerassen langs de kust voeden, die dan hunne pestdampen door het luchtruim verbreiden. Dit is het seizoen van die vreeselijke koorts, die aan de kust en 6 à 8 mijlen landinwaarts heerscht. Men lijdt er maanden lang aan, heeft hevige pijnen in de maag en het geheele onderlijf, moet dikwijls braken, verliest allen eetlust en verzwakt allengs zoo, dat men geen hand of voet bewegen kan, ten laatste vervalt men in eene doffe onverschilligheid, die men niet te boven kan komen. En tegen deze verschrikkelijke ziekte kent men geen middel, hoewel Madagaskar anders rijk is in medicinale planten en gommen.
De vorsten van het eiland beschouwen dan ook die koorts als een van hunne beste hulpmiddelen tegen de pogingen der Europeanen om hun land te bemachtigen. Radama I zeide dat hij twee generaals had, Hazo (bosch) en Tazo (koorts), in wier handen hij ieder leger, dat een inval deed, gaarne wilde overlaten; en de Fransche schrijver Bernardin de St. Pierre zeide, dat die koorts de vestiging der Europeanen voor altijd zou beletten. Niet allen echter zijn dit met hem eens, want Ida Pfeiffer zegt dat, zoo het land maar beter bebouwd en bevolkt was, de koorts en de slechte wegen, die alle beschrijving moeten te boven gaan, wel zouden verdwijnen. Om een staaltje te geven van de moeielijkheden, die reizigers in die streken ondervinden, stip ik even aan, dat Ellis verhaalt dat er geene wegen zijn, dan die gemaakt zijn door de naakte voeten der inboorlingen en de hoeven der ossen; rijtuigen vindt men er niet, maar de reizigers worden door lastdragers in een takon of draagstoel vervoerd.
In de Revue de l'Orient werd als verbeteringsmiddel het volgende opgegeven: tot gezondmaking van de kusten moet men hydraulische werken op groote schaal inrichten en daartoe zoowel inboorlingen als Indische koelis en Chineesche arbeiders gebruiken; dat zulke werken niet tot het rijk der onmogelijkheden behooren, is in Australië en sommige streken van Afrika's noordkust gebleken. - Anderen hebben beweerd, dat het eenig middel tot eene bestendige kolonizatie hierin zou bestaan, dat de Europeanen terstond naar het binnenland trokken, daar eene

{==790==} {>>pagina-aanduiding<<}
kolonie stichtten en zich zoo langzamerhand naar de kust begaven, gaandeweg het land bij kleine stukken gezond en bewoonbaar makende. Aan raadgevingen heeft het dus niet ontbroken; maar, hoewel dit niet geheel onuitvoerbaar zou zijn, zou het groote kosten na zich sleepen, niet geëvenredigd aan het voordeel, dat die kolonizatie zou opleveren. En daarenboven zou men zich moeten kunnen verzekeren van de medewerking der inboorlingen en dat hierop óf in het geheel niet óf zeer weinig te rekenen valt, zij thans nader toegelicht.
Het bovengenoemde gezegde van Radama I ademt reeds geene vriendschappelijke gezindheid jegens de Europeanen en de raadgevingen der ministers van koningin Ranavola spreken nog sterker. Toen namelijk deze vorstin, die de vestiging van Europeanen niet wilde dulden, hare ministers naar middelen vroeg om het blanke ras te weren, gaven zij den raad om òf een hoogen, sterken muur rondom het eiland op te richten om de nadering van schepen te verhinderen, òf reusachtige ijzeren scharen te doen vervaardigen en op de wegen te plaatsen om de voortrukkende Europeanen door te knippen; òf eene reusachtige ijzeren plaat uit te vinden, die de kogels zou doen afstuiten en op de schepen der vijanden terugkaatsen.
Deze enkele trekken worden bevestigd, als men in het algemeen het karakter der Malgaschen nagaat. Zij vereenigen vele schitterende hoedanigheden met de grootste ondeugden. Zij zijn zachtzinnig, uiterst gastvrij, maar tevens dapper en uitermate vrijheidlievend, welke laatste karaktertrek hun hunne onafhankelijkheid met alle kracht zou doen verdedigen.
Dat zij traag zijn bleek o.a. aan Ida Pfeiffer, die allerlei belooningen beloofde aan hen, die insecten voor haar wilden verzamelen; doch uit aangeboren traagheid was niemand daartoe te bewegen; alleen hierin zijn zij minder traag dan de meeste Europeanen, dat zij 's morgens zeer vroeg opstaan.
Volgens het oordeel van diezelfde reizigster zijn zij ook nieuwsgierig, bijgeloovig, zorgeloos, wraakzuchtig en karakterloos, eigenschappen, die zeker niet dienstig zijn om een voortdurenden en geregelden omgang met Europeesche kolonisten te bevorderen.
De heer Guillain zegt in de Annuaire des Voyages 1846: ‘De Sakalaven zijn over het algemeen verwaand, leugenachtig en soms wreed uit bijgeloovigheid. Zij bekommeren zich weinig

{==791==} {>>pagina-aanduiding<<}
over de toekomst en zijn door onkunde wantrouwend. Maar zij hebben veel eigenliefde, eene levendige verbeeldingskracht en eene tamelijke schranderheid. Daarbij zijn zij zeer matig, kloek, vlug, gehard tegen vermoeienissen en niet wraakzuchtig. In één woord, bij een goed onderricht zouden het goede soldaten zijn.’
Terwijl dus de Malgaschen de genoemde ondeugden bezitten, zijn zij van den anderen kant niet van schranderheid ontbloot en bezitten eene natuurlijke begaafdheid voor kunsten en industriëele beschaving, iets wat gunstig kan werken bij het aanknoopen van handelsbetrekkingen. Hunne goud- en zilversmeden o.a. leveren deugdelijk en schoon werk; zijdeweefsters vervaardigen fraaie stoffen van inlandsche zijde en er wordt veel laken geweven van den rafiapalm, dat met kunstige patronen bewerkt wordt en goede kleedingstukken oplevert. Ook bewerken zij ijzergroeven en vervaardigen uit dit metaal onderscheidene werktuigen; de smeden in de ijzerhoudende districten rondom de hoofdstad, waar zich de berg Ambohimiangaro, d.i. ijzeren berg bevindt, hebben door hunne bevattelijkheid en handigheid reeds vele vordeningen in hunne kunst gemaakt door hunne aanraking met de Europeanen.
De Malgaschen worden door hun hebzuchtigen aard verleid tot het uitoefenen van de kunst van valsche munters en diefstal komt bij hen veelvuldig voor; dikwijls wordt deze zwaar, zelfs met doodstraf gestraft; maar het is gevaarlijk iemand aan te klagen, daar in den diefstal soms de hoogste personen betrokken zijn. Vooral stelen de soldaten veel, ofschoon dit geen wonder is; want zij krijgen geene soldij en moeten zich zelven kleeden en voeden, zoodat zij in vredestijd moeten verhongeren of stelen en in oorlogstijd zich door roof en plundering schadeloos stellen.
Behalve de bewerking der metalen, hetzij dan op gepaste of ongepaste wijze, vervaardigen zij uit aarde vaatwerk en hebben het in de kunst van nabootsing in dit opzicht evenver gebracht als de Chineezen. Uit dit alles blijkt, dat hunne kunstvaardigheid van dien aard is, dat zij het zeer ver zouden kunnen brengen, zoo de Europeesche beschaving hunne sluimerende krachten meer en meer deed ontwaken. Daartoe zou, dunkt mij, het aanknoopen van handelsbetrekkingen meer bevorderlijk zijn dan eene veroveringzuchtige kolonizatie. Doch er is eene voorwaarde bij, dat de Malgaschen hun arglistig, bedriegelijk en valsch karakter

{==792==} {>>pagina-aanduiding<<}
afleggen. Maar men houde wel in het oog, dat niet alle reizigers even slecht over het karakter der inboorlingen denken en sommigen hunne ondeugden, wier bestaan niet te loochenen is, vooral wijten aan de slechte behandeling der Europeanen, waarvan de kolonizatie der Franschen in de beide vorige eeuwen een maar al te droevig getuigenis heeft gegeven.
Er zijn ook reizigers, die de edelmoedigheid en menschlievendheid der inboorlingen roemen; zoo is William Ellis nog al met hen ingenomen; hij prijst hunne leerzaamheid en verhaalt dat de aanzienlijken veel over hebben voor eene goede opvoeding van hunne zonen, en dat, zoo de Heidensche regeering uit politieke beginselen het niet tegenging, het invoeren van op Europeesche leest geschoeide scholen goede vruchten zou opleveren. In zijne gesprekken met vele inboorlingen over zaken van diepzinnigen aard gehouden, ontdekte hij sporen van nadenken en veel godsdienstig gevoel, hetgeen lijnrecht overstaat tegen de meening van anderen, die hun alle begrip van godsdienst bijna ontzeggen. Ook kwam hun teedere en gevoelige aard uit bij menig familie-tafreeltje, dat Ellis bijwoonde.
Veel ongunstiger is het oordeel van Ida Pfeiffer, vooral over de Hovas, de tegenwoordige beheerschers van het eiland, die volgens haar de ondeugden van alle stammen van Madagaskar in zich vereenigen, leugen, bedrog, geveinsdheid, sluwheid, zoodat zij zelfs zoo ver gaat te beweren, dat vriendschap met hen tot de onmogelijkheden behoort. Doch ik geloof dat het onaangename verblijf op Madagaskar, de wederwaardigheden, die zij deels met, deels buiten hare schuld ondervond, de noodlottige invloed van de landkoorts, die haar gestel ondermijnde, haar eene schildering met te zwarte kleuren hebben in de pen gegeven.
De Malgaschen zijn ook verzot op zang en dans, die evenwel smakeloos en laf zijn; zij verzinken weekelijk in genot, waaruit slechts een groote hartstocht hen kan opwekken. Zelfs te midden hunner vreugde hebben zij iets droevigs van hart, hetgeen zich in indolentie en onvruchtbare droomerij, doch ook soms in poëzy openbaart. Met de Arabieren hebben zij gemeen eene groote en hevige liefde tot de vrouwen; men vindt voorbeelden van slaven, die overdag hard hadden moeten werken en daarna 's avonds mijlen ver liepen om een bezoek bij hunne minnares af te leggen.
Wil men typen nagaan van de eigenschappen der Malgaschen zoowel ten goede als ten kwade, men beschouwe het karakter van

{==793==} {>>pagina-aanduiding<<}
de Hovavorsten, die sedert het begin dezer eeuw het eiland beheerschten. Zoo was Radama I een schrander, voortvarend, rechtschapen, eerzuchtig man, die de Europeanen genegen was en zich hunne beschaving deelachtig trachtte te maken; door het invoeren van goede wetten, door opheffing van den slavenhandel door zijn verbod tegen het gebruik van sterken drank gaf hij blijken van een beschaafd en doortastend karakter. Indien veel van dit goede weder verloren ging, was het meer aan het Engelsche bestuur van Mauritius te wijten dan aan Radama; en de zwakke zijde van diens karakter, gevoeligheid voor huldebetoon en hooghartigheid, werd door de Engelsche zendelingen aangewakkerd, die hem uit eigenbelang vleiden en prezen, ja hem zelfs met Napoleon I vergeleken. Doch hoe nu ook Radama met Europeesche beschaving ingenomen was, hij verzette zich hardnekkig tegen het aanleggen van goede wegen, daar volgens zijn inzien slechte wegen de beste vestingen waren tegen de Europeanen, wier overheersching zijn fier gemoed niet kon dulden.
Zijne weduwe en opvolgster, de Wadi-Be Ranavola was een type van de ondeugden der inboorlingen, eene wreede, bloeddorstige vrouw, die zich door tallooze moorden op den troon handhaafde en een ingekankerden haat koesterde tegen de Europeanen en hunne beschaving, ja dien zelfs uitstrekte tot de uit Europa aangevoerde dieren. Door hevige vervolgingen trachtte zij het ontluikende Christendom uit te roeijen.
Geheel haar tegenbeeld was haar zoon Rakoto, die later als Radama II den troon beklom. Hij ging zooveel hij kon de wreedheid zijner moeder tegen, was voor ieder toegankelijk, hoorde ieders klachten aan en deed menig veroordeelde aan de straf ontkomen. Hoewel niet geheel vrij te pleiten van te weinig zelfstandigheid en zelfvertrouwen, gaf hij vele blijken van edelmoedigheid, gevoel voor recht en billijkheid, ja soms van waarlijk zedelijken moed. Zoo vindt men van hem vermeld dat, toen zijne vrienden hem eens de tijding brachten van een voorgenomen aanslag op zijn leven, door zijne vijanden beraamd, en deze wilden dooden om den aanslag te voorkomen, hij zijne vijanden heimelijk waarschuwde op hunne hoede te zijn. Een andermaal kwam hem eene lijst in handen van de inlandsche Christenen, opgemaakt met het doel om die aan de Koningin te geven, ten einde hen te kunnen vervolgen; hij verscheurde die lijst en zwoer dat diegene, die het wagen zou weder zulk eene lijst te vervaar-
{==794==} {>>pagina-aanduiding<<}
digen, zou sterven; hij helde zelfs tot het Christendom over en bevorderde zooveel mogelijk de belangen der inlandsche Christenen. Dit vooral is een opmerkelijke trek van zijn karakter, dat hij het liefst in stilte weldeed. Hij was de vriend der Europeanen en zoover ging zijne onbaatzuchtigheid, dat hij zelfs met vreugde het bestuur over Madagaskar in handen van Engeland of Frankrijk zou hebben zien overgaan, - waarbij hij toch zijn troon zou hebben verspeeld, - als het eiland maar goed bestuurd werd. Iedere noodelooze wreedheid was hem een gruwel, zoodat hij het hoogst af te keuren vond, indien in den oorlog, die zich onderwerping ten doel stelde, slachting en bloedbad werd aangericht. - Zulk een vorst zou dus een begunstiger van kolonizatieplannen hebben kunnen zijn; maar hoe weinig zijne denkbeelden met die van de edelen zijns volks strookten, hebben zijne kortstondige regeering en de samenzwering tegen zijn troon en leven maar al te duidelijk in het licht
gesteld. Bij het volk was Rakoto door zijne minzaamheid zeer gezien en zelfs bij zijne politieke tegenstanders stond hij als verstandig, voortvarend en oprecht bekend en William Ellis, die gemeenzaam met hem omging, prijst hem zeer.
Onder de minder gunstige trekken van het karakter der Malgaschen behoort hunne vraatzucht, zoodat men verhaald vindt, dat vier man een geheelen os in vierentwintig uur opaten.
Zijn zij ziek, voedsel moet, meenen zij, hen herstellen; hoe zieker iemand is, des te meer moet hij eten; als hij op het uiterste ligt, wordt hem de mond nog vol rijst gestopt en wanneer de zieke dan kort daarop sterft, roept men verbaasd uit: hoe vreemd, hij had kort te voren nog gegeten. Doch aan den anderen kant kunnen zij ook lang gebrek verdragen en zich voeden met eene kleine hoeveelheid rijst en dunne reepen gedroogd vleesch.
Dronkenschap heerscht op het geheele eiland, behalve in het district Emir, waar, dank zij Radama's wijze wet, het verbod van sterken drank geldt en ieder dronkaard zonder vorm van proces wordt ter dood gebracht. In deze landstreek is het volk dan ook bedaarder, orderlijker en welvoegelijker. In de andere gewesten daarentegen ziet men in ieder dorp, zelfs over dag, dronken lieden van beiderlei geslacht en op vele plaatsen hoort men tot laat in den nacht muziek, gezang, gebabbel en gelach, terwijl de noodige vechtpartijen niet ontbreken.
Babbelen is de lust en het leven der Malgaschen; zij kunnen

{==795==} {>>pagina-aanduiding<<}
geene minuut zwijgen en spreken met drift en haast; en zoo zij al zwijgen, dan lachen zij onophoudelijk, niet alleen om iets geestigs, maar zelfs om zeer flauwe en onkiesche grappen, terwijl dezelfde gesprekken in één uur soms tien- of twaalfmaal herhaald worden. Alleen te zijn en niet te kunnen spreken schijnt hun een gruwel. Toen Ida Pfeiffer eens een bode afzond, nam deze een ander mede om toch iemand te hebben, met wien hij een gesprek kon voeren, en gaf hem een deel van zijn loon, wat hij gaarne voor die conversatie over had.
Uit hunne maatschappelijke gewoonten blijkt zoowel hunne ruwheid en wreedheid, als hunne geschiktheid tot beschaving. De slavernij wordt door de reizigers hard en wreedaardig genoemd. Hunne kleeding heeft iets pittoresks en in het vervaardigen van kleedingstukken leggen zij veel kunstzin en smaak aan den dag ofschoon soms het naäpen van Europeesche kostumen tot belachelijke vertooningen aanleiding geeft. Over hunne maaltijden, vooral bij feestelijke gelegenheden, ligt een tint van beschaving verspreid; de inrichting van de tafel, het vaatwerk en de spijzen worden door vele reizigers geroemd; feestelijke aanspraken houden zij met groote welsprekendheid, ofschoon het weder een eigenaardig inlandsch verschijnsel is, dat de toast aan de koningin met anisette gedronken wordt.
Hunne taal, behoorende tot de Maleisch-Polynesische, moet vrij beschaafd zijn; hun godsdienst is ruw en vol bijgeloof en daarin spelen de sikidy of orakel en de tangena of gifproef, eene soort van Godsoordeel, eene vreeselijke rol. Dat orakel wordt zelfs bij de minste kleinigheden geraadpleegd, b.v. om te weten uit welke bron de koningin iederen dag haar drinkwater zal krijgen. De hardnekkige gehechtheid der Hovavorsten aan het heidendom, die deels uit dweepzucht, deels uit eigenbelang voortkomt, zal ook altijd een schier onoverkomelijke hinderpaal zijn voor iedere kolonizatie van Europeanen, evenals hunne geheel despotische regeering. Zoolang de politieke en maatschappelijke toestand op Madagaskar zoo blijft als hij is; zoolang de Hovadynastie, gesteund door de hoofden van den adel, met looden schepter het volk beheerscht; zoolang het volk ondanks al zijne schranderheid toch slaafs onderworpen wil blijven aan hunne inlandsche vorsten, zoolang zou, geloof ik, krachtige en taai volgehouden tegenstand iedere poging der kolonizeerende mogendheden schipbreuk doen lijden, tenzij deze zoo doortastende

{==796==} {>>pagina-aanduiding<<}
maatregelen namen, dat de moeite en de kosten niet zouden opwegen tegen het voordeel van een gelukkig slagen in hunne onderneming. Sedert het begin dezer eeuw hebben dan ook Frankrijk, al moge het zich ook nog niet geheel van zijne vroegere plannen hebben losgemaakt, en Engeland een anderen weg ingeslagen, door handelsbetrekkingen met het vruchtbare eiland aan te knoopen, deze door middel van tractaten te bekrachtigen, en de schending hiervan door gewapende expedities te straffen. Hoe zij daarin steeds meer en meer geslaagd zijn en hoe dit de eenige goede weg is om het verkeer met Madagaskar duurzaam en voordeelig te maken, worde thans in de tweede plaats besproken.

In het begin der 19de eeuw begon de stam der Hovas naar de opperheerschappij over Madagaskar te streven en de Sakalawas, Betsileos en andere stammen, door gedurige oorlogen tegen verschillende stamhoofden, stuk voor stuk te onderwerpen; zoodat vorst Dianampuine bij zijn dood in 1810 aan zijnen achttienjarigen zoon Radama I een vrij machtigen staat naliet, waarvan de provincie Ankova het middelpunt en Tananariva de hoofdstad was. Radama was een man van buitengewonen aanleg, doch had in zijne jeugd geen onderwijs genoten; toen hij nu met de Europeanen in aanraking kwam, begreep hij dat van dezen verlichting en beschaving uitging en trachtte zijn volk naar Europeesch model te vormen. Op zijne eigene vorming had een Franschman grooten invloed, daar deze hem leerde lezen, schrijven, rekenen en Fransch spreken; doch in de politiek had Engeland Frankrijk de loef afgestoken; begrijpende dat het er belang bij had de zelfstandigheid van het eiland te handhaven, erkende het Radama Manjaka als koning, onder voorwaarde van afschaffing van den slavenhandel, welk tractaat tot stand kwam den 23sten October 1817, door bemiddeling van den Engelschen onderhandelaar Pye, nadat reeds vroeger Farquhar, Gouverneur van Mauritius, zekeren kapitein Lesage naar Radama gezonden had, die door middel van den bloedeed een vriendschapsverdrag met elkander gesloten hadden. Voor de nadeelen, voortspruitende uit de afschaffing van den slavenhandel, werd Radama schadeloos gesteld door eene jaarlijksche toelage, gedeeltelijk in ammunitie en wapenen te betalen, die Engeland op 2000 pond sterling kwam te staan. Radama zou namelijk ontvangen: 1000

{==797==} {>>pagina-aanduiding<<}
dollars in goud; 1000 dollars in zilver; 100 vaten buskruit, ieder van een centenaar; 100 Engelsche musketten; 10000 vuursteenen; 400 roode jakken, hemden, lange beenkleederen, paren schoenen en schako's; 12 sergeantsabels; 400 stuks witte boomwollen stof en 200 stuks blauw dito; een volledige uniform met hoed en laarzen en eindelijk twee paarden. Ook werden er uit Engeland mannen gezonden om het leger van den vorst te organiseeren. Toen het verdrag na drie jaren hernieuwd werd, beloofde de Britsche regeering tien Malgaschische jongelingen in Engeland en honderd op Mauritius in verschillende handwerken en kunsten te doen onderwijzen en nam er ook eenigen bij de Britsche marine in de leer. Ook twee broeders des konings werden op Mauritius opgevoed door den sergeant James Hastee, die ze op Madagaskar terugbracht en verder eene groote rol speelde.
Spoedig werden er nu ook zendelingen naar Madagaskar gezonden, waartoe het zendelinggenootschap te Londen menschen uitkoos, die aan eene liberale opvoeding kennis paarden van mechanische kunsten, die zij zouden in toepassing kunnen brengen, daar er ook een scheepvaart- en handelsverdrag gesloten werd.
Ofschoon Radama te veel aan de vergoding der Malgaschenvorsten gewend was om met het Christendom veel op te hebben, ontving hij de zendelingen toch welwillend, omdat zij beschaving brachten en scholen stichtten. Maar dat hij zelf geheel aan zijne heidensche beginselen gehecht bleef blijkt o.a. daaruit, dat hij gedurende een onweder zich vermakende met kanonnen te doen afschieten, aan den Engelschen consul als reden opgaf: ‘de God van boven spreekt door zijnen donder, en ik door het kanon; wij antwoorden elkander.’ In het algemeen hebben de Malgaschen geen vrees voor den donder, ja tarten dien, roepende: ‘donder, indien gij den moed hebt, kom u met mij meten.’ En geen wonder, dat zij den donder als een vijand beschouwen, daar jaarlijks ongeveer 300 menschen door den bliksem worden getroffen, zoodat in de hoofdstad alle huizen van lange bliksemafleiders voorzien zijn.
De Engelsche zendelingen waren zeer ijverig, leerden de taal des lands, stelden een alphabet en eene grammatica op, legden boekdrukkerijen aan, stichtten sedert 1820 scholen en brachten het in tien jaren zoover, dat 10000 à 15000 Malgaschen konden lezen en sommigen ook schrijven; dat 5000 kinderen in de

{==798==} {>>pagina-aanduiding<<}
scholen Christelijk onderwijs kregen, 1000 à 1500 jongelingen tot verschillende handwerken waren opgeleid en het Christendom groote vorderingen had gemaakt. Maar nog veel meer genoegen deed het Radama, dat de betere organisatie van zijn leger, waartoe kapitein Lesage in 1817 twee exerceermeesters op het eiland had achtergelaten, hem in staat stelde om de eene stam voor en de andere na te onderwerpen, totdat hij eindelijk bij den bergpas Angavo, een massieve granietberg, het laatste onafhankelijk opperhoofd Razanozano, na een hardnekkig gevecht van twee dagen, overwon.
Tot die uitbreiding van macht hadden de Engelschen, vooral Sir Robert Farquhar, hem aangezet en in staat gesteld; hij bewees daarvoor zijne dankbaarheid door voor de Engelschen alle havens te openen, terwijl zij slechts 5% tolrechten zouden behoeven te betalen, zoodat deze nu grooten invloed op Madagaskar begonnen te krijgen.
Dat Frankrijk niet eveneens in Radama's gunsten deelde, was de schuld van de Franschen zelven, daar zij de stammen ondersteunden, die in feitelijk verzet waren tegen den Hovavorst, in plaats van evenals Engeland de éénheid van het eiland te bevorderen. Het gevolg was dan ook, dat aan de Franschen, die zich nog op het eiland bevonden, allerlei smaad werd aangedaan en ten laatste hunne kleine bezetting uit fort Dauphin werd verjaagd in 1825 en hunne vlag smadelijk werd nedergerukt. Alleen op het eilandje St. Marie bleven de Franschen voortdurend gevestigd; daar had zekere Fortuné Albrand eene landbouwkolonie opgericht; deze man had ook reeds vroeger als handelsagent op fort Dauphin vertoevende door zijne fikschheid en welsprekendheid aan de inboorlingen ontzag weten in te boezemen. Doch eene militaire vestiging op ditzelfde eilandje mislukte door het ongezonde klimaat en den afkeer der inboorlingen van allen schijn van overheersching.
Onder Albrand's toezicht evenwel verrezen er koffie- en suikerplantages, doch hij plukte zelf weinig vruchten van zijne pogingen, daar hij in 1826 bezweek. Nog bij zijnen dood trachtte hij het klimaat te vrijwaren tegen beschuldigingen, zeggende dat hij stierf aan eene hersenziekte, die niets gemeen had met de landkoorts.
Zoo had dus Engeland grooten invloed op het eiland verkregen; want Radama hield zich trouw aan de verdragen, zoodat

{==799==} {>>pagina-aanduiding<<}
hij zelfs eens eenige zijner bloedverwanten liet ter dood brengen, omdat zij het verbod omtrent den slavenhandel geschonden hadden. Doch het was de schuld van een Engelschman, dat Radama van politiek veranderde en zich meer aan de Franschen aansloot. Zoolang de verstandige Farquhar Gouverneur van Mauritius was, ging alles goed; maar toen deze naar Engeland reisde en ad interim werd opgevolgd door Generaal Hall, verklaarde deze een verdrag met een opperhoofd van wilden gesloten voor nietig en schond het op alle mogelijke wijze. Daarom liet Radama den slavenhandel weder vrij en begon de Franschen te begunstigen, die eene kleine landstreek aan de baai Venatobé in bezit kregen; daar was eene rijke steenkolenmijn en een Fransch handelshuis van Mauritius stelde er 180 kleurlingen (Indiërs en negers) onder opzicht van blanken aan het werk.
Terwijl vroeger de Engelschen zoo groot vertrouwen genoten, dat de Fransche onderhandelaars, die steeds Radama wantrouwen tegen hen zochten in te boezemen, nimmer slaagden, werd de Engelsche naam nu zoo gehaat, dat men op Madagaskar alles, wat leugenachtig en valsch is, Engelsch begon te noemen. Het was misschien in dien tijd, dat de vorst aan den Engelschman Hastee, dien hij tot generaal benoemd had en wiens raad hij steeds inwon, eenen Franschman, met name Robin, ter zijde stelde als hoofd van het krijgswezen, onder den titel van maarschalk, om den Engelschen invloed wat te temperen.
Het gelukte evenwel aan de Engelschen eindelijk het verdrag te hernieuwen en zelfs nog grootere voorrechten dan voorheen te bekomen. Zij mochten zendelingen zenden, scholen oprichten, den bijbel verspreiden en hunne schepen mochten, tegen betaling van 1% inkomende rechten, alle havens binnenloopen en in 1825 mochten zij zich zelfs op het eiland nederzetten, huizen bouwen, handel drijven, den grond bebouwen en industriëele ondernemingen op touw zetten. Nu bleef Radama tot zijnen dood in 1828 hun getrouw en de toestand zou wellicht voor de Europeanen gunstig gebleven zijn, als de beminnelijke en verstandige Prins Rakatobe, oudste zoon van Radama's oudste zuster, die tot troonopvolger was bestemd, aan de regeering was gekomen; doch hij werd vermoord en de weduwe van den vorigen vorst, de Wadi-be Ranavola werd in een Kabar of volksvergadering tot koningin verkozen.
Met haar ving een schrikbewind aan, waardoor zij de namen

{==800==} {>>pagina-aanduiding<<}
van zwarte tijgerin met slechts ééne witte vlek, namelijk de moederliefde, zooals de inlandsche Christenen haar noemden, en van Malgaschische Caligula in vrouwenrok, ten volle verdiende. Voor het verkeer der Europeanen met Madagaskar brak een treurig tijdstip aan.
Zij begon hare regeering met zooveel mogelijk allen te doen vermoorden, die op den troon eenige aanspraak zouden kunnen doen gelden en handhaafde zich in hare macht met behulp van haren minnaar, den oppergeneraal Rackelly. Bloeddorstig van aard, uitermate streng jegens hare onderdanen, haatte zij alle beschaving en trachtte allen, die deze wilden verspreiden, van het eiland te weren. Daarom zeide zij het verdrag met de Engelschen op en de Engelsche gevolmagtigde Syall werd door de Hovas onder den schijn, dat hij een toovenaar was, zoo mishandeld, dat hij er wel het leven afbracht, maar krankzinnig werd en later op Mauritius stierf. Ranavola koesterde fellen haat tegen de Engelschen, ja zelfs tegen al wat uit Engeland werd ingevoerd; zoo werden de ingevoerde katten en tamme zwijnen op haar last met speren gedood. Zij bepaalde dat allen, die van zuiver Engelschen oorsprong waren, moesten worden gedood of het land uitgezet. Doch ook de Franschen vonden geene genade in hare oogen, daar zij alle kiemen van beschaving wilde verstikken; zij verdreef de zendelingen, verbood het Christendom en bemoeilijkte alle verkeer met de Europeanen. In een klein hoekje van St. Marie hield een Fransch marineofficier Schoel met doorzicht en activiteit zich als Gouverneur staande, doch werd vergeten, totdat men in Frankrijk er schande over sprak en de Minister van Marine Hyde de Neuville besloot, dat Frankrijks eer niet straffeloos zou geschonden zijn. In 1829 werd er nu eene flotille afgezonden onder kapitein Gourbeyre. De Franschen begonnen met op het schiereiland Tintingue een fort te bouwen, geholpen door vele inboorlingen, die de Hovas haatten; rondom dit fort kwamen zich ook vele vervolgde Malgaschen onder bescherming der Fransche vlag vestigen, wier aantal weldra tot 2000 klom, die er hutten bouwden en verscheidene posten bezetten. Ranavola zond nu een brief, waarin zij tegen deze
handelwijze der Franschen protesteerde; doch zij ontving een brief terug, die haar geweldig verbitterde; want op hoogen toon werd de teruggave geëischt der voormalige Fransche bezittingen, fort Dauphin, Foulpointe en andere, met bedreiging

{==801==} {>>pagina-aanduiding<<}
dat anders geweld zou gebruikt worden. Alles werd voor de Europeanen geheel bedorven door dezen brief van Prins Polignac, daar deze Fransche minister verklaarde, dat Frankrijk de grootste waarde hechtte aan het bezit van Madagaskar, als een natuurlijk tegenwicht tegen de overmacht der Engelschen in het Oosten. De forsche taal van den brief was onpolitiek, daar men te weinig macht kon ontwikkelen en de oorlog nu onvermijdelijk was.
Den 17den October ankerde de Fransche flotille voor Tamatave en begon die stad te bombardeeren, waarbij een kruitmagazijn en een gedeelte van het fort in de lucht vloog. Toen landden de Franschen, vonden slechts zwakken tegenstand en veroverden de stad in twee uren. Drie dagen later veroverden zij de sterke positie Ambaton Malouine en zeilden daarop voor Foulpointe, doch stieten hier het hoofd, hetgeen slecht was voor het prestige hunner wapenen; wel trachtten zij dit te herwinnen door de inname van een hardnekkig verdedigd fort; doch nu kwam de koorts de Fransche troepen teisteren, die daarenboven niet genoegzaam van levensmiddelen voorzien werden, deels door knoeierij, deels door zorgeloosheid; zoodat er hongersnood en ellende ontstond, die tot 1830 voortduurde en vele slachtoffers maakte onder de Fransche soldaten en Malgaschen, die zich onder hunne bescherming hadden gesteld. Een ooggetuige verhaalt, dat men overal wandelende spoken zag, dat in de bosschen en hutten vele lijken gevonden werden, zoodat men maatregelen tegen verpesting moest nemen. Inlandsche hoofden verkochten hunne slaven voor voedsel; mannen en vrouwen in de kracht van hun leven gaven 10 à 15 francs voor een of twee zak rijst, terwijl ook bladeren en wortelen als voedsel gebruikt werden. De expeditie werd sleepende gehouden en men kon zich nauwelijks tegen de aanvallen der Hovas staande houden, die de plantages kwamen vernielen. De regeering, die in Frankrijk na de Julirevolutie aan het bewind was gekomen, besloot in 1831 Tintingue te ontruimen; het fort en alle magazijnen werden in brand gestoken en vernield; ook het eilandje St. Marie werd ontruimd, doch de arme Malgaschen liet men wreedaardig aan hongersnood en de wraakzucht der Hovas ten prooi.
Het ongelukkige lot van deze expeditie maakte waarschijnlijk Frankrijk huiverig aan prins Ramanetak in zijne onderneming de behulpzame hand te bieden; deze, een van Radama's bloedverwanten, was aan het door Ranavola aangerichte bloedbad

{==802==} {>>pagina-aanduiding<<}
ontkomen en kon rechtmatige aanspraken op den troon doen gelden. Daar de koningin bij de meesten gehaat was, zou hij met Frankrijks hulp eene omwenteling hebben kunnen tot stand brengen en zich van den troon meester maken, hetgeen voor de Franschen van groot voordeel zou geweest zijn, daar hij met hen was ingenomen; doch Frankrijk hield zich neutraal en de edelmoedige hulp, die aan den prins werd aangeboden, bestond uit 60 geweren en 20 vaatjes buskruit; zoodat er van de geheele onderneming niets kwam en Ranavola de Franschen daarenboven uit hunne bezitting aan de baai Vanatobé verdreef.
Na eenige jaren vonden Frankrijk en Engeland gelegenheid zich wederom met de zaken van Madagaskar te bemoeien. In 1839 namelijk vluchtte de Sakalawakoningin Tsiumeka, wier klein gebied Bueni in het Noorden van Madagaskar van kaap St. Vincent tot aan de Passandawabaai zich uitstrekte, wegens gewelddadigheden der Hovas naar het eiland Nossi-Be en riep de bescherming der Franschen in, waarvoor zij beloofde hare bezittingen in behoorlijken vorm aan Frankrijk af te staan. Ditzelfde deed in 1840 Tsimiaro, koning van Ankara, die hun Nossi-Mitsiu en eenige andere eilanden voor de kust verkocht; terwijl ook de zoon der zoo even genoemde koningin in 1843 aan de Franschen den eed van onderdanigheid zwoer. Ranavola, die nu weder in iederen vreemden koopman een vijand zag, gaf bevel alle vreemdelingen te verdrijven.
Daar nu Engeland wegens zijne in de nabijheid gelegene bezittingen, die uit Madagaskar van levensmiddelen voorzien werden, het verkeer met dit eiland volstrekt niet missen kon, vereenigden zich de beide Europeesche mogendheden in 1845 tot eene gemeenschappelijke expeditie, nadat 12 Engelsche en 11 Fransche kooplieden waren gebannen en van hunne goederen beroofd. Er verschenen één Engelsch en twee Fransche schepen onder Kelly en Romain Desfossés voor de haven van Tamatave en schoten die stad in brand, nadat zij de Europeesche familiën en een deel hunner have hadden aan boord genomen; doch zij moesten na eene vruchtelooze bestorming van het fort met verlies naar hunne schepen terugtrekken. De hoofden van veertien Europeanen, die den inboorlingen in handen waren gevallen, werden in het fort op staken tentoongesteld. Uit dezen mislukten tocht sproten voort eene Christenvervolging, het wegjagen van alle Europeanen en het verbod van uitvoer van vee en rijst.

{==803==} {>>pagina-aanduiding<<}

De Franschen wilden echter vasten voet op Madagaskar hebben om hunne positie in de Indische zeeën te handhaven en daar de kracht der Engelschen te verlammen, met wie zij alleen uit nood en eigenbelang toenmaals hadden samengewerkt. Zij vestigden zich derhalve weder op de Westkust, maar slechts voor korten tijd; want in 1855 beval Ranavola hun het eiland te ontruimen, hetgeen de Franschen met hun agent d'Arvoy aan het hoofd weigerden te doen, daar zij die streek als Fransch grondgebied beschouwden. Toen werd eene legerbende van 2000 man op hen afgezonden, die de vestiging uitplunderde en de kolonisten deels doodde, deels in slavernij wegvoerde. Reeds in 1848 was zoowel van Engelsche als van Fransche zijde, door de Admiraals Dacres en Cécile, eene vruchtelooze poging aangewend om de vriendschapsbetrekkingen met het eiland weder aan te knoopen. Daar echter vele Prinsen van den bloede heimelijk het Christendom omhelsd hadden en het zooveel mogelijk begunstigden, zoo kregen in 1853 de Engelsche zendelingen weder toegang tot Madagaskar, dat toen bezocht werd door Ellis en Cameron; ook de handel werd weder vrijgesteld, zoodat de kooplieden zich op nieuw naar deze streken waagden.
Gedurende den tijd van staking der handelsbetrekkingen met de Europeanen, die slechts voor een zeer klein gedeelte door handel met de Amerikanen vervangen was, ging het volk in voorspoed achteruit, zooals duidelijk aan de kleeding bleek, en ieder wenschte hernieuwing der relaties. Door dien herleefden handel bloeide vooral Tamatave, zoodat Ellis bij zijn tweede bezoek in 1856 duidelijk kon zien, dat het getal der huizen en der inwoners was toegenomen; er was zelfs een hotel gebouwd, het eerste op Madagaskar, en jaarlijks werden 4000 stuks vee naar Mauritius vervoerd.
In 1855 kreeg een Franschman, Lambert, van de koningin vergunning om zich naar de hoofdstad Tananariva te begeven, wat als eene bijzondere gunst moest beschouwd worden. Voor zijne afreize uit Frankrijk had Lambert zich tot Napoleon III vervoegd om instructies; doch zijne bedoelingen waren niet zuiver en hadden schromelijke gevolgen. Zijn plan was, om volgens reeds te voren met eenige edele Hovas, die tot de oppositiepartij behoorden, aangeknoopte onderhandelingen, de koningin te onttroonen en eenen heerscher op den troon te brengen, die een vriendschapsverdrag met Frankrijk zou willen sluiten. De samen-
{==804==} {>>pagina-aanduiding<<}
zwering werd langzaam voorbereid en Ida Pfeiffer, die toen Madagaskar bezocht, werd er door haren omgang met de Europeanen (doch niet zonder van Engelsche zijde gewaarschuwd te zijn) als van zelve in betrokken. Lambert, Prins Rakoto en eenige adellijken en militairen hielden bijeenkomsten en de uitslag der beraadslagingen was, dat men de koningin zou onttroonen, doch haar vrijheid, eer en schatten laten behouden. In het tuinhuis van den heer Laborde werd een klein arsenaal ingericht en de geheele uitvoering van het plan werd vastgesteld; doch het mislukte door de flauwhartigheid van Raharo, bevelhebber des legers, die achteruitkrabde en de deuren van het paleis niet wilde bezetten noch openhouden; ook scheen hier verraad in het spel te zijn, zoodat hij slechts in schijn aan de samenzwering had deelgenomen en een werktuig was van Ramboasalama, den aangenomen zoon der koningin. Ranavola kreeg van de plannen der eedgenooten kennis door middel van den Britschen consul van Mozambique, Mac Leod, en liet daarop alle deelgenooten gevangen nemen, doch verbood op doodstraf dat iemand Prins Rakoto zou beschuldigen, wien zij arrest in zijn paleis gaf. Lambert en andere Europeanen werden streng bewaakt, de wacht voor het paleis werd verdriedubbeld. Alle inlanders, die aan de samenzwering
hadden deelgenomen, werden gedood, ook de vreemdelingen had zij wel gaarne ter dood gebracht, doch zij vreesde voor de wraak der Europeesche mogendheden en verbande daarom de meesten, terwijl slechts weinigen er het leven bij inschoten; maar vooral wreekte de bloeddorstige Koningin zich op de inlandsche Christenen, van welke 2000, die Roomsch Katholiek waren geworden, onder de wreedste martelingen werden terechtgesteld. Juist die bekeering van vele Malgaschen tot het Katholieke geloof had, zoo luidt Ida Pfeiffer's oordeel, Lambert sterk doen tegenwerken door de Engelsche zendelingen, die de koningin tegen hem opstookten; doch nu hare woede tegen de Christenen was opgewekt werden zij ook zelven weggejaagd wegens het uitdeelen van bijbels. Zoolang nu Ranavola den schepter zwaaide, was er aan geen herstel der betrekkingen voor de Europeanen te denken.
Na haren dood in 1861 besteeg Radama II den troon, nadat hij een mededinger in den kerker had doen opsluiten. Hij liet zich den 21sten September 1862 kroonen op het Marsveld van zijne hoofdstad, voor welke plechtigheid aan hem en zijne vrouw

{==805==} {>>pagina-aanduiding<<}
een feestkostuum was gezonden door den keizer en de keizerin van Frankrijk. Ook Lambert keerde van Mauritius naar Madagaskar terug en sloot een handelsverdrag, waarbij Napoleon Radama als onafhankelijk vorst erkende en eeuwigen vrede sloot, op voorwaarde dat aan de Franschen het handeldrijven, plantages aanleggen, scholen stichten en zendelingen zenden zou geoorloofd zijn. En toch rustte Frankrijk, waarschijnlijk op raad van Lambert, in 1863 eene expeditie uit om de haven Diego Suarez te bezetten, zich grondende op het niet stipt nakomen van alle gemaakte bepalingen; zoo Radama dit werkelijk heeft gedaan, was hier zeker Engelsche invloed in het spel, daar Lamberts aanwezigheid den Engelschen een doorn in het vleesch was.
Radama II trad als hervormer op, stelde bereidwillig voor de vreemdelingen zijn land open, schafte vele oude, barbaarsche gebruiken af en zocht de beschaving van zijn volk te bevorderen. Hij riep de Engelsche zendelingen terug en William Ellis kreeg grooten invloed op hem en werd zijn raadsman. Doch Radama beantwoordde niet geheel en al aan de gunstige opinie, die men van hem had opgevat en door zijne onvoorzichtige begunstiging der vreemdelingen en dwarsbooming van de wenschen der priesters en van den adel, deed hij ontevredenheid ontstaan, die eene samenzwering in het leven riep, als slachtoffer waarvan hij den 12den Mei 1862 viel. Vier der aanzienlijkste edelen legden daarop aan de nieuwe koningin een geschreven stuk voor, dat de grondtrekken behelsde der bepalingen, die voortaan voor de regeering tot maatstaf zouden strekken; de hoofdinhoud hiervan was het volgende: ‘Het woord van den heerscher is alleen geen wet, maar de edelen, de voorgangers van het volk en de koningin geven de wetten gezamenlijk. Aan alle buitenlanders, die aan de landswetten gehoorzaam zijn, wordt volle vrijheid en bescherming gewaarborgd. Handel en beschaving zullen bevorderd worden. Aan de inheemsche Christenen wordt vrijheid en bescherming in de uitoefening van hunnen godsdienst en uitbreiding hunner religie gewaarborgd; maar dezelfde bescherming en dezelfde vrijheid zal ook aan alle niet-Christenen gewaarborgd zijn. De slavernij bestaat wel voort; maar het zal aan de bezitters van slaven vergund zijn ze vrij te laten. Een doodvonnis kan slechts voltrokken worden, als twaalf mannen eenen aangeklaagde voor schuldig hebben verklaard aan eene misdaad, waarop de doodstraf staat.’

{==806==} {>>pagina-aanduiding<<}

Deze bepalingen zijn van dien aard, dat zij de Malgaschen kenmerken als een beschaafd, vrijzinnig en voor ontwikkeling en vrijheidsbeginselen zeer vatbaar volk; wanneer die beginselen, waarvan die edellieden uitgingen, het volk geheel doordringen, kunnen zij nimmer slaven van eenige Europeesche mogendheid zijn, maar verdienen op ééne lijn met deze te worden gesteld en moet men hunne vriendschap zoeken, daar men in handelsbetrekkingen met dit nijvere volk veel voordeel kan vinden.
De koningin onderteekende volgaarne die akte en gaf van hare troonsbeklimming aan de koningin van Engeland en den keizer der Franschen kennis. Daar echter niet alle edelen met dezen stand van zaken tevreden waren en eenigen aandrongen op de opheffing der met Frankrijk en Engeland gesloten verdragen, ontstonden er wederom geschillen met de vreemdelingen, die het onderling ook niet eens waren, maar op zeer onvriendschappelijke wijze tegen elkander intrigeerden. De Franschen leiden alle verwarringen op Madagaskar aan de Engelsche zendelingen ten laste; de Engelschen daarentegen beweerden, dat het de hebzuchtige Fransche avonturiers waren, aan wie de vermoorde koning Radama zijn ongeluk te danken had, en die nu, hunne belangen met die van de Napoleontische politiek verbindende, Madagaskar in oorlog trachtten te wikkelen om het tot eene Fransche bezitting te kunnen maken.
De koningin verloor spoedig haar aanzien volkomen en bevond zich geheel in de macht van haren eersten minister, wien zij dwaselijk, tot verdriet van haar volk, hare hand geschonken had. In 1864 brak op den 19den Augustus eene revolutie uit, ten gevolge waarvan die eerste minister moest aftreden en voor zijnen broeder plaats maken. De koningin bleef van de vreemdelingen, vooral van de Franschen, afkeerig en legde eene belasting van 10% op de in- en uitgaande waren en verbood het graven naar steenkolen en edele metalen op doodstraf. Thans wordt het Christendom op Madagaskar geduld, vooral door het tractaat, dat de Engelsche consul Pakenham heeft tot stand gebracht.
Doch zoolang de koningin gelooft, dat het praerogatief van hare kroon afhangt van het handhaven der oude gebruiken, die hare macht versterken en haar met eene aureool van goddelijkheid omgeven, is de toekomst nog niet geheel verzekerd. Veel evenwel hebben de Europeanen gewonnen en zullen meer en meer winnen, als zij alle plannen van kolonizatie latende

{==807==} {>>pagina-aanduiding<<}
varen, alleen het oog op handelsbetrekkingen gevestigd houden. Dan zal het met Madagaskar zijn als met Japan; dan zullen de havens openstaan voor schepen van alle natiën en zullen de rijke producten van het eiland door de wereld verspreid worden. En dat het land werkelijk vele voordeelen voor eene geregelde handels-communicatie oplevert, kan het best aangetoond worden door eene nadere beschouwing van de producten en havens van het eiland.

Dat wij gerust Madagaskar eene door de natuur rijkbedeelde landstreek kunnen noemen, blijkt reeds uit hetgeen in 1771 de beroemde botanicus Comerson aan Lalande schreef: ‘Welk wonderbaar land is toch dit Madagaskar. Gansche academiën, niet enkele reizigers moesten komen om hier den rijkdom aan planten te onderzoeken. Ik kan aan de natuurvorschers de verzekering geven, dat Madagaskar voor hen in waarheid het beloofde land is. De natuur schijnt zich daarheen als in een bijzonder heiligdom teruggetrokken te hebben om naar andere patronen te arbeiden, dan men elders vindt; bij elke schrede treft men ongewone en verbazingwekkende vormen aan. De Noordsche Dioskorides (Linnaeus) zou hier alleen stof vinden voor tien uitgaven van zijn systeem en had dan nog slechts een tip van den sluier opgetild.’ Ofschoon de wijze van uitdrukking wel wat pathetisch is, de waarheid er van is bij later onderzoek gebleken.
Onder de talrijke producten, die het eiland oplevert, zijn er vele, die als handelsartikelen in aanmerking zouden kunnen komen. Madagaskar levert rijst op in elf gevariëerde soorten, het hoofdvoedsel der inboorlingen, vooral in de omstreken der hoofdstad veelvuldig aangekweekt.
Verder levert het suiker, indigo, tabak, balsems, harst, specerijen en verschillende vruchten op, als kokosnoten, bananen, meloenen, ananas, citroen, oranjeappelen, moerbeziën. De metalen worden vertegenwoordigd door goud en zilver (althans kenteekenen toonen aan dat die in de gebergten te vinden zijn), koper, ijzer, tin, lood, terwijl voorts zout, salpeter, amber, edelgesteenten en kristallen in vrij groote hoeveelheid worden aangetroffen.
Dat de grond ook zeer geschikt is om producten uit den

{==808==} {>>pagina-aanduiding<<}
vreemde te akklimatizeeren, blijkt o.a. daaruit dat de Engelsche zendelingen er den wijnstok, vijgen-, granaat- en amandelboom hebben ingevoerd, die er welig tierden. Onze graansoorten zouden er goed gedijen, ofschoon de inboorlingen, aan hun mais gewend, die geringschatten, en op de hoogvlakten zijn met het beste gevolg aardappelen aangekweekt. Ook zijn er in de omstreken van Tamatave op de Oostkust koffieplantages aangelegd en belooft de boomwol-productie de schitterendste uitkomsten, zoodat sommigen zelfs beweerd hebben, dat het eiland hierin met Amerika zou kunnen wedijveren.
De wouden, die zich door hunne tropische schoonheid tegelijk verheven en huiveringwekkend voordoen, leveren ook veel op, wat voor medicinaal gebruik of handel dienstig zou zijn; voor het eerste hoofdzakelijk de riciniolieplant en quinquineboomen, voor het laatste onderscheidene houtsoorten. Als een der merkwaardigste boomen van het eiland mag vermeld worden de Urania Speciosa of Ranivala, waaraan men niet ten onrechte den bijnaam van reizigersboom heeft gegeven; want aan eene verhevene en sierlijke gedaante paart die boom een uitgebreid nut voor den reiziger in het tropisch klimaat; want aan het onderste einde van den bladersteel verzamelt zich zuiver water, dat uitstroomt als men het omhulsel doorsteekt en zoo den reiziger in de ondragelijke hitte eene ware lafenis biedt. De bladeren worden door de inboorlingen gebezigd tot bedekking der daken; uit de stelen bouwen zij de wanden hunner huizen; met de harde buitenste schorsch, die week geklopt wordt, dekken zij den bodem, waarbij men niet uit het oog moet verliezen, dat ieder blad 1½ voet breed en 20 à 30 voet lang is. Het groene blad gebruiken zij tot het inpakken van voorwerpen, of als tafeldoek, bord, lepel of drinkschaal, zoodat bijna niets van dien boom ongebruikt blijft.
Om verder den rijkdom van nuttige boomsoorten te bewijzen, stip ik slechts aan de Ampoly, met welks bladeren men hout polijst; de Avoka, waaruit grof papier vervaardigd wordt; de Tapia Edulis, die de inheemsche zijdewormen voedt; de Azaina, uit wier stam kanoes vervaardigd worden en die een zekere geele lijm geeft; de Voahena of Wuhema, die gomelastiek oplevert. In de bosschen bevinden zich daarenboven groote savannes, die uitmuntend voedsel voor het hoornvee aanbieden.
Wat het dierenrijk betreft, is Madagaskar als het ware eene wereld op zich zelve, die een schakel vormt tusschen Afrika

{==809==} {>>pagina-aanduiding<<}
en Azië; de overvloed der wilde zwijnen deed oudtijds het eiland Nossindambo noemen en de onmetelijke bosschen lokten de inboorlingen uit tot de jacht; vele der vorsten waren echte Nimrods; doch zulke jachtpartijen waren soms eene ramp voor het land. Zoo wordt onder anderen vermeld, dat in 1845 koningin Ranavola eene buffeljacht hield, vergezeld door 5000 personen; doch voor het onderhoud van al die menschen moest door de inwoners der provincie, waarin de jacht gehouden werd, of door hen zelven voorzien worden, daar de koningin alleen voor zich zelve levensmiddelen had medegenomen. Het gevolg was, dat er in die landstreek hongersnood ontstond en 10000 menschen bezweken.
Van de wilde dieren zal ik thans niet spreken, doch bepaal mij alleen tot die, welke voor den handel van belang zouden kunnen zijn d.i. tot het vee, dat in grooten getale jaarlijks wordt uitgevoerd naar Mauritius en Bourbon. Men vindt op Madagaskar geiten, schapen met vetstaarten en, wat vooral van belang is, veel hoornvee. Ellis, die de markt te Tamatave bezocht, noemt het vee breedbeenig en dikhoofdig en zegt, dat het dik in het vleesch zit en meestal met een bult voorzien is, zoodat het tot de buffelsoort behoort. Het vee wordt gewoonlijk vergezeld door een zwerm kleine vogels ter grootte van eene duif en in de gedaante van een ooievaar, die de vliegen oppikken. Ofschoon dit inlandsche vee in qualiteit voor het Europeesche moet onderdoen, zijn de inboorlingen er toch zoo aan gehecht dat, toen er eens een beter soort van de Kaap zou worden ingevoerd, zij zich tegen de landing verzetten, uit vrees dat dit hun vee zou verbasteren!
De prijs voor het tot uitvoer bestemde vee is door de regeering bepaald op 15 dollars per stuk, uitgenomen de lasten. De wijze van vervoering wordt door Ellis aldus beschreven: de scheepskapitein bepaalt hoeveel stuks vee hij noodig heeft, 100 à 150; dan worden er 10 à 20 meer bijeengebracht, waaruit hij vervolgens de slechtsten verwijdert en de overigen in eene omheining nabij de zee laat drijven. Is het nu kalm en rustig weder, dan nadert het schip zooveel mogelijk het strand; twee breede bakken met dwarsbalken verbonden zijn het vervoermiddel tusschen het strand en het schip; men slaat het vee een touw om de horens en daaraan worden twee andere touwen vastgemaakt, die elk door tien man worden bestuurd; zoo wordt het dier uit

{==810==} {>>pagina-aanduiding<<}
de omheining in zee gedreven en getrokken, waar het aan de uitstekende dwarsbalken wordt vastgebonden. Op die wijze vervoeren die bakken tien stuks tegelijk naar het schip, waarin zij daarna worden opgeheschen. Op deze manier kan men 150 ossen op éénen dag inschepen.
Onder de voortbrengselen van de industrie der Malgaschen zouden er wel niet vele, maar toch wellicht enkele gevonden worden, die voor Europeesche handelaars van eenige waarde zouden zijn. Daar zij vrij ervaren zijn in het vervaardigen van kleedingstukken, van de grofste rabanetas of matten, die het lichaam der armen bedekken, tot de fijnste lambas of mantels, die met de Romeinsche toga kunnen vergeleken worden en soms sierlijk bewerkt en van fraaie stof vervaardigd zijn, zouden er ook wel enkele handelsartikelen onder hun fabrikaat te vinden zijn; en daar bij velen de zucht bestaat om de Europeesche kleederdracht na te volgen, hoewel zij hierbij den zotsten smaak aan den dag leggen, zouden Europeesche stoffen op het eiland langzamerhand ruim debiet kunnen vinden. Ook voorwerpen van weelde zouden er niet onwelkom zijn, daar zij bij hunne galafeesten soms groote pracht ten toon spreiden, waarbij zij dikwijls van goeden smaak getuigenis geven. Zoo woonde Ellis een feestmaaltijd bij in het huis van een hoogen ambtenaar, in eene groote, hooge kamer met spiegels versierd; aan het eene einde stond een groot buffet en de tafel was vol met porselein, kunstbloemen, zilverwerk en wijnkoelers. De gasten kregen zilveren borden, messen, vorken van inlandsch fabrikaat, met eene kroon en vogel als merk.
En wanneer er goedgewaarborgde tractaten tusschen de Europeesche mogendheden en de regeering van Madagaskar waren gesloten, zou de handel kunnen bloeien; want de Malgaschen zijn tot handel geneigd en bezitten daartoe eene aangeborene slimheid, hoewel, helaas, gepaard met eene diefachtige natuur. Uitheemsche waren krijgen zij reeds lang uit Maskate, O.I., Mauritius, de Kaap, ja zelfs uit Amerika.
Voor hun rijst, gevogelte, rabanetas, Indisch koren en slachtvee ruilden zij in wapenen, ammunitie, ijzeren potten, aardewerk, zout, zeep, spiritualia, Fransche en Engelsche fabriekwaren.
Industriëele ondernemingen op het eiland zijn aan sommige Europeanen uitmuntend gelukt en ook enkele inlanders hebben suikerplantages aangelegd, die zij vrij goed besturen. Het land

{==811==} {>>pagina-aanduiding<<}
is dan ook voor rijstbouw en suikerkultuur uitnemend geschikt, doch wegens de dungezaaide bevolking, het gevolg van de liefelijke regeering van de zwarte tijgerin Ranavola, ligt er veel land braak; en dit is geen wonder, daar er in dien tijd jaarlijks 20 à 30000 menschen omkwamen, deels ter dood veroordeeld, deels vergiftigd, deels tengevolge van zwaren arbeid of oorlog. Voor de hebouwing van het land is het ook zeer nadeelig, dat alleen de koningin en de hooge adel vaste goederen mogen bezitten, de boer daarentegen geene eigendomsrechten heeft en door drukkende beerendiensten gekweld wordt, terwijl hij jaarlijks een centenaar rijst als belasting moet leveren.
Diezelfde Ranavola wist ook de ondernemingen der Europeanen te belemmeren door aan de vreemdelingen, die suikerplantages wilden aanleggen, 10% te doen betalen, terwijl zij dan nog er aan blootstonden om ieder oogenblik weggejaagd te worden. Geheel anders was de toestand geweest onder haren voorganger Radama I, toen de Engelsche schepen tegen 1% inkomende rechten alle havens mochten binnenloopen en de Engelschen volkomen vrijheid hadden door industriëele ondernemingen zich zelven en het eiland te bevoordeelen. Radama wilde zelf dien buitenlandschen handel begunstigen en daartoe eene goede communicatie inrichten tusschen de hoofdstad en de kust. Daartoe zond hij in 1823 eene schare van 2000 personen naar Foulpointe om eene landbouw- en handelsinrichting te vestigen, onder het opzicht van Rafaralahy, een verlicht en energiek man, wiens handelwijze zeer geprezen werd door Sir Robert Farquhar, toen deze die haven bezocht.
Ranavola daarentegen was er nauwelijks toe te bewegen, nadat zij eenmaal de vreemdelingen geheel geweerd had, op nieuw handelsbetrekkingen aan te knoopen en liet zich daartoe 15000 dollars betalen, die door de handelaren van Mauritius werden bijeengebracht en door Cameron aan de koningin ter hand gesteld. Daarop was voor een tijdlang de handel weder vrij; de prijzen konden door kooper en verkooper worden vastgesteld, doch er moesten 10% in- en uitgaande regten betaald worden. Bij die gelegenheid ontving Cameron een brief van Rainikietaka, den secretaris der koningin, waaruit ik enkele karakteristieke zinsneden wil aanhalen, omdat men daaruit kan opmaken, hoe de inlanders denken over internationale belangen; hij schrijft namelijk:

{==812==} {>>pagina-aanduiding<<}

‘En ook dit moet u aangezegd worden; een zekere Europeaan, een Franschman, heeft eene plaats in bezit genomen te Italby, als eene haven voor schepen, waar hij een huis en een magazijn heeft opgericht. Onze hooge beambten hebben gezonden om hem weg te jagen over de zee. Wij zullen hem niet dooden, maar zijne bezittingen als onzen buit nemen; want hij heeft bezit van eene haven genomen. Maar ofschoon wij gezegd hebben, dat wij hem niet dooden zullen, toch, zoo hij eenigen der soldaten doodt, zullen de soldaten hem dooden. En dit zij u aangezegd, opdat gij niet zoudt zeggen: hoe, nu de handel weder is geopend, verwoest gij toch het eigendom van Europeanen! - En ook dit zij u aangezegd: zoo eenige Europeaan zal landen op eene plaats binnen de grenzen van Madagaskar, waar geene soldaten gestationeerd zijn en bezit neemt van die plaats als eene haven, zulk gedrag eene beleediging zal zijn en zijne bezitting zal genomen worden als onze buit en hij zelf zal weggejaagd worden over de zee. - En ook dit zij u aangezegd, gelijk elk souverein de wet van zijn land heeft vastgesteld, hetzij hij uwe of onze souverein is, zoo moeten uit ons land de dingen, die wij niet verkoopen, niet per schip over zee vervoerd worden; en wat betreft die dingen, die gij niet verkoopt, behoeft gij ze niet ter verkoop te brengen.’
In dit schrijven straalt een onafhankelijke, vrijheidlievende geest door van eene regeering, die niet licht gezind zou zijn om overheersching van vreemden te dulden en wenscht door hen op een voet van gelijkheid behandeld te worden, wat dus bij kolonizatie een hinderpaal, doch bij het aanknoopen van handelsbetrekkingen slechts een spoorslag tot goede trouw en billijke behandeling zou zijn.
De bochtige vorm van de kust en de nabijheid van de eilanden Mauritius, Bourbon en de Komoren, maken Madagaskar voor handel zeer geschikt. De meest bezochte baaien zijn de Majambo-Bembatooka-baai in het N.W., de St. Augustinus-baai in het Z. en de Antongil-baai in het Oosten. Van de havens, die eigenlijk slechts reeden zijn, komen als de voornaamstc in aanmerking Tamatave en Foulpointe, terwijl de kust verder zuidwaarts vlak is en gekarakteriseerd door talrijke kustmeren (étangs). Sommigen, die zeer met de havens van Madagaskar zijn ingenomen, roemen hare voortreffelijkheid en gaan zoover te beweren, dat eenige van deze tot de veiligste

{==813==} {>>pagina-aanduiding<<}
en ruimste der aarde behooren. Vooral noemen sommigen in de provincie Ankara de baai Diego Suarez, eene heerlijke haven met zeer goeden ankergrond, terwijl aan den oever niet de kwaadaardige landkoorts heerscht, zoet water rijkelijk voorhanden is en de bosschen in de nabijheid timmerhout opleveren; zij wordt zelfs met de haven van Sebastopol vergeleken.
In die havens heerscht een streng douanenstelsel en de tolbeambten hebben een waren speurhondenaard, ofschoon zij meestal de beleefdheid in acht nemen, zooals de Europeesche reizigers getuigen. Eene zeer goede haven is Tamatave, die in het gunstige saizoen door vele schepen van Mauritius en Bourbon bezocht wordt om vee te laden; evenwel uit Ellis eene minder gunstige meening als hij zegt, dat de reede wel door riffen wordt beschermd, doch blootgesteld is aan den Oosten- en Noorden- wind; maar bij zijn tweede bezoek op het eiland in 1856 vond hij toch dat de stad door den handel zeer in bloei was toegenomen. Soms moet voor die haven quarantaine gehouden worden; eens toen op Mauritius de cholera was uitgebroken, werden alle koopwaren, die uit de schepen aan land waren gebracht, 40 dagen lang aan zon en wind blootgesteld en moesten al de ontvangen dollars 40 dagen lang in het zand begraven worden, terwijl alle aankomende schepen aan eene quarantaine van 40 dagen (dus stricto sensu) werden onderworpen.
De markt of bazar te Tamatave, die 's morgens vroeg geopend wordt, schijnt onzindelijk en armoedig te zijn, ofschoon zij veel bezocht wordt. Ossen worden op die markt geslacht en verkocht; er worden allerlei vruchten, rijst, messen, bijlen en andere gereedschappen, inlandsch laken en andere stoffen ten toon gesteld en ook gevogelte, snuif, althans een mengsel van kruiden, dat snuif vervangt en in den mond in plaats van in den neus gestoken wordt, tabak en snuifdoozen, een onmisbaar iets voor den Malgasch, dat hij altijd bij zich draagt of door een slaaf laat dragen, te koop aangeboden. De voorname munt, bij koop en verkoop gebezigd, zijn Spaansche piasters, ofschoon ook dollars in gebruik zijn en Lambert vijffranestukken ingang heeft doen vinden. Bij gebrek aan pasmunt wordt het geld, dat gewoonlijk gewogen wordt, tot soms in vijftig stukken gesneden.
Langzamerhand en als van zelf, hoe afkeerig ook de Hovas van den invloed der vreemdelingen waren, heeft zich hier en daar een Europeesch element ingedrongen en weldadig en beschavend

{==814==} {>>pagina-aanduiding<<}
op den inlander gewerkt. Voor de industrie was het van groot belang, dat Ranavola soms als bij uitzondering ten opzichte van den een of ander afweek van haren haat tegen het blanke ras. Zoo woonde tijdens hare regeering in de hoofdstad Tananariva de heer Laborde, die in 1831 schipbreuk leed en dus slaaf werd; doch de Koningin beloofde hem de vrijheid, zoo hij haar vijf jaren diende. In dien tijd leverde hij haar wapenen, zelfs kleine kanonnen en buskruit, zoodat hij haar vertrouwen zoo volledig won, dat hij haar algemeene raadsman werd, ja het hem zelfs nu en dan gelukte een doodvonnis tegen te houden. Hij huwde later eene inlandsche vrouw, vestigde zich in de hoofdstad en richtte eene glasblazerij, indigoverwerij, zeepziederij, kaarsenmakerij (ook de inboorlingen maken vrij bruikbare, één voet lange kaarsen van ossenvet) en rumstokerij op. Hij leerde de inboorlingen het suikerriet behoorlijk planten en nam met goed gevolg proeven om wijn- en graanbouw in te voeren, doch vond geene navolging, daar de inboorlingen hunne traagheid niet te boven konden komen en zich met hun rijst en nu en dan een stuk vleesch tevreden stelden.
Doch ook onder de inboorlingen is wel eenige aanleg voor indnstrie. Zoo bezocht Ida Pfeiffer eene suikerplantage van zekere Mademoiselle Julie, die, hoewel gehuwd, naar inlandsch gebruik, toch zoo genoemd werd en die vrij beschaafd was; vooral haar zoon, die de zaken goed bestunrde, was niet onbekend met de Europeesche beschaving.
Sommige stammen munten uit in het vervaardigen van ijzerwaren, sierlijke zilveren ketenen, fijne zijden en wollen weefsels en vooral tapijten.
Niet overal is de bodem van Madagaskar even vruchtbaar en het klimaat is, zooals wij gezien hebben, op vele plaatsen een vijand, die schier niet te overwinnen is. In het Noorden is de grond bergachtig, onvruchtbaar en het land schraal bevolkt. Het Westen is vlak, moerassig en ongezond, doch vruchtbaar en vooral rijk aan vee. In het Zuiden is zeer belangrijk de provincie Anossi met haar hooge kust, goed gecultiveerden bodem, die een rijken oogst voortbrengt van suiker, koffie, rijst en maniok, zacht maar ongezond klimaat. Ook de provincie Betanimena d.i. het roode land, zoodat de naam reeds de geaardheid van den grond aanduidt, verdient met het oog op den handel de aandacht, wegens haar goeden weigrond en de reeds bovenge-
{==815==} {>>pagina-aanduiding<<}
noemde haven Tamatave op de Oostkust van het eiland. Die stad is gebouwd op eene landtong van 300 à 400 ellen, voorzien met zandheuvels, door den wind of de zee opgeworpen ter hoogte van 15 à 20 voet. Er groeien hier vele struikgewassen en enkele kokospalmen, die aan de streek een tropisch karakter geven. Overigens is de omstreek der stad zandig en eerst een half uur landinwaarts vindt men plantengroei. Ida Pfeiffer noemt Tamatave een groot, armoedig dorp met 4000 à 5000 inwoners, waaronder 800 soldaten en een dozijn Europeanen en Kreolen van Bourbon; zij zegt, dat het kleine hutten en nauwe straten heeft. Doch de handel heeft aan de stad nieuw leven bijgezct, zoodat Ellis hier grooten vooruitgang bespeurde, toen hij de stad op nieuw bezocht. Tamatave kan dus mettertijd eene zeer belangrijke handelsplaats worden.
De tweede belangrijke havenstad op Madagaskar is Foulpointe in de provincie Mahavelona, door de Franschen steeds als gewichtige handelsplaats erkend. Doch de streek is minder gezond van klimaat dan het drooge Tamatave, ja zelfs voor de inboorlingen gevaarlijk; doch de vegetatie is er veel prachtiger.
In het binnenland kweekt de provincie Antsianaka schapen aan met zeer fijne wol en levert tevens de schoonste boomwol van het eiland; de meest schilderachtige provincie, met schoone bergen en heerlijke bosschen, is Betsileo, waar eene zeer nijvere bevolking woont. De overige der 22 provinciën zijn, uit het oogpunt van productie beschouwd, òf minder belangrijk òf niet van de opgenoemde verschillend.
Aan de NW. kust van Madagaskar liggen eenige kleinere eilanden, die sedert 1841, tengevolge van verdragen met de inlandsche hoofden door de Franschen zijn bezet en dikwijls een toevluchtsoord zijn geworden voor de door de Hovas vervolgde Sakalawas. Het belangrijkste is St. Marie met de haven Port Louis; het is aan alle zijden door een koraalrif omgeven, goed van water doorsneden, maar toch niet zeer vruchtbaar, hoewel rijk aan timmerhout. Zoo dus Frankrijk nog ooit ernstige veroveringsplannen op Madagaskar mocht koesteren, dan is dit eilandje het punt, van waar de expeditie zal moeten uitgaan.
Doch het is te hopen, dat Frankrijk het vroegere droombeeld van daar eene France Orientale te stichten, zal hebben opgegeven; want ik geloof aangetoond te hebben, dat kolonizatieplannen op het eiland op te vele bezwaren afstuiten om met

{==816==} {>>pagina-aanduiding<<}
voordeel te worden nagejaagd. Voor den handel kan echter zooals ik in het bovenstaande heb trachten aan te wijzen, het eiland van groot belang worden.
Mochten de Europeesche mogendheden met Madagaskar handelen, zooals met Japan is gedaan, en mochten de havens van het eiland toegankelijk worden voor de schepen van alle natiën. Dit kan met vrucht geschieden, wanneer de Europeanen zich trouw en eerlijk houden aan de verdragen, niet tegen elkander intrigeeren; maar met entente cordiale samenwerken; wanneer de regeering der Hovas meer en meer haar despotiek karakter aflegt en het volk de Europeesche beschaving zooveel doenlijk zich ten nutte maakt; wanneer eindelijk de zendelingen alleen den godsdienst pogen uit te breiden, zonder zich in de politiek te mengen. Ellis toch getuigt naar aanleiding van zijn bezoek op het eiland, dat de zaken op Madagaskar eene bevredigende wending kunnen nemen, als regeering en volk maar niet gedurig verontrust worden door invasie-plannen der Europeanen. Mochten zich dus die gunstige omstandigheden verwezenlijken; het karakter der inboorlingen is van dien aard, dat zij voor beschaving uitermate vatbaar zijn en hun land is vruchtbaar en productief; wanneer dus alles ten goede medewerkt kan Madagaskar eene schoone toekomst te gemoet gaan.

Zalt-Bommel.


{==817==} {>>pagina-aanduiding<<}

De arbeid en de arbeiders 1).

Door J. Coronel.

De Australische koloniën hebben naar de algemeene tentoonstelling te Parijs eene zuil van goud gezonden, voorstellende de juiste hoeveelheid edel metaal, welke zij sedert hare eerste ontdekking van het blinkend erts tot op heden gewonnen hebben.
Voorwaar, een schitterend bewijs van de energie en de begeerte, waarmede men bij het zoeken naar goud in deze jonge en bloeijende kolonie is te werk gegaan.
Doch waarom bepaalt men zich daarbij slechts tot de productie van het goud? Brittanje is de groote bijenkorf van menschenarbeid. De oppervlakte en bevolking in aanmerking genomen, geloof ik, dat er wel geen land ter wereld zal bestaan, waar, in evenredigheid, zulk een aantal arbeiders werkzaam zijn; waar het gansche jaar door, zwaarder werk verrigt, en waar het loou voor den arbeid zoo ruim bedeeld wordt, als in het Vereenigd Koningrijk. Indien wij eens eene voorstelling konden geven der totale som van hetgeen door de inwoners dezer Britsche eilanden slechts in één jaar is voortgebragt, welk eene breedte, welk eene hoogte zou zulk een monument beslaan! Er is inderdaad iets bewonderenswaardigs in de verscheidenheid en uitgebreidheid van

{==818==} {>>pagina-aanduiding<<}
den menschelijken arbeid, zooals die daar in de groote tentoonstelling worden wedergegeven. Maar hoe onvolmaakt zijn nog daar zelfs de vruchten van den arbeid, het genie en vernuft van de zonen en dochteren der nijverheid voorgesteld.
Bij den Census van 1851 was een fraaije kaart van Groot-Brittanje overgelegd, voorstellende, door middel van gekleurde vlakken en symbolen, de verdeeling van de werkzaamheden des volks. Een licht groene kleur dekte dat gedeelte, waar landbouw en veeteelt werden uitgeoefend; terwijl de niet gekleurde deelen de voornaamste fabriekdistrikten aanwezen. De verschillende takken van nijverheid waren als volgt gekleurd: wol, rood; zijde, geel; vlas en hennep, groen; katoen, blaauw; pottebakkerswerk, oranje; steenkool, zwart; de metalen, grijs; verder wezen symbolen, zooals een hoed op hoedemakers, een schip op schepenmakers, een visch op visschers een houten paard op speelgoed, een enveloppe op papier, een sleutel op sloten; en het was inderdaad belangrijk de geographische plaatsing te zien van die talrijke handwerken. Enkele plaatsen schenen eene verzamelplaats van alles te zijn. De groote wereldstad is op zich zelve reeds eene wereld van arbeiders. Vele der voornaamste handwerken zijn daar vertegenwoordigd. Lancashire is zonder twijfel de zetel van de katoenfabriekatie; zie op Manehester, Oldham, Blackburn en andere fabrieksteden, blijkbaar bloeijende door hare rookende schoorsteenen, hooger dan Egyptische Obelisken. Daar is volstrekt niets romantiesch of schilderachtigs in Manchester; doch het is hoogst gewigtig, wanneer men bedenkt, dat dezelfde grond, die thans zoo overvuld is met fabrieken, voor nog geen eeuw geleden, open en vrij was, met wouden en moerassen, zonder begaanbare wegen en bijna geheel onbewoond. Birmingham en Sheffield zijn door de geheele wereld beroemd voor hare ijzerwaren en messenmakerijen, bestaande uit eenige honderden soorten van artikelen, die, ieder op zich zelve, weder bijzondere handelstakken van geen gering gewigt vormen. Geweren en zwaarden, knoopen en gespen, spelden en naalden, vergulde en stalen pennen, borstspelden, sloten en haken, goud en zilverwerk, vazen, candelabres; alles behoorende tot de voortbrengselen van Birmingham, teregt
genoemd: de speelgoedwinkel van Europa.
Messen en vorken, scheermessen en scharen, vijlen en zagen, Bretannia metaal, crinolinen, brillen, heelkundige instrumenten, kagchels, zeisen en landbouwkundige werktuigen zijn enkele

{==819==} {>>pagina-aanduiding<<}
vruchten der Sheflieldsche nijverheid. Bij de katoenfabrikatie heeft de machine bijna geheel de menschelijke industrie op den achtergrond geschoven. De hand blijft echter de groote bewerkster van ijzerwaren en messen; en zoo al de gemakkelijkheid van voortbrenging in Manchester opmerking verdient, te bewonderen is het in Birmingham en Sheffield, met wat moeite de voortbrenging gepaard gaat en aan hoe magtig vele bewerkingen elk artikel moet onderworpen worden om het geschikt te maken voor de markt. Terwijl nu in de katoendistrikten het grootste deel van het werk in handen van vrouwen en kinderen is, zoo zijn de arbeiders der metaalfabrieken hoofdzakelijk mannen in den bloei des levens, die dagelijks wonderen van kracht vertoonen.
Bij de eersten wordt het werk in ruime werkplaatsen, iedere met 500 à 1000 werklieden, verrigt; bij de laatsten staat de huisindustrie boven aan en bekleeden de fabrieken gewoonlijk een ondergeschikten rang.
Newcastle en Sunderland zijn beroemd voor de steenkool, die zij in hare ingewanden bevatten; doch wanneer gij op eene geologische kaart ziet, zult gij opmerken, dat de minerale rijkdom des lands zich uitstrekt van Cornwallis tot aan Wallis, en van daar tot aan Staffordshire, Nottinghamshire en Derbyshire.
Verder gaat hij noordwaarts naar Lancashire en Yorkshire: in Durham en Northumberland is hij het overvloedigst; terwijl in Schotland, de grond van het geheele laagland, in de kom en digt bij de rivieren Forth en Clyde, een bed van kool en ijzer oplevert.
In Engeland zijn kool, koper, lood, ijzer en tin in ruime hoeveelheid vertegenwoordigd; in Schotland alleen kool en ijzer. In eenige graafschappen van Ierland is de kool tot op zekere hoogte aanwezig; doch de produktie is ook zeer gering. De meest belangrijke bron van de Britsche welvaart, de vader en steun der geheele fabrieksnijverheid, ontbreekt dus in Ierland. Liverpool is het verblijf van den zeeman en dokwerker.
Glasgow is Londen in het klein. Aberdeen is voorgesteld door een schip en een visch, en zoo Ierland mede in de beschrijving begrepen ware, wij zouden Belfast's rijkdom in linnenfabriekatie en Dublin met zijne vele handwerken niet voorbijgezien hebben. Landbouw en mijnontginning schijnen echter algemeen te zijn; en waarlijk, er is schier geen plek in het vereenigd koningrijk, die nict boven en onder den grond bearbeid wordt. Beschouwen wij nu de arbeiders zelven.

{==820==} {>>pagina-aanduiding<<}

Wanneer wij, door middel van een panorama, de verschillende voorstellingen der menschelijke nijverheid konden overzien, hoe zouden wij verbaasd staan over de wondervolle toepassing van de menschelijke kracht tot zekere doeleinden, zooals zij in alle deelen der natuur ingang vindt. Werpen wij slechts een vlugtigen blik op hetgeen zich aan ons voordoet.
Welk een heirleger van handen zijn werkzaam tot kweeking van het koren, de vruchten en grassoorten; hoe zwaar toch is het ploegen, zaaijen, maaijen, verzorgen en inzamelen van de kostbare voortbrengselen der aarde. Voorwaar, overal, in elke lnchtstreek bedekt het groen de aarde; maar die wilde groei zou slechts een zeer gering voedsel opleveren, ware het niet, dat de arbeider zijne krachten daaraan wijdde. Schoon handel en nijverheid tot het hoofdbestaan der bewoners van het vereenigde koningrijk verheven zijn, heeft de landbouw niet minder en ten allen tijde zijne belangrijke positie staande gehouden. Hij behoort gewis uit een statisticsch oogpunt tot de hoogste belangen van Engeland en Wallis en nog meer van Ierland en Schotland. In eenige graafschappen, zooals Rutlandshire, Lincolnshire, de North-riding van Yorkshire en Westmoreland houdt zich bijna een derde der bevolking met den landbouw bezig. Zien wij verder. Zeer digt bij dat weelderige veld vertoont zieh eene mijn. Dalen wij daarin af. Vrees niet dit ellendig hol binnen te treden. Geen opschrift is boven zijn ingang zigtbaar: ‘Lasciate ogni speranza voi che'ntrate.’ ‘Laat alle hoop varen, gij, die hier binnentreedt.’ Wat zien wij? Tal van menschen in duisternis voortkruipende, te midden van kool en metaal, bezig zijnde met een houweel de rijkdommen uit de ingewanden der aarde te hakken. Zien wij die lieden daar neêrgehurkt even als kikvorschen of op hun rug liggende, hunne puntige hamers door de naden der kool drijven; zien wij dien jongen daar uren aan uren in den donker gezeten, de valklep openen om versche lucht in te laten, of die voerlieden, terwijl zij de volgeladen tobben op lage wagentjes voortduwen.
Hoe verheugd zouden wij zijn, hadden wij dit bezoek, in plaats van denkbeeldig, werkelijk gedaan, spoedig den ladder te kunnen bereiken en naar het heldere zonlicht op te klimmen? Gaan wij vrij dien vurigen afgrond in. Sidderen wij niet bij de gedachte, dat zoo velen reeds vroeg in den morgen welgemoed hunnen arbeid aanvangen, en in weinige oogenblikken de slagt-
{==821==} {>>pagina-aanduiding<<}
offers van eene ontploffing der ontvlambare gassen kunnen worden. O! welk eene verantwoordelijkheid rust op hen, die, menschen tot zulk een gevaarlijken arbeid bezigende, nalaten de noodige voorzorgsmaatregelen te nemen tot veiligheid van den werkman.
Een weinig verder treedt gij de smederij binnen.
Overal wordt gij hier omringd door een digten en bedwelmenden rook, die de lucht verontreinigt en door den verstikkenden damp, die uit de hoopen gloeijend ijzer oprijst; terwijl gij uwen blik gevestigd houdt op den smelter en smeder, daar naast het blazend fornuis door overmatigen arbeid vóór hun tijd ond geworden.
De meest inheemsche der Britsche industriën, de metaalbewerking, is ook de meest zware. De groote ijzerfabrieken, waar het ijzer gesmolten en tot staven gegoten of tot platen, staven en andere zware voorwerpen verwerkt wordt, toonen duidelijk de waarheid van het economische axioma aan, dat arbeid en niets dan zware arbeid de vader van den rijkdom is. Die arbeid gunt geene verademing. Den arbeiders is elke rust ontnomen, zelfs die om hun sober voedsel te gebruiken; dit voedsel wordt alleen dan en nog zelfs in de werkplaats genuttigd, als de gelegenheid zich voordoet; dag en nacht wordt het werk voortgezet, de geheele week door, des Zondags alleen uitgezonderd, terwijl de eene ploeg arbeiders den anderen op bepaalde tijden aflost.
Op min of meer gelijken voet gaat het in de smeltovens en fabrieken toe, waar ijzeren schepen en werktuigen van verschillenden aard vervaardigd worden. Wat toch is vermoeijender en gevaarlijker dan het gieten van het ijzer, waarbij de werkman gedurig blootgesteld is aan het gevaar, veroorzaakt door de inademing van het stof, dat uit het zand en het fijne houtskoolpoeder opstijgt, waarvan de vormen voor de ijzeren werktuigen gemaakt worden? Zuur is het brood, wat op zulk eene wijae verdiend wordt; niettemin zijn de werklieden steeds op hun post, tevreden met hun lot, en genieten zij op hunne wijze toch de aangenaamheden des levens. Zoo iemand den arbeid in een der minst aanlokkende vormen wenscht te zien, hij bezoeke de ‘Black districts’ of zwarte distrikten van Staffordshire en Wallis.
Wil men den katoenarbeider in zijnen arbeid nagaan, men betrede een dier geïllumineerde werkplaatsen, waarin zich meer vensters bevinden dan in eenig Italiaansch palcis; men werpe

{==822==} {>>pagina-aanduiding<<}
een blik op de verschillende klassen van werklieden, mannen, vrouwen en kinderen, allen hard aan het werk, onder eeue strikte tucht als van een regiment soldaten en echter zoo vrolijk en opgeruimd, steeds zingende het eene volkslied na het andere. Zie, hoe elke minuut tijds, elke handbreedte ruimte, de behendige vinger, elke vindingrijke geest in gedurige gespannen werking is. Wend u eindelijk tot den wever van Spitalfields, die van des morgens zeven tot des avonds tien uur aan zijn weefgetouw zit, terwijl zijne vrouw en dochters evenzoo lang en evenzoo hard met hem doorwerken. Menige aangename herinnering aan de zijdecultuur wekt zulk een bezoek te Spitalfields bij ons op. Het herinnert ons aan de twee monniken, die met hunne zijdewormen van Indië naar Konstantinopel kwamen; aan de Venetianen, die het Westersche rijk van zijde voorzagen, die te Athene, Thebe en Corinthe gekocht was; aan de Sicilianen, die in hunne werkplaatsen de zijde lieten bearbeiden door werklieden uit Athene en Corinthe geroofd; aan de Franschen, die de Italianen nabootsten en de Engelschen, die bij herhaling pogingen aanwendden om de moerbeziën in hun land over te planten, ten einde de zijdeteelt aldaar te bevorderen.
Het herinnert ons aan hetgeen wij lazen van de aankomst eerst der Vlaamsche en later der Fransche vlugtelingen, na de herroeping van het Edikt van Nantes, en wat nu vreemder dan ooit klinkt, aan het verleenen van octrooi voor eene machine om zijde te spinnen door Lombe, welk plan hij heimelijk te Italië had ontworpen, toen hij aldaar in het gewaad van gemeen werkman arbeidde. Men staat verbaasd, als men dat onafzienbaar strijdperk van den vrijen arbeid overziet. De afschaffing der graanwet heeft in Manchester veel tegenkanting gevonden. De strijd tusschen vrijen arbeid en bescherming van het Britsche fabriekwezen is door Mr. Huskisson te Spitalfields gevoerd geworden.
Wil men nu ook eene proeve van kunstindustrie, men beschouwe den drukker. In een uitmuntend geschrift over de uitvinding der drukkunst, verhaalt Prof. Tomlinson de geschiedenis van Johannes Gansfleisch Guttenberg, die de kunst zou uitgevonden hebben om met beweegbare letters te drukken; hoe deze het eerst op de gedachte kwam om elke letter of elk karakter van het alphabet op zich zelve te gieten, opdat die voor elke verplaatsing zoude vatbaar zijn, en men niet voor elke

{==823==} {>>pagina-aanduiding<<}
bladzijde eenen nieuwen vorm behoefde te snijden; hoe hij in het geheim werkte, opdat zijne bloedverwanten niet zouden denken, dat hij zich met tooverij bezig hield; hoe, toen hij er toe werd overgehaald om zijn geheim aan anderen mede te deelen, hij door trouwelooze handlangers werd bedrogen; hoe hij, bij gebrek aan geld, in handen van Faust viel en hoe hij eindelijk al de verdiensten van zijne vinding verloor, door eenige verbeteringen aangebagt door een bekwaam medewerker van Faust en door eene nieuwe verbindtenis tusschen Faust en Schoeffer aangegaan. Ongelukkige uitvinders! Hoe zelden erlangen zij, de weldoeners der eeuw, zelven eenig voordeel van hunne vinding. Zij zaaijen, anderen oogsten. Doch waartoe die ijdele overdenking! Newton, die de gravitatiewet ontdekte, Watt, die het stoomwerktuig uitvond, Guttenberg, die den eersten gedrukten bijbel in het licht gaf, erlangden eene veel grootere belooning dan eer of geldelijk voordeel kon opleveren. Om naar waarde te schatten, wat wij aan de uitvinding der drukkunst te danken hebben, vergelijke men den tegenwoordigen met den vroegeren toestand der maatschappij. Griekenland en Rome hadden hunne wijsgeeren en moralisten, die te midden der rondom hen heerschende duisternis en onkunde, als heldere sterren schitterden; doch, toen de zaden van kennis meer verspreid waren geworden door de pers, werden de weinige vereenigden tot een magtig heirleger en het voorregt van de minderheid werd het erfdeel der meerderheid.
Talrijk zijn ook de bouwlieden, die huizen, kerken, wegen en bruggea bouwen. In de laatste jaren zijn er ontelbare openbare werken van allerlei aard ondernomen, iets waartoe een onmetelijk kapitaal benoodigd was, en dat alles als tegemoetkoming in de behoeften eener zich in getalsterkte en rijkdom uitbreidende bevolking. En overal zien wij rondom ons heên met den meesten spoed en in vroeger nooit geziene afmetingen huizen, kerken, gestichten, wegen, bruggen, spoorwegen, tentoonstellingsgebouwen, hôtels en tal van andere werken verrijzen.
Op deze wijze wordt elke industrie, die én met de bouwstoffen én met het bouwen zelf in verband staat, tot vooruitgang aangespoord. Dankbaar mogen wij zijn, als er werk gevonden wordt voor alle bouwlieden, want dat is een teeken van algemeene welvaart. Groot is echter nog de behoefte aan woningen voor den arbeidenden stand. Daar men thans op uitgebreide schaal

{==824==} {>>pagina-aanduiding<<}
te werk gaat om ruimte te verkrijgen voor den aanleg van spoorwegen en andere werken, zal men moeijelijk over het toekomstig lot dier standen kunnen oordeelen, tenzij men ook tegelijkertijd en met den grootsten spoed woningen bouwe voor die meer en en meer toenemende bevolking. Hoeveel is er niet nog te verbeteren aan het inwendige gemak der woningen van het volk in het algemeen!
Vele anderen vinden werk in het vervoer van menschen, dieren, goederen en mineralen. Wat een heirleger van menschen wordt op dit oogenblik door spoorwegmaatschappijen aan het werk gesteld; hoe uitgebreid toch is alleen het binnenlandsch handelsvervoer! Zien wij ook wat verder. Oostwestwaarts dezer Britsche eilanden zijn wij van het vasteland door den grooten Oceaan gescheiden, en echter zien wij bij kalm of stormachtig weder den moedigen zeeman werkzaam op zijn schip; nu staat hij op wacht, dan stuurt hij het roer, straks ontrolt hij het zeil of hijscht hij de wapperende vlag. Zulk een drijvend dorp is door eene werkzame bevolking bezet. En hoe fronst een zeeman zijn wenkbraauw als de woedende elementen hem het regt van voorwaarts gaan schijnen te betwisten. Onze natie is voorwaar eene echte zeevarende natie. Afgescheiden van hare zeemagt, die, ondanks den vooruitgang van andere natiën, nog steeds de kroon spant, bezit zij, wat hare koopvaardijvloot betreft, slechts ééne mededingster in de Vereenigde Staten van Noord-Amerika en is de verhouding van hare zeevarende tot de totale bevolking ongetwijfeld grooter, dan die van eenig ander land. Een groot gedeelte der bevolking schijnt een aangeboren zucht tot de zeevaart te bezitten, ondanks de aantrekkelijkheden en andere bronnen van bestaan, die het land oplevert. Zij het zucht tot avonturen, zij het de indrukken der mededeelingen van de Britsche zeebelden, zij het de winzucht, die alle hinderpalen als niets telt, ja, zij het zelfs die zucht naar onafhankelijkheid, die vooral gevoed wordt door een leven vrij van de banden van het conventionalisme, de zeevaart is altijd de geliefkoosde hartstogt van de bewoners dezer eilanden geweest en zal het waarschijnlijk altijd blijven, te midden der wisselvalligheden, waaraan de geschiedenis van Brittanje blootstaat.
Meer op den voorgrond zien wij den zwoegenden visscher. Voor ons schijnt de zee meestal een tooneel van woestheid te zijn. De visscher acht haar vruchtbaarder dan het weligste land.

{==825==} {>>pagina-aanduiding<<}
Een morgen goed land, dat eens in het jaar behoorlijk bebouwd wordt, levert een ton graan of twee of drie cwts. vleesch of kaas op. Maar eene gelijke uitgestrektheid op den bodem der zee, daar waar zij het vischrijkste is, verschaft den wakkeren visscher een veel aanzienlijker gewigt aan voedsel en dat nog wel elke week van het jaar. Doch, hoe dikwijls zien wij hem niet mistroostig en teleurgesteld terugkeeren en op droevigen toon de klagt uiten: ‘wij hebben nacht aan nacht gezwoegd en niets kunnen vangen.’
Het panorama zoude onbegrijpelijk groot moeten zijn, wilde het eene naauwkeurige voorstelling geven van al datgeen, wat door onze bedrijvige standen verrigt wordt. En wat doen zij. Bouwen zij pyramiden om den trots en overmoed van eenen Pharaö te bevredigen? Neen, wat zij verrigten is nuttig en bevordert de morele, sociale en materiële belangen der maatschappij. Er is iets wonderbaars in de grootschheid der werken, die thans even onverschrokken ondernomen als volhardend uitgevoerd worden.
Eenige jaren geleden gaf Mr. Stephenson, als President der Institution of Civil Engineers, in zijne inwijdingsrede een overzigt van den omvang der werken, die met de Britsche spoorwegen in verband stonden. Hij sprak van de tunnels, viaducten en bruggen, die tot dat einde aangelegd waren en bij eene berekening van de onderaardsche werken daartoe vereischt, verklaarde hij, dat, indien wij slechts weinig meer dan de helft van de tegenwoordige lengte der spoorbanen bezaten en wij de gemiddelde lengte van eene mijl op 700.000 kub. ellen stellen, het totaal wel 550.000.000 kub. ellen zou bedragen. Wat vertegenwoordigt dit nu? ‘Wij zijn gewoon’, zeide hij, ‘de St. Paulskerk als toonbeeld van hoogte en uitgebreidheid aan te nemen; doch stelden wij daar tegenover de massa der aardpyramide, die deze werken zouden beslaan, St. Paul's ware een dwerg tegenover een reus. Stelt u voor een berg met een basis van een halve mijl middellijn, die zich anderhalve mijl hoog in de wolken verheft, en gij hebt een denkbeeld van de hier bedoelde aardmassa; St. James Park van The Horse guards tot Buckingham Paleis zoude ter naauwernood ruim genoeg zijn voor hare basis.’
Beschouwen wij thans eene andere proeve van uitstekenden en tevens hoogst nuttigen arbeid, in den tunnel onder de

{==826==} {>>pagina-aanduiding<<}
Alpen, die bijna acht mijlen lang is. Bedenken wij toch, wat moeijelijkheden zich zullen opdoen als de onuitvoerbaarheid zal blijken van het plan om langs de lijn eenige buizen tot luchtverversching aan te brengen. Verbeeldt u hoe langzaam de vooruitgang moet zijn bij het bestaan van slechts twee punten van aanraking aan de beide uiteinden. Door het aanwenden van stoommachinen zal het werken, waartoe dertig of veertig jaren noodig waren, waarschijnlijk in negen jaren voltooid zijn. Als wij bedenken, hoeveel tijd, kapitaal en vernuft er vereischt worden, om het zoover te brengen, dan mogen wij het wel eene onderneming noemen, waarop onze eeuw roem kan dragen.
Doch behoeven wij zulke buitengewone voorbeelden aan te halen, om de wonderen van den arbeid aan te toonen? Wat toch overtreft de gewone dagelijksche voorstelling van een katoenspinner, als een man met twee helpers dagelijks 220 pond garen verwerkt, beslaande eene lengte van 420 mijlen? Hoe volmaakt is niet de arbeid der spinners, die in ééne minuut eene garenmassa kunnen afspinnen, lang genoeg om daarmede de aarde viervoudig te omwinden. Waar zulke resultaten spreken, schijnt er naauwelijks eenige moeijelijkheid of hinderpaal te bestaan, die den moed en de volharding onzer stoute en ondernemende kooplieden en werktuigkundigen aan banden kan leggen of eene grens doen stellen aan de voortbrenging van doortastenden arbeid. De nieuwe rigting door het factory-system aan den arbeid gegeven, heeft ontzaggelijk veel tot de productie bijgedragen en daardoor de hoedanigheid van het voortgebragte artikel verbeterd, zijn prijs verminderd, gelegenheid gegeven tot de aanwending van machinen op breeder schaal, de verdceling van den arheid gemakkelijk gemaakt en aan mannen en vrouwen eene nuttige bezigheid verschaft. En toch heeft het denkbeeld, om elke industrie te bevorderen door middel van groote massas werklieden, eens niet weinig tegenkanting verwekt; hoewel de productie op uitgebreide schaal zoowel voor den landbouw als het fabriekwezen, economiesch beschouwd, altijd meer voordeel aanbrengt en het menige moeijelijkheid én op sociaal én op moreel gebied had opgeleverd, zoo de wetgever niet ware tusschen beiden getreden door vaste uren voor den arbeid te bepalen en voorwaarden te maken met betrekking tot het geslacht en den ouderdom der arbeiders. De ondervinding heeft dan ook geleerd, hoe doelmatig die bepalingen waren; en later zullen zich die wel

{==827==} {>>pagina-aanduiding<<}
uitstrekken tot al die bedrijven, waarbij zij zullen blijken noodig te zijn. Ik zal niet beproeven hier in eene zedekundige beschouwing van de wettigheid van den arbeid te treden en ook niet lang stilstaan bij de vraag, of het eene bepaalde verpligting is onze ligchaams- en geestkrachten veil te hebben voor het werk, waartoe wij geroepen zijn. Inderdaad de grootste drijfveer van al dien arbeid is de begeerte om rijkdommen te vergaren; welk verlangen een magtig spel speelt met elke klasse der maatschappij.
Helaas, maar al te velen zijn in deze materialistische eeuw bereid gemak, rust en zielevrede op te offeren, de grootste ongemakken te verduren, en een leven van gedurige kwelling te lijden, te zwoegen en te werken, en hoe dikwijls vergeefs, om rijkdommen te verwerven. Maar, handelen wij verkeerd, als wij voor onze materiële belangen zorgen, als wij naar gemak en genoegen omzien? Ik denk neen! Het oude oostersche idée, dat al wat stoffelijk is veracht, en alleen in een afgezonderd en deerniswaardig leven de schoonste Godsvereering ziet, is dwaas; dat overdreven verfoeijen van alle weelde, ja zelfs van behoeften des levens, zooals de latere Stoïcijnen en Cynisten dat deden, de hartstogtelijke gevoelens der vroegere Christenen voor het kloosterleven, hunne denkwijzen over het huwelijksleven en de afzondering zijn voorzeker met den waren zin des bijbels niet overeen te brengen. De ziel werkt door het ligchaam. De geest is besloten in de stof. Verwaarloozen wij de behoeften van deze, zoo brengen wij het heil van gene in gevaar.
De levensgeest in ons kan aan zijne roeping niet voldoen, zonder de hulp van het stoffelijk kleed, waarin het gehuld is. Wij kunuen niet braaf, niet liefderijk, niet nuttig voor anderen zijn, zoo wij ons zelven niet datgene verschaffen, wat in het oog der menschheid voegzaam is. Door arbeid alleen kunnen wij voldoend voedsel, noodige kleeding en voegzame woning verkrijgen. Alleen door werken kunnen wij ons zulk een comfort en rust verzekeren, dat wij beven het gevaar van armoede en gebrek verheven zijn en nog iets overhouden voor den regentijd, den tijd van ongemak en krachtenverval, den dag van verkwijning, den ouden dag.
Het ware te wenschen, dat de menschelijke arbeid een nog hoogere vlugt nam. Wij hebben de geheele wereld voor ons. Dank zij het wonderbaar snelle en gemakkelijke vervoer

{==828==} {>>pagina-aanduiding<<}
te land en ter zee; de vrijzinnige en verlichte maatregelen van orde, die in alle landen weêrklank vinden; dank zij den vrede en de goede verstandhouding, die gelukkig bijna over de geheele aarde heerschen, wordt de werkman niet meer beperkt op het gebied van den arbeid door ruimte en nationaliteit. Waar werk te verrigten is, daarheen ga hij zijne krachten, zijn verstand aanwenden. Doch zijn al onze produktieve krachten in het werk? Hoe vele leegloopers zijn er niet in onze nieuwe maatschappij. Hoe velen, die veel praats en weinig van doen hebben. Hoe velen verwoesten tijd, talent en gelegenheid, die, eenmaal verloren, nimmer weder te vinden zijn. Hoe velen leven in het zalig dolce far niente. Nu kunnen wij wel nagaan hoe hoog het bedrag is van den jaarlijks voortgebragten rijkdom, doch het zoude ook niet onaardig zijn, als wij een getal konden vinden dat het bedrag uitdrukte van den rijkdom, die op straks genoemde wijze verloren gaat. Ik durf mij in zulk een labyrinth van cijfers echter niet begeven. Toch moeten wij niet vergeten dat, zoo wij onzen arbeid staken, alsdan de vreedzame krachten der natuur, die wij door onze werktuigen tot ons nut dienstbaar hebben gemaakt, en wier voortbrengingsvermogen met dat van 20 millioen menschen gelijk staat, ook den arbeid zullen staken. Nog meer: Wanneer wij ophouden met werken, zijn het niet alleen de loonen, die wij derven, maar het drie- en viervoudige der loonen in de vermindering van den voortgebragten rijkdom.
Wat is het gevolg van eene arbeidstaking? Duizenden werklieden houden plotseling op voortbrengende arbeiders te zijn; de ruwe bouwstoffen liggen daar doelloos neder; de machines staan stil; het stoomwerktuig verstomt; de werkplaats is ledig; spoorwegen en kanalen zijn zonder handelsverkeer; de werkman is zonder loon; de patroon zonder intrest van zijn kapitaal, zonder winsten; de natie zonder handel en de voordeelen daaraan verbonden. En, ofschoon niet zoo duidelijk zigtbaar als bij een werkstaking of strike, hetzelfde heeft plaats bij elke soort van werkstaking, hetzij door de luiheid van enkelen, hetzij door het verkorten der werkuren, of het verminderen van den arbeid in den gegeven tijd, of wanneer door eenige handelsregeling de prikkel wordt weggenomen, die noodig is tot eene krachtige voortbrenging. Men denke niet, dat ik er tegen ben om de werkuren voor een nuttig doel te verminderen. De wet tot regeling van den fabrieksarbeid

{==829==} {>>pagina-aanduiding<<}
heeft daardoor integendeel de productie eerder doen toe- dan afnemen.
Ik weet zeer goed dat verligte arbeid geen verloren arbeid is; dat ontspanning en rust het ligchaam tot meerderen arbeid sterken. Doch, met dat al, hoe weinig voert ons ‘easy going people’ onze leegloopende en straatslijpende bevolking uit! Ziet, hoe zij de krachten verwoesten, die God ons gegeven heeft, om te gebruiken, niet om te misbruiken of toe te laten, dat zij in rust blijven! ‘Wat is een mensch,’ zegt Shakespeare, ‘die alleen leeft om te slapen en te eten? Een dier en niets meer!’ De arbeid is geen vloek. De mensch was reeds in zijne allereerste reinheid en onschuld tot werken geschapen, omdat het noodig was tot zijn geluk. Willen wij gelukkig zijn, dan moeten wij ons denk- en voorstellingsvermogen, onze gaven van uitvinden, zamenvatten en overeenbrengen, steeds werkzaam doen zijn; en wanneer doornen en distelen groeijen, daar, waar wij vroeger niets dan weelderigen wasdom aanschouwden, bedenken wij dan, dat daar juist de krachtigste prikkel geboren wordt om de vermogens en gaven, waarmede wij bedeeld zijn, te sterken, te ontwikkelen, te veredelen. Doch wat is de arbeid? Het is de aanwending van al onze krachten, zoowel physieke als intellectuele. Men beweert, dat de hitte der zon ontstaat door de wrijving en botsing der meteoren, die met haar in aanraking komen; welke onbekende krachten in ons physiek en geestelijk zamenstel mogen verholen zijn, het is niet dan door de wrijving van den arbeid, dat wij eenige natuurkracht tot ons gebruik kunnen aanwenden; en alleen door denken en beschouwen, dat wij tot het oneindige kunnen doordringen. Zelden of ooit is de arbeid bloot werktuigelijk. Het is de geest, die beveelt, de hand, die gehoorzaamt.
Wie kan de juiste grens van het gebied van ziel en ligchaam bepalen. Moge al de geest de groote beweegkracht zijn bij den wijsgeer in zijne studie, den regtsgeleerde voor de balie, den schrijver voor den lezenaar, wat baten hunne pogingen zonder de hand die gehoorzaamt; wat kunnen spade en hamer uitvoeren zonder de rigtende kracht van verstand en kunst? Ook de gezindheid, waarmede de uitvoering van den arbeid gepaard gaat, is van hoog belang. Vergeefsch toch is elke poging om iets goeds te doen als de wil en het hart geen kleur en smaak aan den arbeid geven.

{==830==} {>>pagina-aanduiding<<}

Wanneer tot de uitvoering van eenige taak de mensch in zijn geheel werkzaam en die taak in overeenstemming is met zijne vermogens en zijnen aanleg; wanneer hij door zijne goed gerigte pogingen tot eene zekere mate van welslagen geraakt, dan zal hem de arbeid geen last, maar een genoegen zijn. Er zijn echter eenige voorwaarden te voldoen om op het gebied der productie zich goed van zijn pligt te kwijten. Behoef ik het te zeggen, dat er geestkracht, geschiktheid en schranderheid toe noodig is om de stof te onderwerpen en haar aan onze behoeften en gemakken dienstbaar te maken? Door traagheid en onverschilligheid komt niets tot stand, wordt geen rijkdom geboren. Daar behoort een gestadige en volhardende arbeid en energieke geest toe, om al de moeijelijkheden te overwinnen, die zich in de natuur voordoen; eene slechts voorbijgaande poging is niet voldoende. Niets is voor den werkman zelf meer behoefte dan wilskracht en volharding. Wee den werkman, die elken maandag feestdag houdt en dien dag al luijerende doorbrengt, die jaarmarkt en kermis bezoekt en moedwillig het werk verzuimt, dat eene goede Voorzienigheid hem heeft voorgelegd! Ellendig de man, die in luiheid sluimert! Ellendig de werkman, die slaapt, vóór dat zijn rusttijd is aangebroken, of die in de schaduw zit, terwijl zijne makkers in de zon arbeiden. Elke arbeid levert genoeg gelegenheid tot gedwongen rust of vermindering van het werk op, om nu nog bovendien het kwaad door opzettelijk verzuim te verergeren. Ook van de ligchamelijke, geestelijke en zedelijke eigenschappen der arbeiders hangt veel af. Om goed te werken dient men gezond en op zijn gemak te zijn. Van eene kwijnende en stervende bevolking kan men niet verwachten, dat zij een voldoenden rijkdom voortbrenge. Het ligchaam moet in zijne volle kracht, de levenskrachten moeten rekbaar en frisch, de geestvermogens vlug en werkzaam zijn, vóór wij ons aan den volharderden arbeid kunnen begeven. In den tegenwoordigen staat van
den arbeid hangt echter veel af van de schranderheid en het oordeel, dat de werkman bezit. Vergelijken wij eens de waarde van werk dat met of zonder oordeel verrigt is. De vraag naar oordeelkundigen arbeid is dringend. Lastdieren en machines alleen verrigten werktuigelijken arbeid. Nooit was de spreuk ‘kennis is magt’ beter van toepassing dan thans. Opvoeding is niet meer weelde, maar vereischte. Om de lijst der vereischten vol te maken, die noodig zijn tot eene gewenschte voortbrenging,

{==831==} {>>pagina-aanduiding<<}
moet de werkman niet alleen een goed physiek zamenstel en geschiktheid tot den arbeid bezitten, maar ook met die eigenschappen bedeeld zijn, die vertrouwen inboezemen. Als een werkman geen volkomen vertrouwen verdient, kan men hem onmogelijk tot een geregelden arbeid gebruiken. En wat boezemt dat vertrouwen in? Een ingetogen gedrag; oprechtheid, een zuiver hart; het bewustzijn van eene naauwkeurige pligtsbetrachting; in het kort, de volle overtuiging, dat men voor zijne roe ping verantwoordelijk is. Ondanks al die eigenschappen valt het niet te ontkennen, dat de werkman altijd afhankelijk is van natuurlijke hulpmiddelen. De grond verschilt in vruchtbaarheid, naar gelang van de ligging en de ruimte. Het klimaat oefent een grooten invloed niet alleen op den groei, maar ook op den werkman, diens meer of minder krachtig en gehard gestel uit.
Inderdaad, tallooze uiterlijke invloeden bepalen meer of minder de uitgebreidheid van het welslagen der arbeiders, niet te vergeten, dat eerst en bovenal de goddelijke Voorzienigheid onzen arbeid moet zegenen, voor wij eenige uitkomst daarvan mogen verwachten. Nutteloos is het vroeg opstaan, het laat opzitten, het nuttigen van het brood der ellende, want ‘zoo God het huis niet bouwt, is alle werk vergeefsch.’
Zoo is het werk en zoo zijn de werklieden. Gaat men nu af op den technischen zin der staathuishoudkunde, die arbeid noemt: de vrijwillige aanwending der ligchaams- en geestkrachten met het doel om voorttebrengen, of die hem beschouwt als de werking der menschelijke vermogens, zoodanig geleid, dat zij iets nuttigs voortbrengen, dan ziju er maar weinigen die den naam van voortbrengers verdienen. Naar dien maatstaf is elke arbeid onproduetief, die eindigt in onmiddellijk genot, zonder iets aan het blijvend kapitaal toetevoegen, of die, welks resultaat geen stoffelijk product oplevert. Het is echter eene dwaling te meenen, dat geen arbeid waarde heeft of hij moet aangewend worden tot vergrooting van den productieven rijkdom. Het genie, dat veredelt, de godsdienst, die troost, de geregtigheid, die waakt, de wetenschap en kunst, die onze maatschappelijke positie verbeteren en veraangenamen, zijn immers even goed productief als de handel, die ons het genot van de voortbrengselen en den arbeid van alle landen verschaft; als de landbouw, die de vruchten aan elken bodem onttrekt en als de nijverheid, die de ruwe producten der onderscheidene landen vervormt tot

{==832==} {>>pagina-aanduiding<<}
die voorwerpen, die dienstig zijn om den smaak en de behoeften van rijk en arm te voldoen. Hoe weinigen, die inderdaad getrouw de zending vervullen, waarmede zij belast, die werken in de spheer en den stand waarin zij geplaatst, en die de eigenschappen en talenten waarmede zij begaafd zijn met vrucht aanwenden, kunnen in deze groote werkplaats onproductief genoemd worden. Wanneer wij slechts onze rol naar behooren vervullen, dan behoeven wij niet bevreesd te zijn, dat onze arbeid nutteloos is.
Schoon het nu ontegenzeggelijk waar is, dat de arbeider of werkman in elke klasse der maatschappij te vinden is, zoo hechten wij toch eene bijzondere beteekenis aan het woord werkman als dengeen bedoelende, die zich met handenarbeid bezig houdt, of die voor werkloon arbeidt.
Niets is voorzeker moeijelijker dan de juiste beteekenis van zekere termen te bepalen of eene naauwkeurige classificatie der dingen te geven. Doch het is niet moeijelijk de algemeene beteekenis te vatten van de woorden: werklieden en werkende klasse. Zij zijn het hart en de ziel van het ligchaam, den staat; de grondslag of liever de ondergrond van de massa des volks. De census verdeelde de bevolking in 6 klassen, te weten:
1. de ambtenaren, 2. de dienstboden, 3. de handelslieden, 4. de landbouwers, 5. de industriëlen en 6. de indefinite of zij, die tot geenerlei stand behooren.
Tot welke van die standen kan men den werkman brengen?
De ambtenaarsstand omvat het leger, de zeemagt en de policie.
De dienstbare stand verrigt huisselijk werk; de handelsstand bestuurt het verkeer te land en ter zee; de landbouw heeft landbouwers; bijna de geheele industriële stand bestaat uit de werkende klasse en een groot deel van de beroeploozen zijn werklieden.
Ik heb berekend, dat het aantal arbeidende personen in het vereenigd koningrijk in het geheel in ronde cijfers 11.000.000 (elf millioen) bedraagt, waarvan bijna 6.000.000 (zes millioen) mannelijke volwassenen, de overigen vrouwen en jongelieden zijn; daaronder is echter een zeker aantal begrepen, dat op zestien- of twintigjarigen leeftijd loonen ontvangt, gelijk staande met die der volwassenen. Het aantal dergenen, die 21 jaren en daarboven tellen, moeten wij op omstreeks 5.000.000 (vijf millioen) stellen. Welke verhouding van den dienstbaren stand, omvattende vrou-
{==883==} {>>pagina-aanduiding<<}
wen, moeders en kinderen, die niet onder werklieden gerangschikt kunnen worden, aangenomen moet worden, is moeijelijk te bepalen. Gewoonlijk neemt men aan, dat elke volwassen man een gezin van 4.5 personen vertegenwoordigt, sedert de verhouding van personen tot geziunen in 1861 was voor Engeland 4.47, voor Schotland 4.5 en voor Ierland 5.14; naar dien maatstof zou de werkende stand het cijfer van 22.000.000 zielen voorstellen, zijnde weinig meer dan 2 tot 1 over de geheele bevolking van het vereenigd koningrijk. Wanneer wij aannemen, dat dit verbazend cijfer het groote ligchaam van den werkenden stand voorstelt, dan mogen wij vooral niet voorbijzien, dat onder die benaming lieden begrepen zijn van verschillende graden en die tot verschillende takken van den arbeid behooren. Lord Derby onderhield het Huis der gemeenten in het afgeloopen zittingjaar over zijne analogiën der onderscheidene politieke partijen, zooals: Conservatief liberalen en Liberaal conservatieven, Whigs, Liberalen en Radikalen, eene classificatie, die, zooals hij zeide, overeenkomt met dergeiijke verdeeling in het maatschappelijke leven.
Het aantal groepen, dat hij vormde, toonde aan hoe trapsgewijs de overgang is van de hoogere tot de gezeten middel- en van de gezeten middel- tot de lagere middel klassen.

Hetzelfde geringe verschil nemen wij waar tusschen de middelklasse en den handwerksman en tusschen dezen en den mijnwerker of landbouwer, zoodat wij eindelijk tot den gemeenen werkman afdalen. Dit verschil valt echter meer in het oog bij den mijn- en koolmijnwerker, bij een wever van Lancashire en een dokwerker. Sommige menschen staan versteld bij de gedachte dat, over het algemeen genomen, de werkende stand de middel- en hoogere standen verreweg in getalsterkte overtreft. Doeh hoevele werklieden zijn er niet, die, vergeleken bij de middelklasse, maar zeer weinig daar beneden staan? Welk verschil bestaat er tusschen een slecht gesalarieerd schoolonderwijzer en een meesterknecht op eene fabriek, tusschen een kleinhandelaar en een fabriekarbeider?
De maatschappij wordt wel eens in hoogere en lagere standen verdeeld; doch niets is bedriegelijker dan zulk eene verdeeling. Wie zijn de hoogere standen? Bedoelt men daarmede de aristocratie in het algemeen, de mannen van aanzienlijke geboorte?

{==834==} {>>pagina-aanduiding<<}
Wie vormen den middelstand? Rekent men daartoe de Rothschilds, Baring's en Peabodies even zoo goed als de groote hoop van handelslieden, kantoorschrijvers en andere uitoefenaars van beroepen te behooren? En wat bedoelt men met de benaming ‘lagere standen’? Lager in wat? Immers zijn zij toch in de meeste gevallen niet lager in middelen, verstand, schranderheid, ja, zelfs niet in den aard van hun beroep. Dergelijke zuiver conventionele benamingen zijn ten eenemale in strijd met onze opvatting van dit onderwerp. Zooal de werkende stand in het vereenigd koningrijk talrijk en invloedrijk is, vergeten wij niet, dat hij verdiensten en eigenschappen bezit, die dezelfde stand in andere landen ten eenemale mist. Hoevele wetenschappelijke mannen, hoevele kunstenaars zijn juist uit dien stand geboren. Hargeaves, de uitvinder der kaardmachine, was een handwerksman, evenzoo Crompton, de uitvinder van den spinning mule; terwijl Arkwright een baardscheerder was. Telford werd van gewoon metselaar de groote bouwmeester van beroemde bruggen. Trevilhick, een werktuigkundige, vond het eerste stoomwerktuig met hooge drukking uit. Watt was een instrumentmaker en Hugo Miller een metselaar. De schoenmakers Carry en Morrison zijn later de groote zendelingen geworden. Brindley, de ingenieur, Cook, de zeeheld, en Burne, de dichtér, waren slechts eenvoudige dagloouers. Newcomen was smid en Stephenson een brandspuitgast. Welk een schat van genien op elk gebied van wetenschap en kunst! Barry was een Iersche kleedermakersjongen, Etty een drukker, Turner een baardscheerder, Chantrey een beeldsnijder en vergulder. Niet de rijkdom vormt de ware grootheid; ook is er geen rijkdom toe noodig om tot grootheid te komen. Hetzij onze arbeid bij het algemeen hoog of laag aangeschreven staat, men is dán alleen een groot man, wanneer men door een edel karakter en zelfbeheersching, door leeren en werken, door vlijt en volharding zich vrij en onafhankelijk gemaakt heeft;
wanneer men met eenen ten volle ontwikkelden geest en met eene uitgebreide kennis de talenten, die men bezit, aanwendt tot verheerlijking van den naam des grooten Gods, van wien wij al het goede zoo ruimschoots ontvangen.
























{==1==} {>>pagina-aanduiding<<}

[Binnen- en buitenlandsche bibliographie.]

Buitenlandsche letterkunde.

Bibliographie.

I. Fraaie Letteren.

GESCHIEDENIS DER GRIEKSCHE EN ROMEINSCHE LETTERKUNDE, door Dr. A.H.G.P. van den Es. Groningen, J.B. Wolters, 1866. -
Dr. van den Es blijft zich beijveren om de gymnasiën en de latijnsche scholen wel te doen. - Pas heeft hij hun een grieksch woordenboek, eene verbeterde handleiding voor romeinsche antiquiteiten en eene nieuwe handleiding voor grieksche antiquiteiten bezorgd, of hij biedt hun het eerste gedeelte aan van het werk dat wij thans aankondigen. - Het tweede gedeelte met titel, voorrede, registers en inhoud zal nog dit jaar volgen, en de prijs van het geheel zal slechts ƒ 1,90 bedragen. - 'T is waar dat de weldaden zich verder dan de gymnasiën en de latijnsche scholen uitstrekken, maar 't is althans te hopen dat deze er het grootste deel van krijgen.
Theophrastus geeft in zijne karakterschetsen eenige trekken van den ‘ontevredene’, den μεμψίμοιρος, in dezen trant: ‘Krijgt hij van zijn meisje een zoen, dan zegt hij: ik kan me niet begrijpen dat die zoen van harte is; vindt hij op weg een beurs, dan is 't: ik heb ook nog nooit een schat gevonden; brengt men hem het blijde bericht: “ge hebt een zoon gekregen,” dan zegt hij: “als je er bijvoegt, en je hebt de helft van je fortuin verloren, dan spreek je de waarheid”; hebben zijne vrienden een sommetje bijeengebracht om hem uit den nood te helpen, en zegt men hem dan: “wees nu eens vrolijk”, dan is 't antwoord: het mogt wat! ik moet immers aan elk zijn part teruggeven en nog dank op den koop toe voor de weldaad.’ Dr. van den Es zon aan dergelijke trekken kunnen denken, indien men op zijn boek had af te dingen, nadat hij reeds zooveel voor het

{==2==} {>>pagina-aanduiding<<}
onderwijs heeft gedaan. Haasten wij ons dus uitdrukkelijk te zeggen, wat eigenlijk reeds genoeg in het voorgaande ligt opgesloten, dat wij zijn boek als eene goede aanwinst voor het onderwijs beschouwen. Het laat zich prettig en gemakkelijk lezen, is beknopt genoeg en toch zaakrijk. - Wie b.v. de engelsche uitgaaf van 't werk van K.O. Müller met de voortzetting van Donaldson of het werk van Eduard Munk niet bezitten, - met opzet spreken wij niet van Bernhardy, omdat deze, voor zoover onze wetenschap reikt, het proza niet afzonderlijk behandelt, - kunnen uit het boek van Dr. van den Es op eene vrij aangename wijze aardig wat leeren. De bij ons bestaande leerboeken van Weitingh en Tregder staan er in vorm en inhoud ver bij achter. Het boek beslaat 192 bladzijden, verdeeld als volgt: Inleiding en Epische poezie p. 1-21; Lyrische poezie p. 21-41; Dramatische poezie p. 42-80; geschiedschrijvers p. 81-105; welsprekendheid p. 106-129; philosophie en bijzondere wetenschappen p. 130-151; het alexandrijnsche tijdvak p. 152-172; de grieksche letterkunde na het midden der tweede eeuw v. Chr. p. 173-192. Deze laatste afdeeling wordt in de volgende tijdperken verdeeld: van 146 v. Chr. tot Augustus; van Augustus tot Constantijn den Groote (30 v. Chr.-330 n. Chr.); van Constantijn den Groote tot Justinianus I (330-527 n. Chr.). - In dit derde tijdperk breekt het boek af; de laatste volzin staat half aangekleed op het tweede gedeelte te wachten.
Dr. van den Es zegt in de inleiding p. 2, dat zijn doel is: ‘een beeld te schetsen van het letterkundig leven der Grieken, van hunne ontwikkeling, voor zoover deze zich in hunne geschriften openbaart.’ - Wij betwijfelen of juist dit doel bereikt is. - Ons dunkt dat Dr. van den Es meer heeft beschreven dan geschetst. Eene beschrijving kan op zich zelf zeer goed en duidelijk en nauwkeurig zijn, maar toch zal een beeld meer indruk maken. De meeste voldoening zal wel verkregen worden door beschrijving en beeld zooveel mogelijk te paren. Daartoe had Dr. van den Es, naar onze meening, meer voorbeelden van den trant en het karakter der verschillende schrijvers moeten geven. Slechts hier en daar komt hij met eene kleine proeve voor den dag, die dan nog niet altijd even gelukkig uitvalt. - Op p. 31 b.v. is sprake van de ἐμβϰτήριϰ van Tyrtaeus. - ‘De Embateria’, zegt de schrijver, ‘zijn in 't Spartaansch dialect en in anapaestische maat geschreven. - Te oordeelen naar het weinige, dat

{==3==} {>>pagina-aanduiding<<}
wij er van kennen, hadden zij eene buitengewone kracht. ‘Op! uit vrije ouders gesproten echte zonen van 't om zijn helden beroemde Sparta.’ - Zoo klinkt de aanhef van het lied, waarmede hij de Spartanen aanspoort, hun leven niet te ontzien ‘want dat is Sparta niet gewoon.’
Inderdaad, wij kunnen ons de overtuiging niet opdringen, dat deze proeve óf in 't algemeen een voldoenden indruk van Tyrtaeus in den geest kan prenten, óf in 't bijzonder eene sierlijke vertaling is van het anapaestische brokstukje:

Αγετ᾽ ὦ Σπάϱτας εὐάνδϱου 
ϰοῦϱοι πατέϱων πολιητᾶν 
λαιᾇ μἐν ἴτυν πϱοβάλεσϑε ϰτἑ. 

Het komt ons voor dat de wijze, waarop Eduard Munk in zijne voortreffelijke ‘Geschichte der Griechischen Literatur’ te werk gaat, doelmatiger is. - Neem b.v. wat hij zegt van Tyrtaeus. - ‘Von seinen Marschliedern (ἐμβατήρια) in dorischem Dialekt und in anapaestischem Masse ist uns ein Bruchstück erhalten, worin er die Bürgersöhne des männergeschmückten Sparta auffordert, mit der Linken den Schild zu halten und den Speer mit Muth zu werfen, mit dem Leben nicht zu geizen; denn das sei nicht Vätersitt' in Sparta.’ - Von seinen Kriegselegien, die man, wie die Lehrgedichte des Hesiodos, ὑποϑῆϰαι, Ermahnungen, nannte, und die bei Feldzügen des Abends nach dem Mahle vorgetragen wurden, sind drei vorhanden. - In der ersten preist er den Tod für das Vaterland und malt die Schande der Feigen. ‘Schön ist es, sagt er, einem wackern Manne, für seine Heimath kämpfend in den Vorderreihen zu fallen; das grösste Jammergeschick aber, die Stadt und den heimischen Boden verlassen und umherbetteln zu müssen mit der theuern Mutter, dem greisen Vater, den kleinen Kindern und der jugendlichen Gattin. - Wohin er kommt, wird er als Feind betrachtet, und überall folgt Schmach ihm und Elend. - Niemand beachtet, Niemand ehrt den flüchtigen Mann. - Besser daher, für das Vaterland zu kämpfen, für die Kinder zu sterben und des Lebens nicht zu schonen. - Darum ziemt es den Jünglingen, fest zusammenhaltend zu streiten, und feige nicht die schändliche Flucht zu beginnen und die Bejahrteren, denen der Füsse Schnelligkeit abgeht, im Stiche zu lassen. - Keinen grösseren Vorwurf für die Jugend und kein hässlicheres Schauspiel giebt

{==4==} {>>pagina-aanduiding<<}
es, als einen ältern Mann mit weissem Haar und grauem Barte in den Vorderreihen von den Feinden schändlich verstümmelt zu erblicken. - Den blühenden Jüngling bewundern die Männer und lieben die Frauen im Leben; aber wahrhaft schön erst ist er, wenn er unter den Vorkämpfern den Tod gefunden.’
Evenals met Tyrtacus doet Munk met alle schrijvers die verdienen dat meer van hen bekend wordt gemaakt dan het bloote feit, dat zij toen en toen geleefd, dit en dat verricht, zoo en zoo geschreven hebben. - Dr. van den Es daarentegen laat bijna nooit den schrijver zelf optreden. - Wij zouden zoo gaarne willen dat Sappho zich even vertoonde. - Met uw verlof, zegt Dr. van den Es, vergun mij dat ik u eerst iets van haar vertel. - ‘In hartstochtelijkheid en levendigheid streeft zij Alcaeus ter zijde, maar het hart der vrouw klopt meer voor de teedere aandoeningen der liefde; bevallig weet zij den hartstocht, die haar bezielt, te schilderen. - Haar taal is welluidend, en de maat, die zij bij voorkeur gebruikt, de zoogenoemde sapphische strophe, lenig en buigzaam.’ - Goed, en waar blijft nu Sappho? Munk leidt haar op und voll Liebesschnsucht klagt sie: ‘Ach, liebe Mutter, weben an dem Webstuhl kann ich nimmer; nach dem Knaben sehnt mein Herz sich, das bezwungen Aphrodite.’ - Und im einsamen Zimmer seufzt sie: ‘Der Mond ist untergegangen und der Pleiaden Gestirn, und Mitternacht ist nahe. - Es schwindet hin die Stunde; ich aber weil' allein noch.’ - Und an Aphrodite wendet sie sieh in ihrem Liebesschmerze:

Aphrodite, Göttin auf gold'nem Thron, dich 
Fleh' ich, listenknüpfendes Kind Kronions, 
Nicht durch peinvoll Langen und Bangen zwinge, 
Herrin, das Herz mir! 
 
Sondern komm' hieher, wie du sonst auch willig 
Meiner Stimme folgend Gehör mir schenktest, 
Und du kamst, die goldene Wohnung deines 
Vaters verlassend. - 
 
An den Wagen spanntest du schöne Tauben, 
Welche schnell dich zogen vom Himmel, um die 
Dunkle Erde schwingend ihr dicht Gefieder 
Mitten im Aether. - 

{==5==} {>>pagina-aanduiding<<}

Schnell ja kamen sie, und du Sel'ge fragtest 
Mich mit deinem lächelnden Göttermunde, 
Was für Leiden wieder mich quälen, dass zu 
Mir ich dich rufe; 
 
Was du thun dem krankenden Herzen sollest: 
‘Wen soll schmeichelnd wieder ich überreden? 
Wen dir wieder führen in 's Liebesnetz? wer, 
Sappho, verschmäht dich? 
 
Flieht er dich, bald soll er dich suchen; weist er 
Deine Gab' ab, sollst du die seine haben; 
Küsst er nicht, bald soll er dich küssen, wenn du 
selbst auch nicht wolltest!’ 
 
Komm' auch jetzt mir; löse das Herz von schweren 
Sorgen; was es wünschet, dass du gewährest, 
Das gewähr' ihm; sei du mir selber eine 
Kampfesgenossin! 

Door de tegenstelling met Munk als 't ware aan Dr. van den Es te willen verwijten, dat hij van de grieksche dichters geene proeven in dichtmaat heeft gegeven, komt natuurlijk evenmin in onze gedachte als dat wij iemand zouden verwijten geen dichter te zijn. - Wij willen slechts met eenigen nadruk doen uitkomen dat ons het bijbrengen van kenmerkende voorbeelden bijzonder wenschelijk voorkomt, en dat juist het gemis daarvan afbreuk zal kunnen doen aan het doel, dat Dr. van den Es zich heeft voorgesteld. - Vooral in de lyrische poezie, welke, om de woorden van Dr. van den Es te bezigen, ‘subjectief wordt d.i. het persoonlijk gevoelen des dichters openbaart’, moet dit gemis sterk gevoeld worden. - Om in de lyrische poezie een kijkje te geven, zal men óf, zooals Stoll, de geschiedenis der schrijvers met lectuur mocten verbinden, of sprekende stukken in gebonden of ongebonden stijl vertalen. - Spreek zooveel ge wilt over de scolia, en de volksliederen en de epigrammata, ge zult meer uitwerken door het lied ἐν μύρτου ϰλαδί of ἦλϑ' ἦλϑε χελιδών of ὡς οὶ μέγιστοι τῷν ϑεῶν ϰαὶ Φίλτατοι, of door het epigram ὦ ξεὶν᾽ ἀγγέλλειν Λαχεδαιμονίοις of ἐξ οὗ τ᾽
Εὐρώπηυ ᾽Ασίας δίχᾳ πόντος ἔϰρινεν in tekst of in vertaling voor oogen te stellen.
Bij de heldendichters, de tooneeldichters, de geschiedschrijvers, de redenaars en de wijsgeeren kan men door goede inhoudsopgaven ten minste tamelijk in het gemis van voorbeelden voor-
{==6==} {>>pagina-aanduiding<<}
zien, ofschoon toch ook hier het eigenaardige en kenmerkende door treffende voorbeelden veel beter zou uitkomen. - Dr. van den Es heeft van de inhoudsopgaven uitstekend partij getrokken. - De hoofdwerken der voornaamste schrijvers worden voor 't meerendeel ruim en helder uiteengezet. - Slechts één schrijver is wat stiefmoederlijk behandeld. - Of zou Lucianus niet verdienen, dat men van zijne beste geschriften iets meer gaf dan de bloote namen? Zou in eene geschiedenis der grieksche letterkunde Lucianus ook niet ‘zijn vat mogen rollen, om niet alleen werkeloos te blijven onder zoovele werkzamen.’
Dr. van den Es moge in al 't voorgaande te eenenmale van ons in meening verschillen, hij zal toch moeten erkennen dat wij trachten rekenschap te geven van ons oordeel.
Wij willen hier nog enkele opmerkingen bijvoegen, die almede moeten bewijzen dat wij het aangekondigde boek met belangstelling en aandacht hebben gelezen.
Van de namen der letterkundige werken geeft Dr. van den Es overal óf de hollandsche vertaling óf den latijnschen vorm óf beide. - Zou het niet doelmatiger geweest zijn óf alleen den griekschen vorm te bezigen óf althans dezen achter de vertaling en den latijnschen vorm te plaatsen? Wij zouden, dunkt ons, zelfs nog eerder de grieksche namen der schrijvers bijgevoegd, dan die hunner werken achterwege gelaten hebben. - Vooreerst is het eigenaardiger en plastischer de oorspronkelijke namen te vertoonen, en ten ander is het regelmatiger. - Er heerscht immers een zekere onregelmatigheid, wanneer vàn denzelfden schrijver het ééne stuk: ‘Werken en dagen’ en het andere ‘Theogonie,’ het ééne ‘de smeekelingen,’ en het andere ‘de Choephoren,’ het ééne ‘Oedipus koning’ en het andere ‘Oedipus Colonaeus,’ het ééne ‘over Indie’ en het andere ‘Enchiridium’ wordt genoemd. - Wij moeten echter erkennen, dat deze soort van onregelmatigheid in het boek van Dr. van den Es niet dikwijls voorkomt.
Ook stuit men onder de lezing niet vaak op taal en stijl. - Toch ontmoet men hier en daar eene vreemde uitdrukking. - In de beschrijving van den inhoud der Ilias op p. 13 ontsnapt den schrijver het nieuwe werkwoord zich aandwingen: ‘Altijd afwezig, altijd werkeloos, dwingt de persoonlijkheid van Achilles zich den hoorder altijd aan.’ - De pen is niet welversneden als zij op p. 23 dezen volzin neêrschrijft:

{==7==} {>>pagina-aanduiding<<}
‘bij den koorzang bracht de dansende beweging der zangers er meestal nog het hare toe bij om de poezie tot de verhevenste der schoone kunsten te doen zijn.’ - Eene bepaalde fout tegen het logisch verband der woorden wordt gemaakt op p. 33, waar sprake is van Alcaeus en zijnen romeinschen navolger: ‘in Horatius, die hem dikwijls tot navolging koos, mogen wij zijne gedachten, zijn geest terugvinden, noch in kracht, noch in levendigheid kon hij hem echter evenaren.’ - Even mank gaat de logica in het verband van twee volzinnen op p. 147, waar over Aristoteles wordt gehandeld. - Aristoteles werd door koning Philippus uitgenoodigd den jeugdigen Alexander op te voeden. - ‘Welk een invloed’, zegt de schrijver, ‘zijn onderwijs op dezen gehad heeft, blijkt uit Alexanders liefde voor poezie en wetenschap. - Op zijne veldtochten voerde hij altijd de door Aristoteles vervaardigde uitgave van Homerus mede. - Bij het begin dezer onderneming vertrok Aristoteles weder naar Athene’ enz. - Aan welke onderneming de schrijver denkt is blijkbaar, doch welke door het verband wordt aangewezen is niet zoo dadelijk uit te maken.
Wat is gevaarlijker dan beeldspraak? Hoevele beelden worden niet door tal van schrijvers gebruikt, die op de keper beschouwd onzuiver zijn of slecht vólgehouden worden. - Wat hebben de maagdelijke Muzen door beeldspraak al veel zonen moeten baren. - Wij wijzen op de algemeenheid, om niet den schijn te hebben alsof wij een dergelijk geval aan Dr. van den Es bijzonder zouden toerekenen. - De schrijver handelt over Pindarus. - Aan het slot zijner beschouwing op p. 41 zegt hij, na het oordeel van Horatius over Pindarus te hebben medegedeeld: ‘Maar bij het betrekkelijk weinige, dat wij van Pindarus kennen, mag dit oordeel voor ons geen maatstaf zijn bij de waardeering van zijne poezie; eerder blijft ons de grootste voorzichtigheid aangeraden, opdat wij, die den dichter niet op hetzelfde standpunt als Horatius kunnen beoordeelen, wellicht door den stroom van bewonderaars ons niet zonder goeden grond laten medeslepen.’
Gaat men hierover nadenken, dan is er kans dat de stroom van gedachten eenigzins troebel wordt.
Voordat wij eindigen wenschen wij nog een paar vragen te doen.
De schrijver zegt op p. 28 dat Archilochus wel hartstochtelijk was, maar zijne gevoelens steeds binnen de grenzen van het be-
{==8==} {>>pagina-aanduiding<<}
tamelijke openbaarde. - 't Is wel mogelijk, maar hoe kon dan het verhaal ontstaan dat Lycambes zich zou opgehangen hebben om de hatelijkheden, hem door Arehilochus naar 't hoofd geslingerd? En zegt Archilochus niet zelf aan Lycambes dat hij hem erg bespottelijk heeft gemaakt bij zijne medeburgers?
Is wel geheel juist en duidelijk wat de schrijver op p. 137 van Soerates zegt: ‘In 406, na de overwinning in den slag bij de Arginusen, weigerde hij den wensch van het volk, dat de veroordeeling der bevelhebbers verlangde, intewilligen?’
Zou men niet naauwkeuriger zeggen Stagirus dan Stagira, zooals de schrijver op p. 146 de geboorteplaats van Aristoteles noemt?
Wij eindigen met den wensch dat het werk van Dr. van den Es vele lezers moge kunnen vinden en krachtig bijdragen tot belangstelling in de Grieksche letterkunde. - Dr. van den Es zou zeker de grootste voldoening hebben, indien het mogelijk was dat zijn werk hielp tegenhouden de vermeerdering van hen, die denken en doen wat wij, behoudens de noodige wijziging, met de woorden van dien ouden Griek willen zeggen: ‘ik bemoei me niet met die oude dingen, want veel beter zijn de nieuwe; we hebben den ouden eeredienst afgeschaft en ons nieuwe goden toegesteld; ga heen oude Muze!’

Leiden, November 1866.
H.W. van der Meij.
J. Bruining. GRIEKSCHE SPRAAKLEER, voornamelijk van het Attische taaleigen, voor eerstbeginnenden en meer gevorderden. Woordvorming. Twee afleveringen. Amsterdam, J.D. Sybrandi 1861, 1866. Prijs ƒ 3. -.
Om meer dan eene reden gevoel ik mij verpligt gehoor te geven aan de vereerende uitnoodiging van de redactie van dit Tijdschrift, om van deze nieuwe grieksche spraakleer eenig verslag te doen: deze verzekering wensch ik aan het hoofd van mijn opstel te schrijven, omdat ik uit mij zelven en geheel uit vrije beweging zeker wel nimmer zou gedacht hebben, dat het op mijn weg lag Bruining's werk aan te kondigen.
De beide afleveringen, die gezamenlijk de woordvorming uitmaken, verschenen in de jaren 1861 en 1866. Bij de beoordeeling bedenke men, gelijk de broeder des schrijvers te regt opmerkt, dat de bladen van het laatste stuk verbeterd zijn op een ziekbed, dat een sterfbed is geworden. Die deze omstandigheid

{==9==} {>>pagina-aanduiding<<}
uit het oog verloor, zou reeds daardoor alleen het bewijs leveren, dat hij voor de taak van verslaggever niet regt berekend was.
Voor wie is deze nieuwe spraakleer bestemd? De schrijver, - die mij volkomen onbekend is, maar mij toeschijnt het meest verpligt te zijn aan eigen studie, waardoor hij met sommige deugden ook enkele gebreken van den autodidact vertoont, - laat op den titel drukken: voor eerstbeginnenden en meergevorderden. Ik voor mij, laat ik het bekennen, ben van aard eenigermate wantrouwend, wanneer eenig boek voor tweeërlei soort van publiek wordt aanbevolen: wat deugdzaam is voor de eene, zal alligt minder passen voor de andere. Niet zeldzaam gebeurt het, dat, met een tweeledig doel voor oogen, de schrijver gaat twijfelen, halfweegs van methode verandert en eindigt met niemand volkomen te voldoen. Het kan zijn, dat de heer Bruining dit boek bij zijne lessen met vrucht gebruikte, maar stellig zal niemand zijn voorbeeld volgen. De schrijver moge in dit digte bosch van bijzonderheden den weg gevonden hebben: andere docenten met andere, welligt minder ontwikkelde, leerlingen zullen ongetwijfeld in dien doolhof verdwalen. Wel is voor meer gevorderden de lectuur passender, maar aan de eischen eener dusgenaamde uitvoerige grammatica, voldoet het boek toch ook weder niet volkomen. Het mist in hooge mate de deugd, welke de Duitschers Uebersichtlichkeit noemen; de wijze van voorstelling is dikwerf stroef en duister, terwijl alleen de meestgevorderden, die deze handleiding niet verlangen of behoeven; onderscheid kunnen maken tusschen het noodzakelijke en de groote menigte détails; waarmede zelfs een litterator op zijn candidaats-examen onbekend mag zijn. Ik ontken niet, dat er in dit boek veel goeds en nuttigs staat, dat de vlijt des schrijvers allen lof verdient, maar dat de stof verwerkt is, zou ik niet durven verzekeren.
Ik kan in dit tijdschrift geene grammaticale quaesties behandelen, maar de volgende opmerking is welligt niet misplaatst.
De grieksche schoolspraakkunsten worden hoe langer hoe uitvoeriger en vollediger. Met allen eerbied voor het werk van prof. Pluygers, wiens Etymologie mij bij uitnemendheid deugdzaam voorkomt, doet het mij toch leed, dat eene onlangs door een mijner vrienden gewaagde poging, om den leerling niets meer dan het volstrekt noodige voor te leggen, geacht moet worden mislukt te zijn. De bedoelde uitvoerigheid doet in één

{==10==} {>>pagina-aanduiding<<}
opzigt kwaad. Menig docent acht het zijn pligt te waken, dat de leerling deze gansche leerstof verwerke. Volgens mijne bescheiden meening ligt hierin één der talrijke oorzaken, dat de belangstelling in de studie der oudheid bij ons publiek is verdwenen. De Latinist, gymnasiast of jong student, gevoelt zeer goed, dat voor hem de grammatica slechts middel behoeft te zijn, om de auteurs te verstaan. Het daartoe noodige moet hij volstrekt nauwkeurig kennen, maar de rigtige interpretatie is hoofdzaak. Ontwikkeling wordt niet verkregen door het opzeggen van lessen, maar door eene oordeelkundige toepassing van het goed geleerde op de zorgvuldig gekozen lectuur. Men vergeet wel eens, dat de litteratoren alleen bij uitzondering litteratoren vormen: de meerderheid der leerlingen kiest uit den aard der zaak een anderen weg. De nauwkeurige kennis der gewone en telkens terugkeerende bijzonderheden is dunkt mij voldoende: zelfs voor menig litterator, die zich niet juist aan grammaticale studiën wijdt.
Ik verbeeld mij dat, als de heer Bruining in het leven ware gebleven, hij welligt eenmaal gegronde aanspraak had kunnen laten gelden op den naam van den nederlandschen Lobeck. Dit is iets, maar dat het niet alles is, weet hij die met Lobecks methode vertrouwd is.
Gelukkig kan ik eindigen met eene klasse van lezers aan te wijzen, aan welke ik dit werk met ruimte aanbeveel. Ik houd mij overtuigd dat de schrijvers van grieksche schoolspraakkunsten wel zullen doen Bruining overal na te slaan. Voor menige juiste opmerking zullen zij hem danken. Hij kent alle straten, stegen en sloppen: zijne aanwijzing zal dus nuttig zijn voor hem, die bij voorkeur op de hoofdwegen verkeert.

Zwolle, 20 October 1866.
S.A. Naber.
BRIEFWISSELING van Mr. W. Bilderdijk met de Hoogleeraren en Mrs. M. en H.W. Tydeman, gedurende de jaren 1807 tot 1831, uitgegeven door H.W.T. Tydeman, predikant te Rosendaal (Noord-Brabant). Eerste deel. Te Sneek, bij van Druten en Bleeker, 1866. Gr. 8o. Prijs ƒ 3,60. Best papier ƒ 4,10.
‘Een merkwaardige brieven-verzameling, vroeger onuitgegeven, zag onlangs het licht. Onder de letterkundige nalatenschap van wijlen Prof. H.W. Tydeman, alhier in Maart 1863 overleden, bevond zich de nagenoeg volledige wederzijdsche Briefwisseling van Mr. Willem Bilderdijk en de beide hoogleeraren, Mr. M.

{==11==} {>>pagina-aanduiding<<}
Tydeman, den vader, en Mr. H.W. Tydeman, den zoon, van het jaar 1807 af, kort na Bilderdijks terugkomst in het Vaderland, tot aan zijn dood toe in December 1831, een geheel uitmakende van ongeveer 270 stuks brieven, waaronder 120 van Bilderdijk, sommige daarvan zeer uitvoerig en geen van alle voorkomende onder de bij W. Messchert te Rotterdam, in 1836 en 1837, in vijf deelen uitgegeven brieven van Bilderdijk.
Dat er in deze brievenverzameling vele, ook nu nog zeer wetenswaardige en hoogst belangrijke zaken en bijzonderheden voorkomen, het leven en de schriften van de drie voornoemde briefschrijvers, zoo wel als allerlei onderwerpen van taal, letteren, kunst en wetenschap, vooral ook geschiedenis en regtsleer betreffende, zal wel geen betoog behoeven voor hen, die met deze drie geleerden en met hunne talrijke geschriften eenigermate bekend zijn.
Men heeft het daarom allezins der moeite waard geacht, die briefwisseling in druk te geven en aan het publiek mede te deelen, volgens een te dien einde in 1865 rondgezonden prospectus of berigt van inteekening, gesteld door een van des laatstgenoemden zonen, den Heer H.W.T. Tydeman, predikant te Roosendaal in Noord Brabant. Niettegenstaande het geheele koninklijke huis met een goed voorbeeld voorgegaan was, heeft echter die inteekening geen zoo gunstig gevolg gehad, als te wenschen en te verwachten geweest was.
Niet veel meer dan een honderdtal inteekenaars heeft zich opgedaan, een getal nauwelijks toereikend om de kosten der uitgave te bestrijden. Niettemin heeft men het gewaagd met den druk een aanvang te maken, en is onlangs het eerste deel dier briefwisseling te Sneek, bij van Druten en Bleeker, in het licht verschenen, de 121 eerste brieven bevattende, van 1807 tot December 1813 toe, zoodat er nog ongeveer 150 brieven, van de jaren 1814 tot 1831, voor het tweede deel bewaard blijven, indien althans eenige meerdere deelneming van de zijde des publieks, de boekhandelaars-uitgevers in staat mag stellen om deze hunne zoo prijselijke en belangwekkende onderneming voort te zetten en de onkosten daartoe vereischt goed te maken. Het is daarom te hopen dat eene gunstige opname van dit eerste deel, ook buiten degenen die zich bij inteekening tot aankoop verbonden hebben, daartoe zal mogen medewerken, en dat meer andere landgenooten zich opgewekt gevoelen zullen,

{==12==} {>>pagina-aanduiding<<}
om zich bij hunne grootere of kleinere verzamelingen van Bilderdijks Werken, ook deze hier uitgegevene aan te schaffen. Het zoude toch jammer zijn en den Nederlander geenszins tot eer verstrekken, indien, bij gebrek aan de noodige deelneming, eene in vele opzigten zoo belangrijke onderneming als deze slechts ten halve tot stand mogt komen en met de uitgave van dat eerste deel gestaakt moest worden.’
Zoo leest men in de Leijdsche Courant van den 7 November 11. en wij haasten ons, na de lezing van dit deel, te herhalen: wel zou het jammer zijn, en den Nederlander geensins tot eer verstrekken, indien de uitgaaf van zulk een werk moest gestaakt worden! Niet alleen toch achtten wij den inhoud van dit deel veel belangrijker dan dat der vroeger uitgegeven deelen, maar het geeft ons een overzigt van de literatuur der verschillende vakken van kunst en wetenschap in dit tijdperk, maakt ons met vele uitstekende mannen bekend, en deelt ons bijzonderheden omtrent het leven en de werken van anderen, die in dit tijdperk schitterden, mede. De oude van dagen ontmoet hier menigen bekende zijner jeugd, de jeugdige beoefenaar der wetenschap bevindt zich hier in eene hem geheel nieuwe wereld. Allerbelangrijkst is hetgeen wij hier nopens vroegere en latere geleerden en staatslieden, en hunne schriften, vooral over van van der Aa, den schrijver van het leven van Willem V (240), van Assen (143, 216), Barneveld (89, 90, 107), Richard Brother (60), Bitaubé (107), Cannegieter (263), Delille (85, 102), van der Dussen (145, 153), E.I. Greve (252), Fr. Hendrik (113), Hermes (165), van Kampen (270), Kumpel (401), Kluit (103), Lessing (69), Locke (70), Perponcher (240), le Pileur (371), van Spaen (129), Saravia (63, 108), Swaldens (155), Seppewold (157) van Swinderen (172), Wagenaar (71, 80), Te Water (80, 83), Willem I (107), de Witt (116, 119), Witte van Haemstede, van Wijn en een menigte anderen aantreffen.
Men vindt hier gewigtige bijdragen tot de taal-, geschied- en oudheidkunde, opmerkelijke woordafleidingen, en zelfs vertalingen van bijbelplaatsen, vooral uit de Openbaring. Inzonderheid bevat deze intieme briefwisseling hoogst gewigtige bijdragen tot het karakter der Heeren Tydeman en Bilderdijk. Niet zonder een weemoedig gevoel, bijna niet zonder schaamte kan men de aandoenlijke tafereelen lezen, die Bilderdijk van zijnen jammerlijken toestand in die dagen schetst. Hier schrijft hij, na gemeld te hebben,

{==13==} {>>pagina-aanduiding<<}
welke sommen Louis Napoleon hem nog schuldig was: ‘Intusschen leef ik van droog brood en gerstewater, mijn vrouw en kind van aardappelen met azijn, en ontbloot van kleeding en linnen. Ziedaar mijn toestand, en dezen achtte ik niet, ware niet de gezondheid mijner vrouw daar ten eenen maal bij verwoest geworden en mijn laatste overblijfsel van verstand en oordeel.’ - ‘Met May moet ik verhuizen, waarheen, weet God, en dit is mij ook genoeg; maar dat mijn weinige meubelen in arrest zijn gesteld bij den huisheer, is natuurlijk, en dus, dat ik alles daarlaten en met het bloote lijf vertrekken moet, volgt’ (247, 248). Daar ‘In 14 dagen hebben wij één maaltijd gehad, en die bestond voor ons drieën in 9 hoendereieren. Voor 't overige eeten wij ons droog brood, als de honger ons meester wordt.’ - ‘De groote en beste helft van mijn inboedel en boeken (deze zijn niets van belang) enz. heb ik bij voorraad overgegeven om verkocht te worden’ (253, 257). - ‘Van de hand in den tand leven is niets. Ik heb elf jaar dus geleefd, buiten 's lands, en God zegende 't, ik had het bekrompen, maar leefde en dankte. Hier heb ik sints maanden geen of naauwelijks 6 stuivers in een week voor spijs voor mijn gezin kunnen bekomen, in deze laatste week is mijn voedsel 3 duiten in de 2 dagen geweest. Vertel het niet op de straten van Gad, opdat zij niet opspringen: maar ook niet aan vrienden, opdat zij het niet als klachten tegen hen aanmerken, die meer gedaan hebben of doen, dan ik vergen of hopen kan’ (258, 259).
Wij zouden deze klagten (overdrijving lag in B'. karakter) voor te overdreven houden, indien hij dit niet schreef in 1811, dat verschrikkelijk jaar toen predikanten van de diakoniën trokken, ruwen handenarbeid moesten verrigten om in den nood der hunnen te kunnen voorzien en enkelen zelfs van honger zouden gestorven zijn. Doch al ware dit niet in 1811 geschreven, toch zou het mogelijk kunnen zijn dat de toen beroemdste man van zijn tijd zóó wegkwijnde. Men denke aan Valentijn, Langendijk, Nomsz, Vondel.
Wij eindigen dit aanprijzend verslag met de bede dat velen aan het verlangen der berigtgevers in de Leydsche Courant mogen voldoen en het niet tot schande onzer letterkunde moge gezegd worden dat een slordige overzetting van een nietigen roman in het licht kan verschijnen; maar Brieven van Bilderdijk, uit gebrek aan debiet, niet.
G.D.J. Schotel.


{==14==} {>>pagina-aanduiding<<}

II. Rechts- en Staatswetenschappen.

HANDBOEK VOOR HET NEDERLANDSCH HANDELSREGT, door Mr. G. Diephuis, Hoogleeraar te Groningen. Iste Deel 287 p. 8o. IIde Deel 291 p. Groningen J.B. Wolters. 1865 en 1866. Prijs ƒ 3.60.
Het Handelsregt is een dier vakken der regtswetenschap welke tegenwoordig met meer voorliefde dan vroeger worden beoefend. Ook op ons vaderland is dit toepasselijk. Er was een tijd, dat veeleer het tegendeel gold en dat aan onze academiën de aandacht der studerende spes patriae bijna bij uitsluiting op het Romeinsch en Burgerlijk regt gevestigd werd, terwijl voor de beoefening van het Handelsregt weinig of geen plaats overbleef. Het Koninklijk besluit van 2 Augustus 1815 maakte zelfs niet eens melding van lessen, aan het Handelsregt gewijd. Eerst het besluit van 30 Junij 1840 schreef het houden van dergelijke lessen aan onze hoogescholen voor. Sedert is een heilzame reactie aangevangen en heeft de studie van het Handelsregt de haar toekomende plaats in den eyclus van het juridisch onderwijs begonnen in te nemen. Aan die herleving hebben wij verscheiden belangrijke geschriften te danken. Men denke aan de voorlezingen over Handels- en Zeeregt van Holtius waarin de gebreken van den vorm door groote scherpzinnigheid en fijn juridischen takt vergoed worden. Men herinnere zich Vissering's uitstekenden arbeid over ‘het Wisselregt der 19e eeuw;’ de door duidelijkheid uitmuntende werken van Kist over het Handelspapier en de Vennootschap, eindelijk het nog onvoltooide werk van de Wat over het Nederlandsche Handelsregt dat als een schat van opmerkingen en aanteekeningen vooral ook met betrekking tot de litteratuur bevattende, allezins voor ieder wetenschappelijk beoefenaar van dezen tak der regtsstudie onmisbaar mag worden geacht. Voeg hierbij een groot aantal dissertatiën aan onze academiën verdedigd, die, hoewel van zeer verschillend gehalte, toch veel goeds bevatten en waaronder er zijn die als belangrijke
monographiën steeds groote waarde zullen behouden. Dat met name in de laatste jaren de ijver voor deze studie is aangewakkerd, moet voor een groot deel mede worden toegeschreven aan het voorbeeld ons door onze Duitsche naburen gegeven. Met de invoering van het algemeene Duitsche handelswetboek is de handelswetgeving eene nieuwe aera ingetreden. Dat wetboek is zekerlijk even als alle wetten verre

{==15==} {>>pagina-aanduiding<<}
van volmaakt, maar het is niettemin in geenen deele overdreven te beweren, dat het een der uitstekendste gewrochten van wetgeving is waarop onze tijd roem kan dragen. Produkt van een uiterst nauwkeurig en grondig onderzoek, op echt wetenschappelijke en tegelijk praktische basis berustende, heeft men het niet ten onregte een spiegel van de behoeften van onzen tijd op handelsregtelijk gebied genoemd. Geen wonder dus dat de verschijning van dit wetboek een grooten invloed op de studie van het Handelsregt heeft uitgeoefend. De kosmopolitische aard van dit regt drong als van zelf ook andere volken om van de nieuwe Duitsche wetgeving kennis te nemen. Ook Nederland bleef daarin niet ten achteren. Men leerde hetgeen aan eigen wetgeving ontbrak, door de vergelijking met de vreemde nog duidelijker inzien, de lust tot onderzoek werd meer en meer opgewekt en men zag in, dat, in weerwil van het vele dat geleverd was, de verklaring en kritiek van ons Handelsregt nog veel te wenschen overlieten. Zoo heeft ook de beweging op dit gebied in Duitschland veel bijgedragen om de studie van het Handelsregt in Nederland meer dan vroeger in aanzien te brengen.
Een nieuw bewijs van deze toenemende belangstelling zien wij in het hierboven aangekondigde werk van Mr. Diephuis. De ijverige Groningsche hoogleeraar aan wiens vruchtbare pen wij reeds een uitvoerigen Commentaar op het Burgerlijk Wetboek verschuldigd zijn, heeft zieh thans ook het Handelsregt als een veld ter bearbeiding gekozen. Twee van de drie deelen, waaruit het werk bestaan zal, hebben reeds het licht gezien. In het eerste deel worden in hoofdzaak de zeven eerste titels van het wetboek van koophandel behandeld. Het tweede deel heeft tot onderwerp Boek II van dat Wetboek met uitzondering van het assurantieregt en van de zaken in titel XII en XIII geregeld. Het derde deel, dat nog volgen moet, zal dus voornamelijk loopen over het faillietenregt met het daaraan verbonden regt van reclame, het geheele assurantieregt en de leer der levensverzekeringen. Hoewel nu het werk nog niet compleet is, komt het ons evenwel minder noodig voor, met onze aankondiging te wachten totdat ook het laatste deel zal verschenen zijn. De wijze van bearbeiding, de methode door den Hoogleeraar gevolgd, blijkt toeh reeds voldoende uit de twee deelen die wij thans voor ons hebben en het is vooral met het oog op die methode, dat wij in dit tijdschrift eenige opmerkingen wenschen meê te deelen.

{==16==} {>>pagina-aanduiding<<}

Evenals in zijn vroeger werk over het Burgerlijk Regt houdt zich de Heer Diephuis ook in dit Handboek nagenoeg geheel aan de volgorde van het wetboek. Hij geeft ons wel is waar geen doorloopenden commentaar op de artikels, gelijk wij dit van de fransche auteurs gewoon zijn en gelijk ook Holtius in zijne voorlezingen doet, maar de inhoud der verschillende titels, waar het pas geeft in rubrieken verdeeld, wordt afzonderlijk door hem onder algemeene hoofden gerangschikt. Zoo treffen wij b.v. onder de afdeeling ‘kooplieden in 't algemeen,’ de volgende §§ aan: ‘van kooplieden’, ‘de verpligting tot boekhouden’, ‘de bewijskracht der koopmansboeken.’ Er is in dit handboek blijkbaar een streven naar systematische behandeling, die echter bij slot van rekening op niets anders uitloopt dan op eene bloote exegese van het Wetboek. Hoe ook verdeeld en onderverdeeld, bevat het werk echter niet meer dan de interpretatie van de geschreven wet naar de volgorde van het wetboek. Binnen die grenzen heeft de Heer Diephuis zich nagenoeg geheel beperkt. Het is dus (en wij stemmen hierbij geheel in met de juiste aanmerkingen van Mr. Kist in de Themis van 1866, p. 305) ten onregte wanneer de Heer Diephuis zijn boek den titel geeft van Handboek voor het Nederlandsche Handelsregt. Zou het werkelijk aan dien titel beantwoorden, dan had de schrijver zijn taak veel ruimer moeten opvatten. En het doet ons leed dat hij dit niet gedaan heeft, omdat welligt juist de Heer Diephuis ons op die wijze had kunnen leveren wat ons nog altijd ontbreekt: een volledig systeem van ons handelsregt, eene rangschikking en vereeniging der verschillende betrekkingen, welke uit den koophandel ontstaan tot een geheel dat gemakkelijk is te overzien en waaronder dan in de
eerste plaats de bepalingen der geschreven wet, (zonder in achtneming van de dikwijls vicieuse rangschikking in ons wetboek) behoorden gesubsumeerd te worden, maar tevens die vele onderwerpen, welke door het wetboek niet of slechts hoogst oppervlakkig worden aangeroerd maar tegelijk wel degelijk tot het nederl. handelsregt behooren, eene voldoende bewerking moesten vinden. Zulk eene systematische behandeling laat niet alleen ruimte voor echt wetenschappelijke interpretatie, maar tevens voor kritiek en vergelijking met vreemde wetgevingen. Een handboek op die wijze bewerkt zou niet slechts voor het jus constitutum groote waarde bezitten, maar ook nuttige wenken bevatten voor het jus constituendum, een punt dat bij het tegenwoordig billijk

{==17==} {>>pagina-aanduiding<<}
verlangen naar partieele herziening onzer handelswetgeving niet geheel uit het oog mag worden verloren. In een dergelijk handboek zouden b.v. niet mogen ontbreken de leerstukken over ‘de Handelsbedienden’, over ‘het papier aan toonder’ (in ruimen zin genomen), over verschillende regtsbetrekkingen die meer speciaal den handel eigen zijn als o.a. uit de ‘prolongatie-contracten’ de ‘rekening-couranten’ enz. Wij kunnen hier slechts aanwijzen. Maar zeker is het, dat allengs de tijd voor een zoodanigen arbeid schijnt aangebroken te zijn en dat verschillende monographiën (ook onder onze academische litteratuur) en niet minder hetgeen door de Duitschers in den laatsten tijd geleverd is, het terrein genoegzaam hebben ontgonnen om (vooral wanneer men de bekwaamheid van Mr. Diephuis bezit) met goed gevolg eene proeve op dit gebied te nemen. De heer Diephuis schijnt dit zelf eenigzins gevoeld te hebben door in zijn handboek bij wijze van uitzondering een paar bladzijden te wijden aan ‘koop en verkoop in 't bijzonder’ (Dl. I. p. 30) waarbij hij echter met veel te groote beknoptheid te werk gaat. Waarom is hij op dien goeden weg niet voortgeschreden? Inderdaad het verwondert mij dat de geleerde schrijver, die zoo vertrouwd is met de rijke duitsche litteratuur, niet een voorbeeld heeft genomen aan een dier vele uitmuntende systemen, welke in de laatste jaren in Duitschland zijn verschenen. Thöl, Brinckmann, Endemann en Goldschmidl hadden hem den juisten weg kunnen aanwijzen. Zeer zeker zou zijn handboek dan niet zoo spoedig zijn voltooid geworden; welligt dat eerst een klein deel daarvan nu reeds het lieht zou zien. De systematische behandeling toch die wij verlangen eischt meer arbeid, een dieper doordringen in de stof dan de
thans door den schrijver gevolgde methode. Maar wij weten, dat hij tegen arbeid en inspanning niet opziet. Wisselregt, zeeregt en faillieten-regt zouden daarenboven voorloopig buiten behandeling kunnen blijven. In allen gevalle zou zijn boek de aanvang kunnen zijn van een geheel, dat blijvende waarde voor de studie van het Nederl. Handelsregt zou bezitten. Bij het thans gevolgde plan koesteren wij daarover eenigen twijfel. Juist 't geen aan onze litteratuur 't meest ontbreekt, wordt nu niet of zeer oppervlakkig behandeld. En aan een exegetischen commentaar schijnt op 't oogenblik weinig behoefte. Iets anders zou het zijn, wanneer in 't werk van Mr. Diephuis veel nieuwe gezigtspunten voorkwamen. Doch ook dit is geenzins het geval en de thans gevolgde gewone be-
{==18==} {>>pagina-aanduiding<<}
perking tot de geschreven wet geeft daartoe ook welligt minder aanleiding.
Wij geven overigens gaarne toe dat het aangekondigde handboek van een andere zijde groote verdiensten bezit. Het is zeer duidelijk geschreven en levert tevens dit voordeel op, dat het even als het Burgerlijk regt van denzelfden schrijver eene menigte betwistbare vragen en casus-positiën ter sprake brengt, zoodat het ook in de praktijk niet zonder vrucht zal geraadpleegd worden. Naar onze meening evenwel kan de wijze van beantwoording dier vragen niet altijd bevredigend genoemd worden en heeft de heer Diephuis ook in dit opzigt zijne taak niet breed genoeg opgevat. Het boek bevat vele stellingen die welligt juist zijn, maar die zonder eenig bewijs zijn neêrgeschreven of althans een meer uitvoerig bewijs vorderen. De beknopte omvang van het werk moge dit noodzakelijk gemaakt hebben, het is en blijft in ons oog eene fout die door eenige meerdere uitbreiding zeer goed had kunnen vermeden worden. Zoo leert de schrijver (Dl. I p. 60) dat de schuldeischers van de vennootschap onder eene firma bevoorregt zijn op de goederen dier vennootschap zoodat de private schuldeischers van een der vennooten eerst dan hun verhaal op diens aandeel in het vermogen der vennootschap hebben, wanneer de schuldeischers der vennootschap uit dat vermogen volkomen zijn bevredigd. Die stelling nu is voor ons regt zeer betwistbaar. Zoolang onze wet niet even als art. 122 van het Duitsche wetboek een uitdrukkelijke bepaling dienaangaande behelst, kan zij, hoe wenschelijk op zich zelve, o.i. bezwaarlijk ten onzent worden aangenomen. Doch hoe dit zij, men heeft regt van den heer Diephuis te verlangen dat hij een zoo betwist punt met duchtige argumenten toelichte, hetgeen hij echter heeft verzuimd. - Een ander voorbeeld uit vele ontleenen wij aan de bespreking van art. 198 van het Wetb. van Kooph. Gelijk bekend is, bestaat er altijd nog verschil van gevoelen over de vraag: of de houder van den geprotesteerden wisselbrief het regt heeft in alle boedels der gefailleerde
wisselschuldenaren voor het geheele bedrag des wissels op te komen, dan wel of hij reeds uit een dier boedels een divident ontvangen hebbende, zich in de overige slechts mag laten verifieeren voor zijne schuld na aftrek van dat divident? De heer Diephuis (Dl. I p. 243) is het laatste gevoelen toegedaan, maar ook hier motiveert hij zijne stem niet met klem van redenen. Wij zijn het dan ook geenzins met

{==19==} {>>pagina-aanduiding<<}
hem eens en meenen dat de tegenovergestelde opvatting volkomen bewezen wordt door eene vergelijking met art. 878 van hetzelfde wetboek, hetwelk bepaalt, dat de schuldeischer die houder (sic!) is van een hoofdelijke verbindtenis tusschen den gefailleerde en de andere insgelijks gefailleerde medeschuldenaren in alle derzelver boedels kan opkomen, tot dat de schuld ten volle zal zijn gekweten. Die volledige kwijting toch is alleen dan mogelijk, wanneer hij voor het volle bedrag zijner vordering kan opkomen. Moest het in den eersten boedel ontvangen divident eerst worden afgetrokken, dan zou hij in den tweeden boedel van het restant weder slechts een evenredig deel ontvangen en zoo vervolgens, zoodat de schuld nimmer geheel zou kunnen voldaan worden. Art. 198 is hiermede niet in directen strijd. Want ook bij opkoming voor het geheel der schuld in de overige boedels, blijven die boedels bij slot van rekening toch ontlast voor het reeds ontvangene, in dien zin, dat de schuldeischer, zoodra hij zijne vordering geheel geïnd heeft, niets meer te vorderen heeft. In dit geval moeten dan de boedels als hoofdelijke schuldenaren het verschil onder elkaâr verrekenen.
De heer Diephuis zal ons naar wij vertrouwen deze aanmerkingen ten goede houden en er slechts een bewijs in zien, dat wij van zijn arbeid met belangstelling kennis hebben genomen. Ware niet een regtsgeleerde als hij auteur van dit handboek, wij zouden zekerlijk onze eischen minder hoog gesteld hebben. Misschien ook wordt het verschil tusschen ons daardoor opgelost, dat de heer Diephuis met de uitgave van zijn handboek niets anders bedoeld heeft dan een compendium van ons wetboek en van de voornaamste questiën, die zich daarbij voordoen, te leveren ten dienste zijner academische hoorders. Ware dit het geval, wij zouden vele onzer aanmerkingen terugnemen, omdat een dergelijke handleiding uit den aard der zaak door mondelinge toelichting zou worden aangevuld. Ook dan echter zouden wij het betreuren dat hij niet den vorm van een, zij het dan ook zeer beknopt, systeem gekozen had. Thans moeten wij ons, zoolang niet van die bedoeling blijkt, aan den titel houden en wij herhalen het: die titel deed ons van de hand des bekwamen regtsgeleerde iets meer verwachten dan de inhoud aanbiedt. Zijn die verwachtingen welligt veel eischend geweest, de heer Diephuis wijte het alleen aan zijn naam welke ons daartoe het regt gaf.
Haarlem, November 1866.
D.J. Mom Visch.

{==20==} {>>pagina-aanduiding<<}

ONTWERP EENER REGELING der cultuur-aangelegenheden op Java. Kampen, K. van Hulst. 1866. Prijs ƒ 0,60.



WETS-ONTWERP TOT UITGIFTE IN ERFPACHT van woeste gronden in Ned.-Indië, benevens een uittreksel uit de memorie van toelichting en eenige beschouwingen, door E.C. Enklaar. Zwolle, W.E.J. Tjeenk Willink. 1866. Prijs ƒ 0,25.
Ik heb bij eene vorige gelegenheid trachten aan te toonen, dat de heer van de Putte zelf zijn eigen product heeft doen mislukken, zijne eigene cultuurwet heeft doen vallen. Het is mogelijk, dat het à-propos, om op het oogenblik Indische cultuur-aangelegenheden te bespreken, betwijfeld wordt. Misschien valt tegenwoordig de behandeling der haute politique meer in den geest. Voor elk echter, die zich door de politiek van het oogenblik niet er van laat afbrengen om na te denken over hetgeen duurzaam in het publiek belang gewerkt kan worden, blijft de behandeling van het koloniale vraagstuk eeue eerste plaats onder de te behandelen zaken innemen. En daar moet een tijd komen, dat 's lands regering en vertegenwoordiging dat koloniale vraagstuk aan een einde brengen. Ik had mij nog al wat voorgesteld van de behandeling van het ontwerp des heeren van de Putte. Niet dat ik meenen kon, dat wij er met dat ontwerp komen konden. Vooreerst toch had ik tegen sommige bepalingen bedenking, en had ik deze dus liever gewijzigd gezien. Maar in de tweede plaats zoude ik niet hebben moeten weten, hoe het hier te lande toegaat, als groote quaestiën moeten afgedaan worden. Men is hier toch zoo doordrongen van de juistheid van het festina lente, dat ik voor ons land en volk wel zou willen wenschen, dat dit heerlijke spreekwoord voor ons maar niet uitgevonden was. Denke men zich eene beslissing van het koloniale vraagstuk bij de behandeling van een tweede ontwerp van wet daartoe strekkende! Waarlijk zulke groote gedachten had ik niet. Ik meende echter, dat uit de behandeling van het ontwerp des heeren van de Putte het een of ander punt als aangenomen resulteren zou. Ik meende, dat men omtrent sommige beginselen eenheid en vastheid van overtuiging gekregen zou hebben. En ik geloof, dat deze mijne verwachting uitgekomen zou zijn, had niet de minister zelf de verdere behandeling zijner voordragt onmogelijk gemaakt. Nu zijn wij weder even ver.
Gelijk zoo menig ander, blijft de oplossing van het koloniale vraagstuk onbepaald verdaagd. Men kan

{==21==} {>>pagina-aanduiding<<}
zeggen, dat het tegenwoordige ministerie op de koloniale quaestie geformeerd is. O ja, maar vooreerst hebben wij den heer Mijer niet meer in het kabinet, den eenigen conservatief, die ons nog eene dragelijke cultuurwet kon geven, want van den heer Trakranen verwacht ik in het geheel geene cultuurwet. Verder meen ik, dat de koloniale quaestie bij dit ministerie al heel spoedig op den achtergrond zal raken.
Er is een spreekwoord, dat ik liever dan dat ontzettend bezadigde festina lente aanhaal: ‘men moet het ijzer smeden, terwijl het nog heet is.’ Wij hadden voor eenigen tijd een oogenblik, dat de publieke opinie geheel op het koloniale vraagstuk gerigt was. Ik wil niet zeggen, dat er nu niet meer aan gedacht wordt; ik geloof niet, dat het onmogelijk is de publieke aandacht zoo op eens van de groote quaestiën af te leiden. Maar, ik moet het met anderen erkennen, daar zijn meer quaestiën dan de koloniale af te doen. Ik zal een paar voorbeelden noemen: wij moeten ons leger, onze vestingen en onze vloot geheel op nieuw organiseren, wij moeten ons regtswezen hervormen, wij moeten ons hooger onderwijs regelen en wij moeten nog zooveel meer. Verre van mij, om de belangrijkheid der aanhangige onderwerpen te ontkennen; dringende en nogmaals dringende afdoening vorderen zij. Maar ik moet er ook bij blijven: de koloniale quaestie moet ook beslist worden. Als wij nog langer uitstellen, dan zou het kunnen gebeuren, dat al de voordeelen, welke Java ons nu nog oplevert, langzamerhand verdwenen. Daarom moet het tegenwoordige ministerie aan de koloniale quaestie, zijne raison d'être, herinnerd worden, en dan staat de beslissing van het vraagstuk toch zeker aan de liberale partij.
Ik meen door het bovenstaande genoegzaam gemotiveerd te hebben het à-propos, om in de tegenwoordige omstandigheden te behandelen eenige bijzonderheden, welke met den landbouw op Java in naauwe betrekking staan. Ik wensch zulks te doen naar aanleiding van de aan het hoofd dezer regelen genoemde boeken. Het eerste, een schema van cultuurwet, is af komstig van een landhuurder in de Vorstenlanden, ‘die zich van zijne jeugd af met niets dan landbouwzaken bezig gehouden heeft, die sedert eenige jaren op Java als zelfstandig ondernemer gevestigd is, die land en volk kent, die al de bezwaren voor de vrije uitoefening van den landbouw aan den tegenwoordigen toestand verbonden bij ondervinding kan beoordeelen’ (pag. 8 ontw. eener reg. der kult.-aangel. op

{==22==} {>>pagina-aanduiding<<}
Java). De algemeene grondslagen, waarop dat voorstel rust, zijn: I de Nederlandsche staat is eigenaar van den bodem van geheel Java, II de staat heeft regt op een gedeelte der werkkrachten van de opgezetenen der gronden, III de staat heeft de oude regten van den Javaan, slechts gewijzigd naar de omstandigheden van den tegenwoordigen tijd, te eerbiedigen, en IV inachtneming van de financiële belangen van den Nederlandschen staat en verzekering van het duurzaam genot der voordeelen, welke hij als beheerscher van een overwonnen land het regt heeft te vorderen, en wel zoodanig, dat de inkomsten daarvan niet afhankelijk zijn van de wisselvalligheden van cultuur of handel, maar slechts kunnen toenemen door vermeerdering van in- en uitgaande regten en andere belastingen. Op die grondslagen gebouwd, bevat het ontwerp de volgende bepalingen. Alle gouvernements gedwongen cultuur wordt opgeheven. De suikeren andere nog bestaande cultuurcontracten eindigen na expiratie der loopende overeenkomsten; de gouvernements-koffijtuinen worden in perceelen van 4 à 500 bouw in eeuwigdurende erfpacht (beklemming) publiek uitbesteed. Alle bosschen en ongecultiveerde gronden op Java (onverschillig of de inlandsche bevolking daarvan tot hiertoe eenige voordeelen trok of niet) worden verklaard te zijn domein en dus vrij eigendom van den Nederlandschen staat (over de ongecultiveerde gronden straks nader, in verband met het in de tweede plaats door ons aan te kondigen boek). Alle tot dusverre tot de dessa's behoorende gecultiveerde sawah- en tegalgronden worden verdeeld, in dier voege, dat ⅘ daarvan te goed komt aan de inlandsche bevolking en ⅕ ter beschikking blijft vān het gouvernement, tot vestiging van cultuurondernemingen van Europeanen. Het bovenbedoelde ⅘ der aan de inlandsche bevolking te goed komende dessa-gronden en de daarbij behoorende erven worden hoofdelijk verdeeld en in eeuwigdurende erfpacht (beklemming) uitgegeven onder en
aan de thans erkende en geregtigde sawah-bezitters. Het door het gouvernement gereserveerde ⅕ der dessa-gronden aan Europeanen wordt publiek uitbesteed in perceelen van niet minder dan 100 bouw en uitgegeven in eeuwigdurende erfpacht (beklemming.) Alle gedwongen arbeid en alle heerendiensten van inlanders worden afgeschaft met uitzondering van: het verpligt uitkomen van éénmaal in de vijf dagen, om te arbeiden op de ondernemingen van Europeanen tegen genot van 20 cents per dag; verder het verpligt uitkomen van eenmaal per maand, om te arbeiden

{==23==} {>>pagina-aanduiding<<}
in de dienst van het land zonder betaling; dan het verpligt uitkomen in massa bij onvoorziene omstandigheden; verder de verpligte deelneming aan het verrigten van dessa-diensten (persoonlijke diensten in het belang van de gemeente;) eindelijk het verpligt uitkomen voor niet meer dan eenmaal in de vijf dagen, om te arbeiden in de dienst van het land tegen een dagloon van 20 cents.
In de toelichting dezer verschillende bepalingen wordt gezegd, dat de oudere en nieuwere onderzoekingen omtrent de wederzijdsche regten van Souverein en opgezetenen op den grond van Java tot het besluit geleid hebben, dat de Souverein de uitsluitende eigenaar van den grond is, doch den ontginner daarvan of zijn nazaat een even onvervreemdbaar regt van bebouwing toekomt. De daarvan verschuldigde schatting bedraagt volgens de oude Javaansche adat (ik zal het woord maar vrij vertalen door gewoonteregt) en evenzeer volgens de bepalingen van het gouvernement (gemiddeld) het twee-vijfde van het product. Verder heeft die Souverein aanspraak op een gedeelte der werkkrachten der opgezetenen. De woeste gronden (waarvan straks nader) kunnen als vrij staatsdomein worden aangemerkt, daar bij de verovering van Java alle Souvereine regten van de vroegere Vorsten, zonder eenige verkorting, op den Nederlandschen staat zijn overgegaan, en dus de ontginner op die gronden geene aanspraak maken kan. Nu ontmoet de ontwerper eene merkwaardige overeenkomst van de Javaansche regten met het in de provincie Groningen bestaande beklemregt. Ik moet omtrent den aard van dat Groninger beklemregt in eenige verklaring treden, vooral ook, omdat de ontwerper der nieuwe regeling zijne voorstellen ingerigt heeft naar het met de wederzijdsche regten van Souverein en opgezetene op Java overeenkomende beginsel van beklemming, en dit beginsel dus zijne voorstellen geheel beheerscht. In algemeene trekken komt het Groninger beklemregt hierop neder: de verpachter staat zijne gronden in eeuwigdurende, alle graden en linien verervende huur af, tegen een vasten voor geene vermeerdering of vermindering vatbaren pachtschat; die pacht is onopzegbaar, zoolang de pachter, de beklemde meijer, den pachtschat geregeld betaalt.
Laten wij nu zien, hoe de schrijver zijne voorstellen nog nader uitgewerkt heeft. Er wordt dan voorgesteld de gouvernements-koffijtuinen in perceelen van niet minder dan 300 en niet

{==24==} {>>pagina-aanduiding<<}
meer dan 500 gouvernements-bouw van 500 vierkante rijnlandsche roeden in eeuwigdurende erfpacht publiek uit te besteden, op voorwaarde o.a., dat de erfpachter hebbe algeheele en vrije beschikking over het product der door hem in huur bezeten gronden en bevoegd zij, daarop alles te teelen, wat hij goedvindt, met uitzondering van papaver; verder dat de erfpachter is verpligt te werken met vrije betaalde arbeiders. (De inlanders, die zich als vaste arbeiders op de gehuurde gronden vestigen, zijn vrijgesteld van allen verpligten arbeid, hoe ook genaamd). De ontwerper stelt verder, dat de gunstige uitkomsten van de particuliere koffijcultuur op woeste gronden, met vrije arbeiders, reeds bewezen hebben, dat bij dit gewas (sic!) vrije arbeid op Java eene mogelijkheid is. Wordt verder voorgesteld: de gezamenlijke gecultiveerde dessa-gronden te verdeelen, in dier voege, dat ⅘ daarvan aan de daartoe geregtigde dessa-bewoners in eenwigdurende erfpacht te goed komt en ⅕ ter beschikking blijft van het gouvernement tot het vestigen van ondernemingen van Europeanen. Het blijkt dus, dat het de bedoeling is van den ontwerper, om het aan den staat toekomende deel van het product, zijnde ⅖, door dezen te doen genieten: voor de helft in grond, en voor de wederhelft in geld, namelijk als eeuwigdurende erfpacht van de aan den inlander afgestane gronden. Verder wordt voorgesteld, dat de inlanders eenmaal in de vijf dagen zullen moeten uitkomen, om te arbeiden op de ondernemingen van Europeanen tegen genot van 20 cents per dag, behalve natuurlijk die heerediensten, welke in het publiek belang moet verrigt worden. De suiker- en andere nog bestaande cultuur-contracten vervallen daarentegen na expiratie der thans loopende overeenkomsten. Ook hier wederom geldt de bepaling, dat de erfpachter van het ⅕ gedeelte bevoegd is, om op zijne gronden alles te teelen, wat hij goed vindt, met uitzondering van de papaver, terwijl hij over het product daarvan
volkomen vrije beschikking heeft. De regelen, welke bij de hoofdelijke verdeeling gevolgd zullen worden, worden zeer in het breede door den ontwerper op pag. 39, 40 en 41 van zijn boek opgegeven. De erfpachter van het door het gouvernement gereserveerde ⅕ der dessa-gronden tot het vestigen van ondernemingen voor Europeanen is evenzeer bevoegd, om op de hem afgestane gronden alle gewassen te teelen, met uitzondering van de papaver, en zijne producten te verwerken, zooals, en te verkoopen waar en aan wien hij goedvindt. Verder waarborgt

{==25==} {>>pagina-aanduiding<<}
het gouvernement dien erfpachter, gedurende de eerste vijftig jaren, het geregeld eens in de vijf dagen uitkomen van al de inlandsche sawah-bezitters, die gevestigd zijn in de dessa's, waaraan de hem toegewezen gronden zijn ontnomen, om onder zijne bevelen en ten zijnen behoeve op de onderneming te werken gedurende een bepaalden tijd. Hij zal hun daarvoor een loon betalen van 20 cent per dag. De verdeeling der arbeiders over elk der vijf dagen geschiedt op de door den ontwerper uitvoerig medegedeelde wijze. Wanneer het getal der aan den erfpachter te leveren arbeiders onvoldoende is, dan zal hij zich de ontbrekende moeten verschaffen door vrijwillige overeenkomsten met de werknemers regtstreeks, en onthoudt zich het bestuur daarbij van alle inmenging. De contracten van den erfpachter met de inlandsche bevolking voor de cultuur van producten, het leveren van bouwmaterialen of het presteren van werk moeten, om kracht in regten te verkrijgen, gepasseerd worden voor een daartoe aan te wijzen ambtenaar; onderhandsche contracten zijn in regten niet geldig. Ik zoude hier nog eene menigte voorschriften, welke in de voordragt ingelascht zijn, kunnen aanhalen; zij betreffen echter meer eenige bijzonderheden, waarvan ik, zonder te wijdloopig te worden, hier geen melding kan maken. Aangezien verder de Nederlandsche staat zonder eenige beperking eigenaar van de ongecultiveerde gronden is - de regten van den Souverein ondervinden toch uitsluitend beperking door het onvervreemdbare regt van den ontginner of zijn nazaat, om den grond te bebouwen - besteedt het gouvernement in verloop van eenige jaren al deze gronden, voor zoo verre het deze niet tot den aanleg van djati-bosschen (welke afzonderlijk en onder andere voorwaarden aan de publieke nijverheid zullen kunnen worden overgegeven) publiek uit, en wel op dezelfde voorwaarden als de gouvernements-koffijtuinen, met verschil echter in pachtsom. Verder wordt de afschaffing der heerendiensten voorgesteld en heeft de
ontwerper eene regeling bedacht, om voor zoo verre de sawah-bezitters betreft, den pachtschat met ƒ 2 of ƒ 3 per bouw te verhoogen. Eindelijk wordt eene wijziging in het binnenlandsch bestuur voorgedragen.
Zietdaar nu in algemeene trekken eene nieuwe cultuurwet met daarbij behoorende memorie van toelichting. Nu is het de vraag, of die wet aanneembaar is. Ik erken, dat het zijne bezwaren heeft, het werk te beoordeelen van iemand, die zich

{==26==} {>>pagina-aanduiding<<}
van de jeugd af met niets dan landbouwzaken bezig gehouden heeft, die sedert eenige jaren op Java als zelfstandig ondernemer gevestigd is, die land en volk kent, die al de bezwaren, voor de vrije uitoefening van den landbouw aan den tegenwoordigen toestand verbonden, bij ondervinding kan beoordeelen. Maar ik heb reeds bij eene vorige gelegenheid gezegd, dat ik aan die bezwaren geene overwegende waarde toeken. Het is, mijns inziens, geheel onnoodig in Indië geweest te zijn, om in het algemeen over Indische zaken te kunnen medespreken. Er zijn mannen, die zonder ooit een voet in Indië gezet te hebben, meer van Indische zaken weten dan menige zoo genoemde Indische specialiteit. Ik herinner aan de kennis van het voormalige Amsterdamsche kamer-lid van Heukelom, door vooren tegenstander algemeen erkend. Alle bijzonderheden van het koloniaal beheer te kennen, vereischt, het is volkomen waar, locale kennis. Daar zijn zaken, welke het moeijelijk is te beoordeelen, zonder de localiteit bij aanschouwing te kennen. Deze laatste opmerkingen echter gelden in het allerminst niet het onderwerp op het oogenblik in quaestie. Ik geloof, dat er wel zooveel over de cultuur-aangelegenheden geschreven en gesproken is, dat men wel rekenen kan, dat dit onderwerp zoo volledig mogelijk toegelieht is. Wij staan hier alzoo niet op onbekend terrein, en wat ik omtrent ons onderwerp heb kunnen te weten komen, heb ik getracht mij eigen te maken en te verwerken, daarin mede voorgelicht door mannen, die Indië bij aanschouwing kennen.
Wat is nu mijn oordeel over de voorgestelde regeling der cultuur-aangelegenheden op Java? Ik moet al weder even als bij eene vorige gelegenheid de voorgestelde regeling toetsen aan de bepalingen van het Indische regerings-reglement, Indie's grondwet. Blijkens art. 56 van die wet houdt de gouverneur-generaal de op hoog gezag ingevoerde cultures, zooveel doenlijk, in stand, met inachtneming van eenige daarop volgende voorschriften, opdat, zoo zegt de 6. of laatste alinea van dat artikel, alzoo worde voorbereid eene regeling, steunende op vrijwillige overeenkomsten met de betrokken gemeenten en personen, als overgang tot een toestand, waarbij de tusschenkomst des bestuurs zal kunnen worden ontbeerd. Nu kunnen wij voor 's hands nog niet spreken over den toestand, bedoeld bij de slotwoorden der laatste alinea van art. 56, den toestand, waarin de inlander

{==27==} {>>pagina-aanduiding<<}
geheel vrij over zijn grond, arbeid en tijd zal kunnen beschikken. Wij verkeeren op het oogenblik in den toestand der voorbereiding eener regeling, steunende op vrijwillige overeenkomsten met de betrokken gemeenten en personen. De door ons besproken cultuurwet bevat de bepalingen dier regeling, en aangezien ik met meer anderen van meening ben, dat het nauwkeurig opvolgen der wettelijke voorschriften tevens de belangen van inlander en moederland het best regelt, zoo geloof ik te meer, dat de cultuurwet van den landhuurder in de Vorstenlanden zal moeten overeenkomen met hetgeen het regerings-reglement te dien opzigte bepaalt. Ik begin met eenige bedenkingen voorop te stellen. Bij de voorgestelde cultuurwet wordt, mijns inziens, te veel geregeld. Geregeld worden behalve de eigenlijk gezegde cultuur-aangelegenheden: 1o het grondbezit, 2o de heerendiensten, 3o het Europeesch en inlandsch bestuur (het laatste in verband met de voorgestelde nieuwe orde van zaken). Ik heb reeds opgegeven, wat het eerste punt aangaat, hoe dat grondbezit volgens deze nieuwe cultuurwet bepaald zal worden. Maar ik blijf steeds van gevoelen, dat de regeling van het grondbezit niet aan die der cultures behoeft vooraf te gaan. Wanneer den inlander de noodige zekerheid voor zijn tegenwoordig bezit gewaarborgd wordt, dan is er voor het oogenblik genoeg voor hem gezorgd. En waarom ben ik tegen de opneming der regeling van het grondbezit in de zoogenaamde cultuurwet? Omdat de discussien over de wet van den heer van de Putte volkomen duidelijk bewezen hebben, dat voor het oogenblik de regten noch van den staat noch van den inlander op den Javaanschen grond bepaald zijn. Men kan wel zeggen, zooals onze schrijver; ‘schier alle oudere en nieuwere onderzoekingen, omtrent de wederzijdsche regten van Souverein en opgezetenen op den grond van Java, hebben geleid tot het besluit, dat de Souverein de uitsluitende eigenaar er van is,
doch dat den ontginner daarvan of zijn nazaat een even onvervreemdbaar regt van bebouwing toekomt.’ Daarmede is echter alleen de feitelijke toestand aangeduid; wat regtens is, leeren wij er niet uit. Het volgende, hetgeen de schrijver ons mededeelt, brengt evenmin veel verder: ‘de staat noemt zich en handelde sedert langen tijd als eigenaar van den bodem van geheel Java; oudere en nieuwere geleerden (hoezeer zij ook tegenspraak ondervinden) bewijzen, ook door analogie met andere Indische volkeren, de gegrondheid van zijn eigendomsregt; de

{==28==} {>>pagina-aanduiding<<}
thans nog regerende Javaansche vorsten oefenen dit onbeperkt uit, en eindelijk: de bevolking van bijna geheel Java erkent en eerbiedigt hen als eigenaar.’ Als men deze woorden zoo leest, zou men bijna tot de gedaehte komen, dat er omtrent het eigendomsregt (het spreekt van zelf, dat wij hier van eigendom in privaatregterlijke beteekenis gewagen: Souvereiniteitsregten heeft de staat in publiek-regterlijke beteekenis van den Nederlandschen staat) geen twijfel bestaat. Nu geloof ik niet, dat iemand, wie hij ook zij, die aan de Indische aangelegenheden voortdurend zijne studiën wijdt, dit regt op den Javaanschen bodem hetzij voor den staat hetzij voor den inlander zoo onbetwistbaar acht. Onze schrijver zelfs niet, want hij zegt zelf zeer wijsselijk, al is deze laatste periode tusschen twee ( ) geplaatst: dat de oudere en nieuwere geleerden, die den staat eigenaar van den grond verklaren, ook tegenspraak ondervinden. Men kan er inderdaad veel over redeneren, maar het staat vast, dat er omtrent dit punt tot nog toe geene zekerheid bestaat. Men is het er over eens, dat de feitelijke toestand op Java is, zoo als onze schrijver dien vermeldt, maar tusschen feit en regt is een groote afstand. Ik geloof gaarne, dat er, zoo een opzettelijk onderzoek ingesteld wordt, zekerheid ontstaan zal, maar tot zoo lang moeten wij ons tevreden stellen met hetgeen de heer Poortman in der tijd met zijn amendement op de wet van den heer van de Putte bedoelde. Het komt er dus op aan, om den tegenwoordigen toestand voor het oogenblik te handhaven en de regten van den staat en de inlandsche bevolking op den grond te verzekeren.
Nu erken ik wel, dat met de regeling der door ons besproken voordragt, de Javaan nagenoeg volkomen hetzelfde regt op den grond bekomt, als of hij daarvan eigenaar ware. Maar met hetgeen het amendement Poortman bedoelde, had de Javaan ook zekerheid voor het gebruik van zijn grond gekregen en dan had deze regeling dit voordeel, dat noch de regten van den staat noch die van den inlander eenigzins geprejudicieerd werden.
Op bladz. 24 en 25 van zijn boek geeft de schrijver op, waarom hij aan de invoering van het beklemregt de voorkeur toekent boven het verleenen van eigendom. Daarbij vervalt de schrijver in eene groote begripsverwarring: hij rekent daar het private regt van den staat op den Javaanschen grond onder de Souvereiniteitsregten. Het is ieder bekend, dat onder de Souve-
{==29==} {>>pagina-aanduiding<<}
reiniteits- of zoogenoemde hoogheidsregten geen privaat-regt van eigendom behoort.
In de tweede plaats worden de heerendiensten geregeld. Zooals bekend is, bevatte het ontwerp van den heer van de Putte niets hieromtrent; eerst bij de eerste door den heer van de Putte opgemaakte Indische begrooting werd eene verhooging van de bezoldiging der inlandsche hoofden voorgesteld, waartegen dan de door den inlander ten behoeve dier hoofden te presteren persoonlijke diensten zouden komen te vervallen. De cultuurwet van den heer van de Putte echter bevatte omtrent dit onderwerp geene enkele bepaling. De nieuwe cultuurwet schaft alle heerendiensten van inlanders met eenige uitzonderingen af tegen verhooging van den pachtschat voor het regt van erfpacht met ƒ 2- of 3 per bouw. Dit geld zou alzoo geheven worden van de, bij het ontwerp opgenoemde, personen. Ik spreek er nu niet over, of de door onzen schrijver voorgestelde wijze van afschaffing van alle heerendiensten de wenschelijkste is. Het spreekt van zelf, dat het beginsel van afschaffing der heerendiensten een beginsel is van de liberale partij. Ik wil er alleen dit van zeggen, dat ik met den schrijver, hierin overeenstemmende met den heer Thorbecke (zie diens rede bij de behandeling van de Indische begrooting voor 1867 in de tweede kamer), afkoopbaarstelling een juist middel acht. Maar waarover ik wel spreken wil, is, dat die quaestie der heerendiensten bij eene wet voor de cultuur-aangelegenheden afgedaan wordt. Heeft dan eene regeling der cultuur-aangelegenheden niet reeds moeijelijkheden genoeg in zich, om er zooveel verschillende onderwerpen te gelijkertijd bij te behandelen? En wat heeft eene zoogenaamde cultuurwet met heerendiensten uit te staan?
Eindelijk heb ik bedenking tegen de wijziging van het Europeesch en inlandsch bestuur. Ik laat mij ook al weder niet uit, of de door onzen schrijver voorgestelde wijziging de beste is. Ik heb alleen bezwaar, dat ook dit onderwerp bij deze regeling der cultuur-aangelegenheden behandeld wordt.
Laten wij nu zien, of met de voorgestelde regeling de toestand in het leven treedt, bedoeld bij het regerings-reglement. De cultuurwet moet alzoo luiden, dat de op hoog gezag ingevoerde, de gouvernements-cultures in stand blijven, maar dat zij gedreven worden door vrijwillige overeenkomsten met de betrokken gemeenten en personen. Ik zal nu alleen spreken over de koffij- en suiker-cultures, want men kan zeggen, dat de gouvernements-cultures tot de boven-
{==30==} {>>pagina-aanduiding<<}
bedoelde gereduceerd zijn. De schrijver stelt voor, om de gouvernements-koffijtuinen in perceelen van 4 à 500 bouw in eeuwigdurende erfpacht (beklemming) publiek uit te besteden. De erfpachter is verpligt te werken met vrije betaalde arbeiders. Tot zoover gaat alles goed, maar nu komt, zoo als men zegt, het hinkende paard achteraan. De erfpachter heeft algeheele en vrije beschikking over het product der door hem in huur bezeten gronden en is bevoegd daarop alles te teelen, wat hij goedvindt, met uitzondering van papaver. Als dat zal kunnen, als de erfpachter algeheele en vrije beschikking over het product der door hem in huur bezeten gronden hebben zal, dan kan hij met de koffijtuinen ook iets anders doen, dan behoeft hij niet voor de koffijcultuur te zorgen, en dan worden op die wijze de op hoog gezag ingevoerde cultures niet in stand gehouden. Men kan zich toch voorstellen, dat eene andere dan de koffijcultuur den erfpachter meerdere voordeelen oplevert.
De suiker- en andere nog bestaande cultuur-contracten zullen na expiratie der thans nog loopende overeenkomsten komen te vervallen. Het door het gouvernement gereserveerde ⅕ deel der dessagronden wordt publiek uitbesteed in perceelen van niet minder dan 100 bouw en uitgegeven in eeuwigdurende erfpacht (beklemming) ten behoeve van ondernemingen van Europeanen. Maar ook hier weder is de erfpachter bevoegd, om op de hem afgestane gronden den landbouw geheel naar goedvinden te drijven, daarop alle gewassen (met uitzondering van papaver) te teelen, en zijne producten te verwerken zoo als, en te verkoopen waar en aan wien hij goedvindt. Dat noem ik niet instandhouden van de op hoog gezag ingevoerde cultures. Wat dus de schrijver ten opzigte van de koffij- en suikercultuur voorstelt komt niet overeen met de voorschriften van de wet. Hij gaat blijkbaar vooreerst te ver en regelt in zeker opzigt den eindtoestand bij de slotwoorden van alin. 6 art. 56 van het regerings reglement.
Aan den anderen kant gaat de schrijver niet ver genoeg. In zijne nieuwe regeling laat hij den gedwongen arbeid ten behoeve der ondernemingen van Europeanen voortbestaan. Ik moet zeggen, dat ik allen eerbied heb voor de ervaring van den schrijver wat ook dit punt aangaat, maar ik stel daartegenover den feitelijken toestand, de getuigenis van anderen, en hetgeen, in den laatsten tijd vooral, elk heeft kunnen opmerken. Ziet hier wat onze schrijver er van mededeelt: ‘Wij hebben in drie residentien op Java met geheel

{==31==} {>>pagina-aanduiding<<}
vrijwilligen arbeid gewerkt en zijn daarbij tot de overtuiging gekomen, dat eene landbouw-onderneming, waarbij de Europeaan zijne gronden voor eigen rekening bebouwt, op Java voor het oogenblik met vrijen arbeid niet gedreven kan worden.’
Deze opmerking klinkt te vreemder, omdat hij eenige bladzijden vroeger heeft medegedeeld, dat ‘de gunstige uitkomsten van de particuliere koffij-cultuur op woeste gronden, met vrije arbeiders, reeds bewezen hebben, dat bij dit gewas vrije arbeid op Java eene mogelijkheid is.’ Nu heb ik tot nog toe niet gehoord, dat de koffij-cultuur onder de minst bezwarende cultures kan gerekend worden. Integendeel. Wanneer deze met vrijen arbeid gedreven kan worden, waarom dan niet iedere andere? Wat de schrijver er omtrent de tabaks-cultuur bijvoegt, kan ik in het algemeen evenmin toegeven. Dat de ondernemingen tot opkoop en bereiding van tabak voor de Europesche markt somtijds niet, zonder hulp der hoofden, vrije arbeiders in voldoenden getale kunnen bekomen, zal wel van bijzondere omstandigheden afhangen. Waartoe dient anders ook dat woord somtijds? Ik moet den schrijver mededeelen, dat er, naar mijne inlichtingen, tabaks-fabriekanten zijn, die hunne onderneming geheel met vrije arbeiders drijven. Voorts wijs ik op hetgeen van algemeene bekendheid is, op de tabaks-cultures in Rembang. Ik herinner den schrijver bovendien aan den feitelijken toestand in het algemeen. Het is immers reeds lang niet meer de vraag, of vrije arbeid mogelijk is. Vrije arbeid is er sedert lang. Het behoud heeft slechts het bestaande zooveel mogelijk willen inkrimpen en elke uitbreiding althans onmogelijk maken. Verder beroep ik mij, wat betreft de mogelijkheid van den vrijen arbeid op Java, op de getuigenis van mannen als van Hoëvell, Duymaer van Twist, van Swieten, Bleeker enz., die in een tal van geschriften en redevoeringen steeds beweerd hebben, dat er niet meer over de mogelijkheid van slagen behoefde gediscuteerd te worden, want dat de vrije arbeid op Java een feit is. Hoeveel cultures zijn niet in den laatsten tijd aan de vrije industrie overgegeven! Wat al cultures in den laatsten tijd als gouvernements-cultures (ik herinner slechts aan
de voortdurende inkrimping der indigo-cultuur), - hoe menige suiker-onderneming, hoe menige suikerfabriek met vrijen arbeid opgeheven. En geeft de schrijver zelf niet de gunstigste berigten omtrent de par-
{==32==} {>>pagina-aanduiding<<}
ticuliere koffij-cultuur met vrijen arbeid? Er moeten dus bijzondere omstandigheden aanwezig zijn geweest, waarom de schrijver bij het drijven zijner ondernemingen op Java tot de overtuiging kwam, dat eene landbouw-onderneming, waarbij de Europeaan zijne gronden voor eigen rekening bebouwt, op Java voor het oogenblik met vrijen arbeid niet gedreven kan worden.’ Wanneer het nu dus wenschelijk is, dat overeenkomstig het voorschrift van de wet eene regeling plaats vinde, steunende op vrijwillige overeenkomsten met de betrokken gemeenten en personen, en dat die regeling moet zijn de overgang tot den toestand, waarbij de tusschenkomst des bestnurs zal kunnen worden ontbeerd, dan moet het eerste en voornaamste element dezer regeling zijn: de vrijwillige overeenkomst, m.a.w. de vervanging van den gedwongen door den vrijen arbeid, altijd met tusschenkomst van het bestuur. Nu deelt onze schrijver wel mede, dat hij, als overgang tot geheel vrijwilligen betaalden arbeid, den werkman een loon van 20 cents per dag toegekend heeft. Hij vergeet echter, dat niet de meerdere of mindere belooning van den gedwongen arbeid hoofdzaak is, maar de vervanging van den gedwongen door den vrijen arbeid.
Behalve dus dat, naar mijne meening, bij deze cultuurwet te veel wordt geregeld, is zij niet naar de voorschriften van het regerings-reglement. Men komt er nimmer mede aan den eindtoestand, bedoeld bij de slotwoorden der 6e alin. van art. 56 regeringsreglement, - den toestand, waarin de inlander geheel vrij over zijn grond, tijd en arbeid zal kunnen beschikken. Al komt het eeuwigdurende erfpachtsregt (het regt van beklemming) zeer nabij aan het regt van eigendom, het is dat regt zelf niet, en daar moet eens een tijd komen, waarin de inlander den eigendom van zijn grond verkrijgt. De voorgestelde regeling voldoet niet aan de bepalingen van de wet. Op zich zelf beschouwd, afgescheiden van wat op. Java bestaat en hoe dat in het belang van kolonie en moederland veranderd behoort te worden, verdient het hoofdbeginsel, het eeuwigdurende erfpachtsregt (het regt van beklemming) alle aandacht en belangstelling. Ik moet zelfs erkennen, dat de schrijver dit gronddenkbeeld uitnemend consequent doorgevoerd heeft. Ik kan mij echter op mijn standpunt dáárom niet met deze cultuurwet vereenigen, omdat het einddoel, dat wij als koloniale mogendheid in Indië moeten voor oogen houden, niet bereikt wordt, en de Javaan niet komt tot geheel vrijen arbeid,

{==33==} {>>pagina-aanduiding<<}
met opbrengst aan het moederland van datgeen waarop het moederland regt heeft; omdat geheel gemist wordt de regeling van den overgangstoestand, om tot dat einddoel te geraken.
Een van de algemeene grondslagen, waarop het voorstel berust, heeft de schrijver genoemd: ‘inachtneming van de financiele belangen van de Nederlandschen staat en verzekering van het duurzaam genot der voordeelen, welke hij als beheerscher van een overwonnen land het regt heeft te vorderen.’ Hierbij blijf ik een oogenblik stilstaan. Met den schrijver erken ik volkomen het regt van den Nederlandschen staat, om voordeelen van Indië te hebben, en niet alleen precies zooveel als de Nederlandsche staat noodig heeft om zijne onkosten ten behoeve van Indië goed te maken. De Nederlandsche staat heeft regt, om meer te vorderen, gelijk Indië wederkeerig regt heeft, meer van Nederland te vorderen, meer dan het tegenwoordig van het moederland trekt. Men zou zeggen, dat hiertegen niet veel te zeggen is: Indië als overwonnen land is natuurlijk schatpligtig aan Nederland. Men heeft echter ons goed regt op de zoogenaamde koloniale baten betwist; men heeft gezegd, alles wat Indië oplevert moet aan Indië blijven. Ik wil geen oogenblik optreden als verdediger van het zoogenaamde batig slot, zoo als dat in den loop der tijden verkregen is geworden. Ik erken volkomen, dat het noch voor Indië, noch voor Nederland heilzaam geweest is. Ik geef ten volle toe, dat aan Indië vrij wat meer had behooren gedaan te zijn, en dat het koloniaal bestuur veel te lang uitsluitend de oogen heeft gerigt gehad op de Indische baten. Maar het regt op zich zelf, het regt om met bevordering van Indië's belangen voordeelen ook voor de Nederlandsche schatkist uit Indië te trekken, acht ik boven allen twijfel verheven en ik deel geheel het gevoelen van onzen schrijver op dit punt.
‘Die inkomsten, gaat de schrijver voort, moeten niet afhankelijk zijn van de wisselvalligheden van kultuur of handel, maar moeten slechts toenemen door vermeerdering van in- en uitgaande regten en andere belastingen.’ Ik ben het al weder geheel eens met onzen schrijver, dat de onzekerheid dier Indische baten moet ophouden. Ik zou zelfs gaarne nog eene schrede verder gaan en zeggen: die afhankelijkheid van de Indische baten moet ophouden. Maar ik wil voor het oogenblik blijven bij die on-
{==34==} {>>pagina-aanduiding<<}
zekerheid en vragen, hoe het mogelijk is, dat onze Nederlandsche staatslieden zoo lang, zonder iets te doen, een toestand hebben kunnen laten voortduren, waarin, als weêr en wind tegen is en de oogst niet voordeelig uitvalt, of de suiker en voornamelijk de koffij in prijs daalt een te kort op onze staatsbegrooting ontstaan kan. De middelen van inkomst in Indië moeten op een anderen, een vasteren grondslag komen te rusten. Indië moet in belastingen opbrengen wat het voor eigen behoeften en voor Nederland noodig heeft. Dat moet het einddoel zijn, want voorloopig houden wij de gouvernementscultures vast en de Indische specialiteiten moeten ons aanwijzen, op welke wijze de gouvernements-cultures met vrijen arbeid geregeld moeten worden, - welke bepalingen de reeds met vrijen arbeid gedreven wordende ondernemingen beheerschen zullen, om aan den Nederlandschen staat niet alleen gelijke maar meer voordeelen op te leveren. Nu zou ik gaarne in de voorgestelde cultuurwet en hare toelichting meer omstandig aangewezen hebben gezien, welke financiële gevolgen zich de ontwerper van hare bepalingen voorstelt. Mij dunkt, wanneer men het financiëel belang van den Nederlandschen staat als een der grondslagen van zijne regeling aanneemt, dan had uit de regeling zelve en hare toelichting meer omstandig moeten blijken, in hoeverre op dat financiëel belang gelet was.
Ik heb nu nog te spreken over de zoogenaamde woeste of ongecultiveerde gronden op Java, mede in verband tot het boek in de tweede plaats aan het hoofd dezer regelen genoemd. Zooals bekend is, werd door den heer Mijer bij de tweede kamer ingediend een ontwerp tot regeling der uitgifte in erfpacht van gronden in Nederlandsch Indië. Bij dat ontwerp wordt voorgesteld dat de gouverneur-generaal bevoegd worde verklaard, de woeste gronden op het eiland Java in erfpacht voor den tijd van vijf en zeventig jaar uit te geven. De heer Enklaar geeft, in overeenstemming met hetgeen de door mij besproken nieuwe cultuurwet bepaalt, de voorkeur aan eeuwigdurende erfpacht of beklemming. De laatste wijze van uitgifte is de voordeeligste èn voor den pachter èn voor het gouvernement. Om dit laatste nader aan te dringen deelt hij mede, dat er op Java alleen zeker meer dan 2 millioen bouws voor cultuur vatbare woeste gronden voorhanden zijn, die, indien men ze voor en na tegen eene pacht van slechts ƒ 10. - per bouw uitgaf, toch alleen aan pacht ƒ 20.000.000 en

{==35==} {>>pagina-aanduiding<<}
jaarlijks voor 300 af 400 millioen aan producten zouden afwerpen, waarvan het uitvoerregt ad 5 pet. aangenomen, nog eens weder eene opbrengst van 15 à 20 millioen voor de schatkist geven zou. Nam men vervolgens de eeuwigdurende erfpacht, de beklemming aan, dan zou de aankoop daarvan al ligt ƒ 50 - per bouw kunnen bedragen en dus voor 2.000.000 bouws een kapitaal van 100 millioen opleveren. Zonder nu te treden in eenige waardering van deze cijfers, geloof ik toch, dat het beginsel eeuwigdurende erfpacht, beklemming, naauwlettende overweging verdient. Ik geloof, dat deze wijze van pachten voor den pachter belangrijke voordeelen opleveren zal. Hoe meer zijn bezit het begrip van eigendom nadert, hoe meer hij van den grond maken zal, en hoe hooger dus de waarde van den gouvernementsgrond rijzen zal. Ik laat voor het oogenblik geheel in het midden de vraag, of de Nederlandsche Staat is eigenaar van den bodem op Java. Men weet, de ontwerper der door mij besproken cultuurwet acht het eigendomsregt op de woeste gronden aan geen twijfel hoegenaamd onderhevig. Ik herinner echter, dat de schrijver alleen gevraagd heeft naar hetgeen is zonder te onderzoeken of hetgeen is, ook regtens zoo zijn moet. Is echter het beginsel uitgemaakt, dat de Nederlandsche staat is eigenaar van den Javaanschen grond, dan heeft het uitgeven in eeuwigdurende erfpacht veel voor. Voordat echter beslist is, welke de regten van den staat en welke die van den inlander zijn, valt hier niets te beslissen. Intusschen wil de heer Enklaar vóór alles de afschaffing of afkoopbaarstelling der heerendiensten. De schrijver van het eerstgenoemde boek gaat niet zoover. In elk geval moet het vaststaan, dat eene regeling der heerendiensten afgezonderd blijve van elke regeling der cultuur-aangelegenheden. Ik heb er niets tegen, dat vooraf of gelijktijdig eene afzonderlijke wet betreffende de heerendiensten ingediend worde. Maar ik heb er zeer veel op tegen, dat bij
ééne wet te veel onderwerpen van onderscheiden aard worden afgedaan. Mij dunkt, de geschiedenis van hetgeen er met de cultuurwet van den heer van de Putte voorgevallen is, heeft genoegzaam geleerd, welke de gevolgen zijn, als bij één ontwerp van wet verschillende onderwerpen te gelijk worden geregeld.

Deventer,

November 1866.
C. Duymaer van Twist.

{==36==} {>>pagina-aanduiding<<}

DE BIJZONDERE FINANTIEELE REGTSBETREKKING tusschen een aantal kerkelijke gemeenten in de provincie Groningen en den Staat, door Mr. W.B.S. Boeles, lid van de Arrondissements-regtbank te Assen en van het algemeen Collegie van toezigt op het beheer der goederen van de Hervormde Gemeenten. Groningen, J.B. Wolters 1866. Prijs ƒ 1.25.
De studie van hetgeen de Staat aan de Nederlandsche Hervormde Kerk of aan hare gemeenten en bedienaren uit een finantiëel oogpunt schuldig is, is eene maar al te dikwijls ingewikkelde, doch tevens veelal rijk beloonende.
Zoo vaak men eenig onderwerp, dat tot haar behoort, heeft doorwroet, komt men gemeenlijk tot deze resultaten:
de Staat betaalt ten behoeve van de Kerk weinig, waartoe hij niet gehouden is, indien regt regt zal zijn; niets, indien tegen over dat, wat hij niet bepaald schuldig is, in de weegschaal gelegd wordt, wat hij niet betaalt, ofschoon hij er toe verpligt moet gerekend worden,
en:
uit het oog verloren wordt dit door hen, die klagten uiten over de bevoorregting der Hervormde Kerk in vergelijking met de Roomsch-katholijke enz., te kennen gevende, dat deze eerst dan niet meer bestaan zal, wanneer aan de laatste sommen verstrekt worden, evenredig met die, welke aan de eerste worden toegestaan.
Is het van het grootste belang, dat men van dezen stand van zaken zich helder bewust worde, welkom dan iedere arbeid, die daartoe eene bijdrage is, welkom dan het geschrift van Mr. Boeles mede.
Dit laatste splitst zich in drie gedeelten.
Het eerste heeft tot opschrift: de kerkelijke eeredienst in sommige gemeenten geheel ten laste van kloosters, en deze paragrafen: 1. Kloosterkerken te Aduard, St. Annen enz. 2. Inlijving van parochiekerken bij kloosters, 3. Kloosters-collatoren, 4. Besluit. Boven het tweede leest men; de kerkelijke eeredienst in sommige gemeenten geheel ten laste van het kantoor der provinciale geestelijke goederen. Het bestaat uit deze ééne paragraaf: Provinciale kerken (a) in het algemeen (b) in het bijzonder te Aduard enz. Van het derde is de titel: de kerkelijke eeredienst in sommige gemeenten geheel ten laste van den Staat. Hier vindt men deze paragrafen: 1. Rijksjaarwedden, 2.

{==37==} {>>pagina-aanduiding<<}
Het onderhoud der kerkelijke gebouwen, 3. De aard der finantieële betrekking tusschen een aantal gemeenten en den Staat. Aan deze drie gedeelten zijn ten slotte vijftien bijlagen toegevoegd.
Mr. Boeles werkje hebbe betrekking op Groningen; - mutatis mutandis, kan het van nut zijn aan hem ook, die in andere vaderlandsche gewesten de verpligtingen van den Staat wenscht te kennen of geroepen is die te leeren kennen. Het getuigt van veel zorg, die er aan besteed is: de kerkelijke toestanden van vroeger en later tijd zijn nagegaan en gewaardeerd; de regtskwestiën zonder veel omhaal, duidelijk en, zooveel ik zien kan, met een opregt streven, om het billijke te bevorderen, besproken. Ik geloof, dat ik, - de lezing van het geschrevene aanbevelende en aan hen, voor wie de finantiëele betrekking van Staat en Kerk bloot studie is en aan hen, die wetgevende, uitvoerende, regtsprekende, handhavende in dit opzigt hebben op te treden en eindelijk aan hen, wien het ter harte gaat, dat Staat en Kerk, die te zamen werden en opgroeiden, in de scheidingsure elkaâr niet vaarwel zeggen, zonder ten aanzien van elkander billijk te zijn, - mij leiden laat door het woord, waarmede de schrijver besluit: suum cuique!
Römer.

III. Wis- en Natuurkunde,

NATUURKUNDIGE STELLINGEN. Een handboekje ten gebruike bij het onderwijs in de physica aan hoogere burgerscholen. Door W.M. Logeman, leeraar in de physica aan de hoogere burgerschool, leeraar-directeur der burger-avondschool te Haarlem. Eerste stukje. Haarlem. De Erven F. Bohn. 1866. prijs. ƒ 0,60.
Sints het in werking treden der wet op het middelbaar onderwijs zijn er in onze taal een tal van handboeken en handleidingen verschenen voor verschillende vakken van wetenschap, die aan onze hoogere burgerscholen onderwezen worden. Vele dier handboeken hebben in eene wezentlijk bestaande behoefte voorzien: voor verscheidene vakken laat die behoefte zich nog dringend gevoelen. Jammer is het maar, dat niet van alle in onze taal verschenen handleidingen voor middelbaar onderwijs gezegd kan worden, dat zij daarin voorzien op eene deugdelijke wijze. Zulks is althans zeker niet het geval met bovengenoemd handboekje, waarvan wij nog alleen met de eerste aflevering kennis hebben gemaakt.

{==38==} {>>pagina-aanduiding<<}

In het overzigt zegt de schrijver: ‘Ik heb mij, eerst en voornamelijk, toegelegd op kortheid en zaakrijkheid. Al hoop ik nu daardoor niet aan klaarheid te hebben verloren, verklaringen heb ik geheel aan het mondeling onderrigt overgelaten. Daardoor en door den gedrongen - misschien hier en daar wel gewrongen - stijl is het boekje om te lezen, omtrent even vermakelijk en onderhoudend geworden als eene logarithmentafel.’ - Waarlijk, een meer gewrongen, wij mogen wel zeggen, een meer onleesbaren stijl hebben wij nimmer in eenig handboek aangetroffen. De stijl is zoodanig, dat niet alleen de leerling het boekje, waar hij er toe gedwongen wordt, met weerzin zal inzien; maar ook voor dengene, die reeds met de beginselen der physica bekend is, is de stijl afstootend en in hooge mate duister. Slechts met een paar voorbeelden willen wij het gezegde staven.
Op bladz. 2 (§ 4) lezen wij: ‘De natuurkundige tracht de verschijnselen te verklaren, dat is: aan te toonen dat, en, voor zoo ver mogelijk, hoe elk daarvan wordt voortgebragt door eene of andere oorzaak - of door de zamenwerking van twee of meer oorzaken - welke men reeds voor vele andere verschijnselen als zoodanig heeft erkend.’
Op bladz. 18 (§ 42): De verandering van plaats van een ligchaam, ten opzigte van den aardbol, dat aan de werking der zwaartekracht gehoorzaamt, dat valt, brengt geene merkbare verandering in de grootte dier kracht voor dit ligchaam te weeg.’ - Op bladz. 39 (§ 79): ‘Het verschil tusschen die beide (vaste en losse katrol) is dus slechts een in de wijze van gebruik en ligt niet in de inrigting.’ - Opmerkenswaardig is ook § 28 (bladz. 11), welke wij nog als staaltje van den stijl des schrijvers hier in haar geheel laten volgen.
‘Voor sommige vlakken en ligchamen volgt de ligging van het zwaartepunt uit vrij eenvoudige beschouwingen. De voornaamste hulpmiddelen daartoe zijn: het vinden van minstens twee lijnen, die het zwaartepunt van het vlak of ligchaam noodzakelijk moeten bevatten - zwaartelijnen - wier snijpunt dus het zwaartepunt is; of in een ligchaam van zulk eene lijn met een vlak dat dezelfde eigenschap heeft - zwaartevlak. Of ook: de bepaling van den afstand, waarop zich het gezochte zwaartepunt van een of meer lijnen - assen - in of buiten de figuur bevindt, door verdeeling van deze laatste in twee of meer deelen, waarvan

{==39==} {>>pagina-aanduiding<<}
het zwaartepunt en dus, met behulp van den inhoud, ook het moment ten opzigte dezer as gemakkelijk te bepalen is. De som dier momenten is dan het moment der geheele figuur en dit door haren inhoud gedeeld, geeft den gezochten afstand.’
Doch stappen wij van den vorm af, en wenden wij ons tot den inhoud. Ook deze laat zeer veel te wenschen over. De methode, door den schrijver gevolgd, zullen wij hier niet bespreken; wij willen slechts met een paar voorbeelden aantoonen, dat sommige zaken geheel verkeerd en onduidelijk zijn voorgesteld, terwijl bovendien grove fouten in dien inhoud voorkomen.
Op bladz. 5 (§ 12) wordt gezegd: ‘De werking eener kracht is volkomen bepaalbaar, of met andere woorden, die kracht is geheel bekend, zoodra hare grootte, rigting en aangrijpingspunt gegeven zijn. Genoegzaam hetzelfde is, zooals men weet, met eene regte lijn het geval. Krachten kunnen dus door regte lijnen voorgesteld worden.’ Deze voorstelling is voorzeker al zeer duidelijk! Wat het woord genoegzaam hier beteekent, begrijpen wij niet.
Op bladz. 11 (§ 27) lezen wij, bij de behandeling van het zwaartepunt der ligchamen: ‘Niet in elk ligchaam zijn de deelen rondom het zwaartepunt gelijkmatig verdeeld. Het theorema der evenwijdige krachten toch eischt slechts, dat de som der momenten van al de deelen eens ligchaams, ten opzigte van eene lijn, die door het zwaartepunt gaat, aan de eene zijde dezer lijn gelijk zij aan die som voor de deelen aan de andere zijde.’ (sic)
Op bladz. 15 (§ 32) worden gewigt en massa aan elkander gelijk gesteld, terwijl er tusschen deze beide zaken een essentieel verschil bestaat.
Op dezelfde bladzijde (§ 33) wordt gezegd: ‘Eene beweging is gelijkmatig als het punt in de opvolgende gelijke tijddeelen, hoe klein die ook genomen worden, steeds dezelfde ruimten doorloopt, als, met andere woorden, zijne snelheid steeds dezelfde blijft.’ Er wordt hier van snelheid gesproken, zonder dat er eene definitie van dit woord voorafgaat.
Op bladz. 18 (§ 42) zegt de schrijver, dat ‘de aantrekking de bron der zwaartekracht, of eigenlijk de zwaartekracht zelve is.’ Indien de schrijver aantrekking en zwaartekracht voor hetzelfde houdt, waarom zegt hij dit dan niet dadelijk? De voorstelling is hier al zeer onduidelijk, maar daarenboven onwaar. En in het overige deel dezer § voert de schrijver als bewijs vóór zijne stelling iets aan, wat juist het tegendeel zou bewijzen.

{==40==} {>>pagina-aanduiding<<}

Bij de behandeling der centrifugaalkracht, of, zooals de schrijver ze noemt, der middenpuntvliedingskracht, vindt men (bladz. 31, § 69):
‘Wanneer een ligchaam om een vast punt als middenpunt in eenen cirkel wordt rondbewogen, dan moet het daarbij onophoudelijk van rigting veranderen. Voor elk klein deel zijner baan nu, zoo klein dat men het als regtlijnig kan beschouwen, kan men zich zijne snelheid in twee zamenstellende ontbonden denken, die loodregt op elkander gerigt zijn, en waarvan de eene het verlengde is der lijn, welke eenig punt van het ligchaam met het middenpunt verbindt, of van den straal des cirkels, welke dit punt beschrijft.’ Het ongerijmde dezer voorstelling valt bij aandachtige nalezing (en eene aandachtige nalezing is hier, gelijk bijna overal, wel noodig om den zin te begrijpen) terstond in het oog: de snelheid van een ligchaam, dat zich in een cirkel beweegt, heeft nooit eene composante in de rigting van het middenpunt, naar den omtrek, of, met andere woorden, die composante is altijd nul.
De definities, die de schrijver geeft van den kilogrammeter en van de balans zijn ook geenszins geschikt om den lezer daarvan een juist denkbeeld te geven. Hij zegt op bladz. 22 (§ 50): ‘De eenheid, waarmede arbeid wordt gemeten, is het elpond of de kilogrammeter, dat is de arbeid, verrigt bij het overwinnen van een standvastigen wederstand van een pond (kilogram) op een weg van een el (meter);’ terwijl hier bijna onmiddellijk op volgt, dat arbeidsvermogen is ‘de geschiktheid van een ligchaam om arbeid voort te brengen.’ - En wat de balans aangaat, daarvan zegt de schrijver het volgende (bladz. 37 § 76): ‘Een zoo volkomen mogelijk gelijkarmige hefboom, die zeer bewegelijk ondersteund en aan de beide uiteinden van inrigtingen voorzien is, welke veroorlooven om, evenzeer met groote bewegelijkheid, allerlei ligchamen daaraan te hangen, wordt tot wegen gebezigd. De geheele inrigting heet balans, de hefboom evenaar, enz.’
De aangehaalde voorbeelden mogen voldoende zijn. Wij gelooven niet, dat een boek, op dergelijke wijze geschreven, veel nut zal stichten, en achten het geheel en al ongeschikt voor het onderwijs in de physica aan hoogere burgerscholen. Wij betreuren het, dat de schrijver, op ander gebied overigens niet ongunstig bekend, zich gewaagd heeft aan eene taak, welke blijkt veel te zwaar te zijn voor zijne krachten.
H.C. Dibbits.


{==41==} {>>pagina-aanduiding<<}

IV. Opvoeding en Onderwijs.

GESCHIEDENIS VAN HET VADERLAND door Dr. J.A. Wijnne, Rector van het stedelijk gijmnasium te Groningen. 2 deelen. Groningen, J.B. Wolters. Prijs ƒ 3.90.
Toen ik voor eenigen tijd in dit tijdschrift Lenting's Handboek voor de geschiedenis des Vaderlands besprak, merkte ik op dat ondanks de vele verdiensten, die dit werk voor den beoefenaar onzer geschiedenis heeft, de omvang het als handboek bij het onderwijs minder geschikt maakt. En aan zulk een handboek toch bestond groote behoefte. Gelukkig kan ik in den verleden tijd spreken, want het hierboven genoemde werk van Dr. Wijnne voldoet aan die behoefte op uitnemende wijze. Opzettelijk heb ik eenigen tijd met de aankondiging gewacht, daar ik het in dezen cursus bij mijn onderwijs ben begonnen te gebruiken en men over de geschiktheid van een werk als leerboek het best bij ondervinding kan oordeelen. Ik verklaar nu gaarne dat de goede indruk, welken het degelijke van den inhoud reeds bij den eersten opslag maakte, door het gebruik is bevestigd en dat het mijn' leerlingen even goed bevalt als mij; gerust durf ik het dan ook mijnen ambtgenooten ten gebruike bij hunne lessen aanbevelen. Alleen moet ik hen waarschuwen voor de fout, die ik beging door het reeds in de eerste klasse in te voeren. Zoolang ons lager onderwijs, op 't punt van geschiedenis ten minste, zoo alles te wenschen overlaat en men bij de toelating op de hoogere burgerscholen nauwelijks eenige historische kennis kan veronderstellen, heeft men voor het eerste jaar behoefte aan een zeer elementair, zeer beknopt leerboek. En beknopt is dit werk niet; de duidelijke, onderhoudende stijl neemt trouwens al het bezwaar weg, dat het zaakrijke van den inhoud kon hebben.
Intusschen, zooals niets op aarde volmaakt is, zijn ook op 't werk van Dr. Wijnne wel enkele vlekjes te vinden. De heusche wijze, waarop de schr. de recensie van prof. van Vloten over het eerste deel van zijn werk opneemt, geeft mij moed, ondanks de barre voorrede, ook op 't tweede deel een paar aanmerkingen te maken. Voor 't eerste deel kan ik volstaan met te verwijzen naar het Weekblad voor lager, middelbaar en gymnasiaal onderwijs, waarin de bewuste recensie voorkomt. Mijne hoofdaanmerking betreft de wel wat schrale behandeling

{==42==} {>>pagina-aanduiding<<}
van het tijdvak van 1715-1747. Op het voetspoor van Mr. J.R. Thorbecke (in zijne historische schets: over Simon van Slingelandt's toeleg om den staat te hervormen) geeft Dr. Wijnne een helder en nauwkeurig overzicht over den toestand van ons land in het begin der 18e eeuw, over onze interne geschiedenis in dat tijdvak. Maar van onze buitenlandsche aangelegenheden, van den vrede van Utrecht tot den oorlog van 1747, wordt slechts ter loops en met een enkel woord gesproken. Het is waar, deze stonden, vooral in vergelijking met vroeger, zeer op den achtergrond, maar toch had ik gewenscht, dat duidelijker ware in het licht gesteld, hoe langzamerhand de Vereenigde provincien al minder en minder werden geteld. Terwijl bij den aanvang van den Oostenrijkschen successieoorlog Frankrijk ons nog genoeg ontzag, om aan te bieden de neutraliteit der Zuidelijke Nederlanden te eerbiedigen, mits de Staten zich onzijdig hielden, kon reeds weinige jaren later Horatio Walpole schrijven: the Dutch are no more en noemde Frederik II ons de sloep die het groote oorlogschip (Engeland) volgde. Deze catastrophe was wel grootendeels het gevolg van ons wanbestuur en het gebrek aan energie der regenten, maar zij werd in die dertig jaren langzamerhand voorbereid. Gaan wij bij voorbeeld onze houding na tegenover de Noordsche mogendheden. Het was voor ons van het grootste belang, dat niet een dier rijken een zoodanig overwicht erlangde dat het de Sond en daarmeê den toegang tot de Oostzee kon afsluiten. Daarom waren wij ook herhaaldelijk voor Denemarken in de bres gesprongen tegen de krijgslustige Zweedsche koningen en in 1656 en 1676 hadden wij machtige vloten onder onze beste admiraals derwaarts gezonden. Ook in 1715 zonden wij in vereeniging met Engeland eene vloot van 32 schepen naar de Oost-zee om den handel te beschermen gedurende den oorlog tusschen Peter den Groote en Karel XII, maar wij zagen stilzwijgend toe, dat Engeland daarbij de hoofdrol speelde,
en verminderden zelfs het volgend jaar ons aandeel in de vloot tot zes schepen. Het natuurlijk gevolg was, dat in 1719 Engeland en Frankrijk alleen tusschen beide kwamen tegen de heerschzuchtige plannen van den Czaar en onze invloed in het Noorden voor goed vernietigd was. Dr. Wijnne spreekt hiervan volstrekt niet en bepaalt zich ook bij het bespreken van de maatschappij van Ostende en de quadruple alliantie hoofdzakelijk tot een verwijzen naar zijn ‘Leerboek van

{==43==} {>>pagina-aanduiding<<}
de algemeene geschiedenis.’ Niet altijd heeft de Schr. daarbij m.i. genoeg in het oog gehouden, dat de Vaderlandsche geschiedenis recht heeft op zelfstandige behandeling en geenszins een appendix mag worden van de algemeene geschiedenis. De gansche oorlog van 1747 beslaat 20 regels, terwijl aan de verdeeling der erfenis van Willem III en de opsomming van zijne goederen in de Nederlanden ruim eene pagina gewijd wordt. Deze ongelijkmatigheid loopt te meer in 't oog, daar juist de helft van die 20 regels aan de verrassing van Bergen op Zoom gegund wordt, terwijl van de onderhandelingen te Breda, zoo compromittant voor den raadpensionaris Gilles, met geen woord gerept wordt. Ook noemt de schr. ten onregte Löwenthal als overwinnaar bij Lafeld, daar deze slechts de voorhoede eommandeerde onder den maarschalk van Saksen, die opperbevelhebber van het Fransche leger was, terwijl ook Lodewijk XV zelf den slag bijwoonde. Löwenthal werd eerst na dien slag naar Noord-Brabant gezonden.
Pag. 143 zegt de schrijver: ‘Het was aan 's prinsen aanhangers of oogendienaars niet onbekend, dat elke groote schok in 's lands regering, b.v. in 1672 en in 1702 gepaard was gegaan met eene geheele verandering der personen, die het roer in handen hadden. Zoodra nu de vredesonderhandelingen zoover waren gevorderd, dat zij een gunstigen afloop deden verwachten, werd in vele steden op het wenschelijke van zoodanige verandering ook in de toenmalige omstandigheden gewezen. De meerderheid van 't volk achtte dit evenzeer noodig of was ligt tot dergelijke bewering te bewegen.’ Wij kunnen hieruit opmaken dat werkelijk zulk eene verandering plaats greep, maar deze was alles behalve volledig of doortastend. Een paar pagina's verder zegt de schr. zelf: ‘Gedurende den korten levenstijd, die Willem IV na den vrede van Aken gegund werd, wijdde hij zich voor zoover zijne zwakke lichaamskrachten het gedoogden zorgvuldig aan de wezenlijke belangen van Nederland. Hij werd hierin bijgestaan door Jakob Gilles.’ Deze Gilles, die raadpensionaris bleef, was juist een van de voornaamste hoofden der staatsgezinde partij die de verheffing van den prins tegengewerkt en met Wassenaar de geheime onderhandelingen te Breda geleid had. Van hem kon dus de prins weinig steun verwachten en hoe over 't geheel de oude partij aan 't roer was gebleven, bleek aanstonds na den dood van den prins. Over 't geheel is het oordeel van Dr. W. over Willem IV m.i. wel wat al te gunstig. Toen hij zich aan 't hoofd van ons leger met

{==44==} {>>pagina-aanduiding<<}
zijn zwager, den hertog van Cumberland, vereenigde, beklaagden de Engelschen zich zeer over hem.
Pelham schrijft: ‘Onze twee jonge helden (Cumberland en Willem) kunnen het slecht met elkander vinden. De onze is openhartig, rondborstig en gedecideerd, misschien wat haastig; de ander aanmatigend, pedant, redeneerend, stijf hoofdig 1) en Mahon schrijft de nederlaag bij Lafeld toe aan dit gebrek aan samenwerking. Dit oordeel moge partijdig zijn, het is niet te ontkennen, dat Willem IV bij zijne uitmuntende bedoelingen de noodige veerkracht miste om iets blijvends uit te werken. Met het herstel van enkele misbruiken was op den duur weinig of niets gewonnen, dat was ‘lapwerk’ zooals Bilderdijk het noemt. Een Willem III had wellicht den staat kunnen redden, Willem IV was er te gematigd en zacht, laten wij 't maar zeggen, te zwak voor. Hij bezat de macht en den wil voor hervorming maar niet genoeg moreele kracht en moed, misschien ook eene te nauwgezette conscientie. Hij was in een woord meer een man van woorden dan van daden.
Eene andere aanmerking heb ik op Dr. Wijnne's groote ingenomenheid met Wagenaar. Zonder iets aan de waardij van Amsterdams historiograaf te kort te willen doen, schijnt het mij toch wat sterk hem ‘onovertroffen onpartijdigheid’ toe te schrijven. Prof. Fruin oordeelt er anders over. Hij beschuldigt Wagenaar juist van: ‘bedekte partijdigheid. In plaats van’ zegt hij, 2) ‘ruiterlijk uit te komen voor zijn gevoelen, hartstogtelijk te roemen of te laken, zooals Bilderdijk gewoon is, pleegt Wagenaar zijn eigen oordeel bescheiden te verzwijgen, maar den lezer als van zelf tot het vormen van een oordeel te leiden dat met het zijne overeenkomt. Zoo houdt hij zich schijnbaar onzijdig, maar oefent inderdaad op de meening zijner lezers een even beslissenden invloed uit, als indien hij zijn eigen gedachte met kracht van taal had aangedrongen.’
Maar ik wil niet voortgaan, vooral waar het slechts een verschil van opvatting kan betreffen; ik zal liever ten slotte onder de vele uitmuntend geslaagde karakterschetsen nog de woorden citeeren, waarin de Schr. het karakter en de regeering van Willem I resumeert: ‘In de laatste jaren der regeering van Willem I

{==45==} {>>pagina-aanduiding<<}
vormde zich het grootendeels ongunstige oordeel over den koning en diens bewind, hetwelk een vrij algemeen verbreid oordeel is geworden. Koning Willem I had naar een vast stelsel van persoonlijk staatsbeheer geregeerd. Als een vader voor zijne onderdanen te zorgen, dit was zijn toeleg. Voor die roeping had hij moeite en inspanning veil gehad. Aan het volbrengen dier taak had hij eene verbazende werkzaamheid te koste gelegd. Zijne ministers waren eer dienaars, dan raadslieden. Zij die hem dit verwijten, vergeten veel, hetwelk, behoorlijk overwogen, het ongunstig oordeel, over dit bewind geveld, aanmerkelijk wijzigt. Teregt is het voorzeker afgekeurd dat niemand de finantien van het rijk kende, dan de koning zelf en dat ten aanzien der geldmiddelen, den Staten-Generaal niet altijd de volle waarheid is gezegd. Maar dat het vaderlijke van 't bewind zoo ver ging als men hem verweet, lag deels aan de toenmalige gesteldheid der zaken, deels aan de natie zelve. Het beginsel van de verantwoordelijkheid der ministers was niet ter neergelegd in de grondwet van 1815 en men kon van Willem I, met wiens opvatting der pligten van een koning dit beginsel geenszins strookte, niet vergen, dat hij handelde, alsof het tegendeel het geval was. 's Vorsten zucht om alles te beheeren werd in de hand gewerkt door de onmondigheid der natie. Doch dit verwijt moet gerigt worden niet tegen den vorst, maar tegen de natie die nog niet genoeg op de hoogte was van een vertegenwoordigenden regeringsvorm. Tegenspraak kon Willem I niet dulden. Vandaar dat hij reeds eenige jaren na 1815 zich verstoken zag van de diensten van sommige zijner bekwaamste en getrouwste aanhangers, als van van Hogendorp en Falck. Dat de koning in vele opzigten onverzettelijk was, valt niet te loochenen, doch hetgeen boven omtrent de verordeningen even vóór de uitbarsting van den opstand door hem uitgevaardigd, staat opgeteekend, toont, dat deze onverzettelijkheid toch ook hare grenzen had. Voor meer
gegrond houdt men het verwijt dat er, vooral in zijne handelwijze tegenover België, iets, dat naar weifeling zweemt, is op te merken.’
Dezelfde onpartijdigheid, die deze regels kenmerkt, openbaart zich in het geheele werk; eere wordt gegeven wien eere toekomt - en daarom wil ook ik het de welverdiende eer geven, dat het een aanwinst voor onze letterkunde is.
D., 20 Nov. 66.
G.J. Dozy.

{==46==} {>>pagina-aanduiding<<}

SCHETSEN EN TAFEREELEN uit de geschiedenis van den nieuwen tijd, door A.W. Grube. Prijs ƒ 1.40.

Id. Id. der middeleeuwen. Tafereel der N. Nederlandsche Geschiedenis door Jul. Hk Jonkers. v. Druten en Bleeker. 2 dln. Prijs ƒ 2.80.
Ik heb deze boeken ter lezing gegeven aan jongens van circa 14 jaren: zij hebben deze tafereelen met genot gelezen. Voor zoo ver ik ze inzag, zijn zij frisch en levendig geschreven. Zoo dit ter aanbeveling strekken kan, het zal me genoegen doen.
LEIDDRAAD BIJ HET ONDERWIJS IN DE VERGELIJKENDE AARDIJKSKUNDE van W. Pütz. Vertaald en bewerkt door J. Jurrius. Tweede herziene en verbeterde druk. Sneek, van Druten en Bleeker. 1866. Prijs ƒ 2.80, in linnen ƒ 3.20.

EERSTE BEGINSELEN DER VERGELIJKENDE AARDRIJKSKUNDE als inleiding tot de werken van W. Pütz. Een beknopt leerboek voor de burgerscholen en de hoogste klasse der lagere scholen door J. Jurrius. Sneek, van Druten en Bleeker. Prijs ƒ 1.10.
Gaarne voldoe ik aan het verlangen der Redactie om beide werkjes aan te kondigen. Doch ik kan zeer kort zijn. De Leiddraad zou geen tweeden druk beleefd hebben, indien de deugdelijkheid van dit handboek niet proefondervindelijk was gebleken. Het heeft andere aardrijkskundige leerboeken verdrongen, waarin misschien meer namen van steden staan, doch waarin vruchteloos gezocht wordt naar de eenvoudigste beginselen van natuurkundige aardrijksbeschrijving. De beste aanbeveling van dit boek is de vermelding, dat het, zoo al niet op alle dan toch op de meeste der thans geopende hoogere burgerscholen, gebruikt wordt. Alleen betreur ik het zeer, dat de uitgever zoo haastig is geweest met zijne tweede uitgave, tengevolge waarvan het boekje reeds verouderd is op het oogenblik dat het in 't licht verschijnt. Er staat geen woord in van de belangrijke veranderingen, die er in Europa hebben plaats gehad. Venetië behoort nog bij Oostenrijk en de drie en dertig staten van den Duitschen bond staan even netjes achter elkaar als te voren. Was het dan niet te voorzien dat het zoo niet blijven zou, toen deze editie ter perse werd gelegd? Of had men de veranderingen niet in een aanhangsel kunnen opgeven? Die veranderingen waren toch bekend, en men had in Petermann 's Mittheilungen alle statistieke opgaven kunnen vinden.

{==47==} {>>pagina-aanduiding<<}

Wat de Eerste beginselen betreft - ze voorzien in eene leemte. Ik zou dit boekje niet willen bestemmen voor burgerscholen, zelfs niet voor scholen met driejarigen cursus; op zulke scholen moet de Leiddraad gebruikt worden. Dit behoort te huis op lagere scholen in de hoogste klassen, als voorbereiding tot een meer wetenschappelijk en grondig onderwijs in de geographie op de burgerscholen. Er was zeer groote behoefte aan zulk een boekje. De hulpmiddelen waarvan men zich op de lagere school tot nog toe heeft moeten bedienen waren zeer gebrekkig. Zal het geographisch onderwijs, dat jaren achtereen in ons vaderland jammerlijk verwaarloosd is, werkelijk gereleveerd worden, dan moeten in de eerste jaren reeds veel beter grondslagen worden gelegd. Daartoe kunnen deze eerste beginselen krachtig medewerken. Maar voor een groot deel ontleent dit boekje zijne waarde en bruikbaarheid aan de toegevoegde kaartjes, hoewel de houtsneden niet fraai zijn te noemen.

Mercator.





{==48==} {>>pagina-aanduiding<<}

Buitenlandsche letterkunde.

Losse schetsen.

Uit de papierentasch van D.F. Strauss.

‘Wat men ook tegen Strauss moge inbrengen - zoo liet een achttal jaren geleden een bevoegd kritikus, met het oog op den toen pas verschenen: ‘Ulrich von Hutten 1), zich uit - niemand voorzeker zal zijn uitstekend talent als schrijver in twijfel trekken.’
Inderdaad - wie een boek, brochure of wat ook, van den welbekenden David Friedrich in handen neemt, kan altoos, tot welke school of richting hij overigens behoore, er van verzekerd zijn, met iets degelijks, iets in zijn soort voortreffelijks, te zullen kennis maken. Met name munt Strauss uit op het gebied der levensbeschrijving 2) en geheel naar waarheid is zijne verdienste als zoodanig indertijd door denzelfden, helaas! te vroeg aan de wetenschap ontvallen, geleerde in het licht gesteld. ‘Hoe verstaat hij (dus schreef v.G.) de kunst om ons te verplaatsen te midden van tijden en toestanden, die zoo geheel anders zijn dan de onze...personen uit den ouden tijd als levend en handelend en sprekend te doen optreden, zoodat zij als voor ons staan en wij hen zien en hooren! - En toch is

{==49==} {>>pagina-aanduiding<<}
het geschiedenis die hij laat spreken. Geen trek in het karakter of in het leven, 't zij van den held zelven, 't zij van die velen die nevens en om hem optreden, geen woord hun in den mond gelegd, of 't wordt met de getuigenis der historie gestaafd en dat toch ook weêr zóó, dat de geleerde arbeid, die daartoe noodig is geweest, alleen maar aan den voet der bladzijde zigtbaar wordt, terwijl de tekst der levensbeschrijving zoo gemakkelijk is zamengesteld, alsof de auteur ons niets dan voorstellingen van zijn verbeelding meêdeelde.’
Deze zelfde karakteristiek past nog, hoofdzakelijk althans, op den inhoud ook van het nieuwe, in den loop van dit jaar verschenen, bundeltje, hetwelk de onvermoeide schrijver, als vervolg op zijne, een paar jaren geleden voor 't eerst in druk gegeven verzameling van kleinere opstellen (‘Verpoozingen op letterkundig gebied’ zoû men ze ook kunnen noemen) aan de reeks zijner aangroeiende Opera omnia heeft toegevoegd 1).
‘Biografie’ toch maakt ook van dit boekdeeltje het merg uit. Des schrijvers theologische zienswijze (ik stip zulks aan voor lezers die misschien voor het tegendeel bevreesd mochten zijn) treedt er weinig of niet in op den voorgrond. Hoewel! - laat mij der waarheid niet te kort doen. Twee ‘Leichenreden’, door den auteur gewijd, de een aan de nagedachtenis van een ontslapen vriend (Dr. Ph. Fr. Sicherer te Heilbronn), de ander aan die van een diep betreurden broeder (denzelfden, aan wien in de jongste uitgaaf van het Leben Jesu die zoo merkwaardige opdracht is gericht geworden), hoe bescheiden de plaats ook zij, welke zij innemen, dragen toch te veel aan het voorhoofd het merk van een credo van hetzelfde onverholen negatief gehalte met dezelfde Schroffheit blootgelegd, als waardoor Strauss zich ten allen tijde zooveel bittere vijandschap heeft op den hals gehaald, dan dat ik ze onopgemerkt zou mogen laten glippen. De duitsche Haeresiarch heeft nimmer zich bevlijtigd om zijne meening onder stoelen of banken te schuiven. Toen indertijd aan het hoofd van la vie de Jésus, gevloeid uit de pen zijns veel bewonderden geestverwants Ernest Renan, die zonderling sentimenteele woorden te lezen stonden: ‘A l'âme pure de ma soeur Henriette,’ ving Strauss zijn Leben Jesu, dat kort daarna verscheen, gelijk

{==50==} {>>pagina-aanduiding<<}
men zich herinneren zal, aan met den lof te verheffen van bovengemelden toen mede reeds ontslapen broeder, die, ‘zonder ooit aan de geringste hoop op een voortbestaan der ziel aan gene zijde des grafs te hebben toegegeven,’ niettemin als een edel en eerbiedwaardig mensch in alle levensomstandigheden zich had doen kennen.
Strauss heeft blijkbaar met dien broeder veel opgehad en, blijkens hetgeen wij ook bij deze gelegenheid van hem te weten komen, - niet ten onrechte. Hij bezat in hem van jongs af een vriend, een vertrouwde, een raadsman, gelijk weinigen ten deel valt. Misdeeld door het lot, ten gevolge eener onherstelbare krankte in al zijne vurigste en edelste levensverwachtingen gedwarsboomd, gedoemd tot een kwijnend en sukkelend leven, terwijl de natuur hem met de rijkste, de schitterendste gaven naar lichaam en geest had toegerust, ontwikkelde die hulpbehoevende en lijdende broeder in zijn kommervollen toestand een geesteskracht, waaraan menigeen zonder schade een voorbeeld zou kunnen nemen. Onvermogend om naar zijn wil in ruimeren kring nuttig werkzaam te zijn, trachtte hij zooveel mogelijk zich getrouw te betoonen in het kleine. Door het zwaarste lijden geteisterd, schudde hij de kleinere wederwaardigheden van 't leven van zich af. Verhinderd datgene, wat de menschen in den regel ‘genot’ noemen, te smaken, putte hij uit alles, uit het geringste zelfs, stof tot bescheiden levensvreugd. Terwijl anderen slechts een oog hadden voor het vele dat hij ontbeerde, scheen hijzelf daarentegen uitsluitend zijn blik gevestigd te hebben op het vele goede, dat hem nog was overgebleven. Hoewel handelaar van beroep en tot een huiszittend leven veroordeeld, trachtte hij zooveel doenlijk zich voor bekrompenheid te vrijwaren, breidde hij den gezichteinder van zijn geest uit door veel en ernstig zich te verdiepen in de groote en gewichtige problemen van het menschelijk leven, door een warm en levendig aandeel te blijven nemen in de politieke gebeurtenissen van zijn tijd, door zich op de hoogte te houden van alles wat de in- of buitenlandsche litteratuur uitnemends te voorschijn bracht.
‘Wat mijne persoonlijke verhouding tot hem aangaat (schrijft Strauss), dat ik in iederen levensnood bij hem een toevlucht gevonden, in elken storm aan hem, het gekrookte riet, - maar die in wezenlijkheid een krachtige eik mocht heeten, - mij heb vastgeklemd, dat ik in iedere moeielijkheid zijn trouwen, wijzen

{==51==} {>>pagina-aanduiding<<}
raad heb genoten - dat is veel, doch lang niet alles gezegd. Het zeldzaamst reken ik den voet van hoogere, innige geestesgemeenschap, waarop wij beiden, schoon broeders, schoon geleerde tegenover koopman, ten allen tijde met elkander hebben verkeerd. Niemand, zelfs onder mijne geleerdste vrienden, heeft ooit mijn wetenschappelijk streven beter begrepen, grondiger gewaardeerd, dan hij. - Waar het op de schatting mijner geschriften aankwam, stond hij ver boven al mijne lezers bij mij aangeschreven. Zijn oordeel was...wel is waar, dat eens toegevenden broeders, maar toch altoos liet hij duidelijk doorschemeren, of iets hem diep in zijn binnenste getroffen had al dan niet, en eerst dan, als het dien toets zegevierend had doorstaan, was ik waarlijk over mijn werk tevreden.’
Zeldzame en begeerlijke verhouding tusschen broeders, niet waar?
‘Zijn lot (dus luidt het een bladzijde vroeger) was een der pijnlijkste en grievendste om te dragen. En toch - hier komt het punt in kwestie! - toch heeft hij het ten allen tijde versmaad heul te zoeken bij zoodanige troostgronden, waarvan hij zich overtuigd hield, dat zij op geen andere bewijzen rusten, dan bloot op den ‘wensch’, van het zwakke menschelijke hart.
‘Aber - laat Strauss hierop volgen - aber mit dieser Ablehnung des Trostes aus dem unbekannten Jeńseits hat er es nicht so gemeint, dass demnach der Mensch im Diesseits ohne Verantwortung nach Lust und Belieben schalten dürfe; sondern vielmehr in dem Sinne, dass er die ihm gegönnte Sirecke Lebens um so emsiger anbauen, in diese kurze Frist den Gehalt einer Ewigkeit zusammenzudrängen suchen müsse.’

Dit over de ‘gebroeders’ Strauss. Niet om hunne individueele overtuiging aan iemand mijner lezers smakelijk te maken, maar meer om het eigenaardig karakter, waardoor hun verhouding zich heeft gekenmerkt, te doen uitkomen deelde ik het bovenstaande mede. Er loopt - gelijk men ziet - een philosophische, een sterk stoicynsch gekleurde ader door de mannelijke leden dezer familie. Aan al wat men hartstocht, onbestemd gevoel, rêverie, idealisme pleegt te noemen, schijnt hun gemoed vreemd te zijn gebleven. Hun levensbeschouwing heeft iets onverbiddelijks, even als het Fatum der Ouden. Is er b.v. iets karakteristiekers denkbaar, dan de bijzonderheid, welke Strauss ons uit het leven van dien broeder verhaalt, dat hij dien name-
{==52==} {>>pagina-aanduiding<<}
lijk op den morgen van zijn huwelijksdag lezende vond in eene overzetting van...het ‘Tractatum theologico-politicum’ van Spinoza...?
Eenmaal slechts in zijn leven heeft de auteur van het Leben Jesu op het altaar van den hartstocht geofferd, maar die ééne proeve is hem - mijne lezers zullen het zich misschien herinneren - dan ook tamelijk slecht bekomen. Het was ten jare 1842, toen Anna Schebest, de begaafde en bevallige Oostenrijksche zangeres en actrice, door haar onvergelijkelijk spel aller hoofden en harten te Stuttgart op hol bracht, en weldra ook den geleerden doctor Strauss van ongeveinsde bewondering aan hare voeten deed nederzinken. Voor een wijl trad toen de strenge ‘Logiker’ van zijn verheven voetstuk en de snaar van het:

Grau, theurer Freund, ist alle Theorie, 
Und grün des Lebens goldner Baum. 

trilde merkbaar in zijn gemoed. Maar die begoocheling was van korten duur. Hoe deze te eenenmalc heterogeen gevormde menschen ooit tot elkander zijn gekomen; langs welken weg hij, de stroeve, strakke kamcrgelecrde, het hart van dat katholieke, met muziek en spel slechts dweepende, natuurkind heeft weten te winnen; wat haar, de schitterende, alom gevierde, door duizenden op de handen gedragene tooneelkunstenares heeft kunnen bewegen hèm haar hand en haar liefde te schenken, de tooneelwereld te verlaten en zijn stille woning, als gezellin zijner afgetrokken studiën, met hem te komen deelen, - dat alles heeft indertijd met kinderlijke oprechtheid Agnese zelv' in haar ‘dagboek’ 1) ons verhaald.
Twee kinderen zijn uit dien echt hun gebleven, maar de echtelingen zelv' hebben sinds jaren reeds elkander de hand ten afscheid gereikt. Niet uit haat, maar omdat zij gevoelden op den duur van weêrszijde ongeschikt te zijn om elkanders levensidealen te verwezenlijken, hebben zij bijtijds den knellenden band verbroken en zijn voor goed uiteengegaan. - Toch is de liefde voor die kinderen hun beiden kennelijk diep in 't hart gebleven. Toen een drietal jaren geleden Agnese haar Mémoires in het licht zond, voorzag zij die van het opschrift: ‘Meinen geliebten Kindern Georgine und Fritz Strauss herzlichst gewidmet.’ Eveneens staan in het door

{==53==} {>>pagina-aanduiding<<}
mij thans aangekondigde bundeltje, boven eene bijdrage, door Strauss aan de nagedachtenis zijner, door hem hoogvereerde, moeder gewijd - ‘het intiemste (gelijk hij ons verzekert) van alles, wat hij ooit onder de oogen van het publiek heeft gebracht,’ - de woorden: ‘Für meine lieben Kinder’ te lezen.
Aan dit: ‘Büchlein von der Mutter’ een geschriftje, dat ongeveer acht jaren geleden, ten behoeve dierzelfde dochter Georgine, om als geschenk bij hare aanneming tot lidmaat te dienen, door hem is opgesteld, dankt dan ook eigenlijk, volgens het zeggen des schrijvers, de gansche verzameling opstellen, die ons thans bezig houdt, haar uitgave. En wie er belang in stelt Strauss ook nog in een ander karakter dan in dat van gevreesd polemicus of godgeleerd anatoom te zien optreden: wie begeerig mocht zijn hem op trouwhartige wijze van zijn ouderlijk huis, zijne moeder, zijn jeugd, opvoeding enz. te hooren verhalen: wie een der bladzijden van zijn levensboek zou willen zien opgeslagen, en daarop lezen, wat de ‘jongeling’ in 't verborgen heeft moeten lijden en doorstaan ter wille van het handhaven dierzelfde beginselen, om welke ook de buitenwereld hem jaren achtereen zoo vele doornenkroonen heeft gevlochten, den zoodanige zij de lezing dezer handvol schetsen met vertrouwen aanbevolen. Eenige dier opstellen, b.v. een deel der politieke gesprekken, als tot een min of meer gesloten verleden van Duitschland's geschiedenis behoorende, (zij loopen namelijk over de gebeurtenissen in Schleswig-Holstein vóór 1866), zal hij misschien, als hem minder onmiddellijk belang inboezemende, ter zijde schuiven; in staatkundige gevoelens hier en daar mogelijk van den schrijver verschillen; zonder twijfel groote oogen opzetten, waar hij den Apostel der moderne verlichting een reeks van argumenten hoort aanvoeren voor het behoud van ‘de doodstraf;’ - twee bijdragen zullen niettemin een blijvenden, aangenamen indruk in het gemoed van iederen nadenkenden, letterlievenden lezer achterlaten: eerstens, het reeds genoemde: ‘Büchlein von der Mutter’ en ten andere het ongeveer de helft van het boekdeeltje innemende, fragment eener, voor jaren reeds ontworpen, doch
helaas! bij gebrek aan genoegzame bronnen in den eersten aanbouw gestaakte, levensbeschrijving van den duitschen dichter Klopstock.
Laatstgenoemde bijdrage vooral geeft bij vernieuwing, vooral voor zulken die Strauss op dat gebied mogelijk nog niet genoegzaam kennen, de maat aan van zijn bewonderenswaardig talent

{==54==} {>>pagina-aanduiding<<}
als Biograaf. Het is onmogelijk, mits men een weinig zich aan zijn trant hebbe gewend, (want de zinbouw van Strauss is, even als zijn persoon, ietwat hard en stroef en de opzet van zijn verhaal tamelijk droog), onmogelijk, zeg ik, eenmaal den draad gevat hebbende, langs welken bij tot in het hartje van het te beschrijven tijdvak ons binnenleidt, dien niet tot den einde toe met graagte vast te honden. En belangrijk is de hier geschetste periode uit de geschiedenis der duitsche letterkunde in hooge mate. Met den zanger der Messiade toch begon, om zoo te spreken, de Muze der duitsche poëzie uit haar diepen slaap te ontwaken en zong zij haar plechtig ruischend morgenlied.
Mocht iemand voor hetgeen onze duitsche naburen: Kultur-geschichte noemen, eenig hart hebben; betreffende den bekenden strijd tusschen den Leipziger hoogleeraar Gottsched en de Zürichsche geleerden Bodmer en Breitinger gevoerd, vooral aangaande laatstgemelde heeren, nog iets naders wenschen te vernemen, dan hetgeen de gewone handboeken der litteratuur-geschiedenis daarover uit den aard der zaak kunnen meêdeelen; eene geschiedkundige épisode uit het tijdvak der zoogenaamde Sturm- und Drangperiode, met de daarin handelende hoofdpersonen, als naar het leven geschetst, met al zijn kleuren en geuren voor zich willen zien herrijzen, de zoodanige zal hier met uitstekend genoegen te gast gaan.
Meesterlijk geteekend vooral en als in koper gegraveerd is de curieuse schets van Klopstock's logeerpartij te Zürich.
Nog als Leipziger student had de jeugdige Odendichter, hoewel huiverend en schoorvoetend, er eindelijk in toegestemd, dat de eerste zaugen zijner Messiade in de Bremer Beiträge, een orgaan van de toenmalige overgangspartij, waren afgedrukt geworden. Met ongekende, ongehoorde geestdrift was die volslagen nieuwe poëzie alom in gansch Duitschland begroet geworden, maar met geen mindere vooral in Zwitserland, met name door den te Zürich gevestigden, voor alles wat letterkundige kritiek en poëzie betrof, met warmte zich partij stellenden, hoogleeraar Bodmer.
De opgewondenheid van dezen laatste, den eerzamen kritikus, ging zelfs zoover, dat hij, op zijn vijftigjarigen leeftijd, ontvonkt door Klopstock's voorbeeld, zelf weêr de hand aan de lier sloeg, een ellenlang gedicht: ‘Der gerettete Noah’ op tonw zette - en, de begeerte niet langer kunnende weêrstaan, om den gevierden jongeling (Klopstock namelijk) in persoon aan het hart

{==55==} {>>pagina-aanduiding<<}
te drukken, dezen een dringende uitnoodiging toezond, het verzoek inhoudende om zich voor eenigen tijd te zijnen huize te komen vestigen. Hij bood den dichter daarbij 300 thaler als reisgeld aan; beloofde te zullen zorgen, dat deze in zijne woning vrij en ongestoord zijn heldendicht zou kunnen voltooien; gewaagde van Klopstock's vele te Zürich verblijf houdende bewonderaars en geestverwanten, (zijn collega Breitinger niet te vergeten), die allen brandden van verlangen om hem te zien; in één woord, hij maakte hem de aanbieding zoo verleidelijk en smakelijk als mogelijk.
Klopstock kwam. Bij de eerste ontmoeting waren beiden over de huizen van verrukking. ‘Gestern abend (zoo schreef Bodmer onmiddellijk 's anderendaags aan een vriend) um ½ 10 Uhr sind die lieben Freunde 1) wirklich bei mir angelangt. Ich bin die ganze Nacht in Ekstase gelegen, mich alle Augenblicke von Neuem in der Wahrheit zu befestigen, dass Klopstock ‘bei mir wäre.’ Eveneens de dichter een dag later in een brief aan een duitschen vriend: ‘Ich habe schon die Freude ganz genossen, den ehrlichsten Mann das erstemal in meinem Leben zu sehen, den ich, wenn ich sonst an ihn dachte, mir als einen entfernten unvergleichlichen Freund vorstellen musste, welchen ich in meinem Leben niemals sehen würde.’
Dergelijke overdrijvingen van opgeschroefd gevoel wareu in die dagen aan de orde. Maar, gelijk er geen held bestaat voor zijn kamerdienaar, zoo kunnen ook gastheer en gast onmogelijk elkander eenige weken achtereen gedurig in de oogen en op de handen kijken, of er komt eindelijk aan wederzijdsche opgetogenheid een einde. In dit geval kwam er nog iets anders bij. Bodmer en Klopstock verschilden niet alleen aanmerkelijk in leeftijd, maar ook in richting en in wereldbeschouwing.
De eerste, een reeds op jaren gekomen professor, kinderloos, aan een stille, geregelde levenswijze gewoon, die zich 't liefst aan de zijde zijner blinde huisvrouw omgeven zag van zijn boeken en door de kleine schaar zijner vrienden en oud-leerlingen, die allen met eerbied den meester naar de oogen zagen, had om de waarheid te zeggen zich in zijn hart van den Seraphischen jongeling, van den verheven dichter der Messiade, zoowel uiterlijk als innerlijk,

{==56==} {>>pagina-aanduiding<<}
eene geheel andere voorstelling gevormd dan waaraan deze tot zijn leedwezen in de werkelijkheid beantwoordde. Hij had opzettelijk het afgelegenste hoekje zijner, aan het meer gelegene, woning voor hem ingericht; hem in streng incognito, buiten allen omgang met andere, inzonderheid jonge, menschen willen houden, opdat de dichter des te vrijer en ongestoorder aan zijn verheven heldendicht zou kunnen voortarbeiden en zie!...zijn gast hield juist tegen alle verwachting in bijzonder veel van gezelligheid, vrolijkheid, feestvieren en gastreeren en liet zich meer met de jongen, dan met de ouden in. Hij had hem zich van uitzicht gedroomd als bleek, peinzend, aetherisch, met een voorkomen den ongelukkigen minnaar van de ‘goddelijke’ Fanny 1) waardig, en - vóór hem verscheen een athletisch gebouwd jongman, zijn naam eer aandoende 2), breed van schouders, met een paar donkere, stoeizieke kijkers, die al zeer spoedig zijn gastheer lastig viel met de vraag of er wel lieve, mooie meisjes genoeg naar zijn smaak in Zürich zouden te vinden zijn. Bodmer had zich een Eden voorgespiegeld van hen beiden, rustig tegenover elkander ‘met een boekje in een hoekje’ gezeten, Klopstoek met zijn dichterlijk genie
hèm de hand leenende bij de bewerking van zijn ‘Noach’, hij in verrukking het oor leenende aan den goddelijken zanger van ‘Abbadonna’ en ziedaar! de wildzang verwaardigde den armen ‘Noach’ zelfs met geen blik, liet den ‘Messias’ dagen lang koelbloedig aan zijn lot over en hief liever den gevulden beker omhoog, of ging met een stoet van vrienden en vriendinnen een speelreisje maken op het Züricher meer. En toen Bodmer, over een dusdanig gedrag ontstcmd, het waagde zijn gast een weinig de les te lezen en hem o.a. zacht verwijtend toevoegde: ‘Wij hadden ons den dichter van den Messias geheel anders, als een heilig, ernstig gezind jongeling voorgespiegeld’,

{==57==} {>>pagina-aanduiding<<}
gaf deze hem vrij lakonisch ten antwoord: ‘Hadt gijl. dan misschien gedacht, dat ik sprinkhanen en wilde honig zou eten?’
Gemeld speelreisje op het meer behoort buiten kijf tot de amusantste épisodes van Klopstock's verblijf te Zürich. Paarsgewijze (het gezelschap bestond uit negen heeren en negen dames, van welke laatste vijf gehuwd waren; onder de gehuwden bevond zich welstaanshalve ééne vrouw van leeftijd) gingen de jeugdige vrienden scheep. Wijn en scherts en liederen vervroolijkten den genotvollen, door het heerlijkste zomerweder begunstigden watertocht. Klopstock moest herhaaldelijk reciteren en bracht dan, gelijk van zelf spreekt, vooral zijn vrouwelijk gehoor in grenzenlooze verrukking. Met betraande oogen smeekten zij den dichter om toch den berouwhebbenden ‘Abbadonna’ te begenadigen. Daar hij niet spaarzaam was in het uitdeelen van kussen, waarbij hij zich telkens de liefsten onder het gezelschap wist uit te kiezen, zoo viel dit voorrecht, van door den dichter op min afgetrokken wijze te worden begroet, o.a. ook aan een bevallig kind uit het gezelschap ten deel, dat juist met neêrgeslagen oogen hem had beleden, dat zij van hem het eerst had geleerd, om zich meer waardige voorstellingen van het Opperwezen te vormen. ‘Offenbar (zegt Strauss) wusste sie mit ihrer Vorstellung von dem heiligen Sänger die Galanteriën des poetischen Jünglings, den sie jetst vor sich sah, nicht recht zu reimen. - Und wie er ihr erst vorgekommen sein mag, als der muthwillige Werdmüller (een der medefeestgenooten) aus ihrem Handschuh eine Kokarde auf Klopstock's Hut machte?’
In één woord Klopstock had volle en overvloedige reden om betreffende den afloop van gezegden feestdag aan een vriend te schrijven, gelijk hij deed: ‘Ich kann Ihnen sagen, ich habe mich lange nicht so ununterbrochen, so wild und so lange Zeit auf einmal als diesen schönen Tag, gefreuet’. Intusschen schudden de deftige matrones uit Zürich over dergelijke ongewone dichterlijke vrijheden afkeurend het hoofd, en ook Bodmer freuete zich alles behalve. Integendeel, de verhouding tusschen gast en gastheer, die aanvankelijk zulke gouden bergen had beloofd, werd met iederen dag meer gespannen, tot zij ten laatste, nadat Klopstoek een maand onder zijn dak had doorgebracht, werd afgebroken op eene wijze als te voorzien was. De dichter verliet Bodmer's huis en nam zijn intrek bij een meer jeugdigen, gelijk gezinden vriend.

{==58==} {>>pagina-aanduiding<<}

‘Er lebte’ (schreef Bodmer aan een vriend bij de vermelding dezer gebeurtenis) hier ganz dissipirt. Die jungen Herrn von seinem Alter, die mit ihn auf dem See gewesen, verschafften ihm täglich Gesellschaften. Er ass hier oder dort zu Mittag, öfters zu Nacht, blieb die ganze Nacht durch daselbst und kam erst am folgenden Morgen nach Haus; ging spät zu Bette und stand noch später auf. Er trinkt sehr stark und mag den Wein wohl vertragen. Am vergnügtesten war er, wenn er bei Mädchen gewesen war. Er sagt, er hätte ein grosses Vergnügen, die Charaktere der Mädchen auszuforschen.

Er hat sich ordentlich bei ernsthaften Männern, zu denen ich ihn nöthigen musste, ennuyirt. Keine Neugierigkeit über die Staatsund Civilverfassung von Zürich oder von andern Cantons. Keine Neugierigkeit, die Alpen von Weitem oder in der Nähe zu betrachten...............................
Kein verlangen, meine Bücher u.s.w. zu sehn, viel weniger zu lesen................................
Er schien in meinem Hanse und in meiner Gesellschaft düster und verdriesslich. Bei den jüngeren Herrn war er ganz badin.
Von égards, von considération, weiss er sehr wenig, und er hat mich nicht selten an seinem Rücken stehen lassen, wenn er Jünglingen seine ganze Aufmerksamkeit gegeben hat.......
Wie ziet niet door de potsierlijke opsomming dezer grieven heen, de lichtgeraaktheid doorschemeren zoowel van den ouderwetschen schoolgeleerde, als van den kitteloorigen man van jaren. Den ‘dichter’ tronwens zag hij in Klopstock in geenen deele over 't hoofd. ‘Im übrigen (schreef hij) ist er vom Schöpfer wie geschaffen, die Messiade zu schreiben. Das ist seine Bestimmung, und er ist dem Werke gänzlich gewachsen...aber er denket nicht nach, was für ein gutes grosses Exempel der Messiasdichter der Welt schuldig ist...er ist nicht heilig...Er behauptet, dasz er in ranschenden Gesellschaften am wenigsten distrahirt sei, und davon am besten’ disponirt werde, an seinem Gedichte zu arbeiten. Er arbeite nur in den poetischen Stunden, und diese könne er nicht rufen...Fünfzig oder sechzig Verse sind alles, was er bisher am Messias gearbeitet hat. Aber dies Wenige ist vortrefflich, heilig, himmlisch...’
Blijkbaar waren deze menschen, zoo te eenenmale verschillende in jaren, temperament, levenswijze en aanleg, niet geschapen om

{==59==} {>>pagina-aanduiding<<}
elkander te verstaan. ‘De eenige wezenlijk gegronde verkeerdheid (zegt Strauss) van al degenen welke Bodmer aan Klopstock heeft ten laste gelegd, was 's dichters grenzelooze “ijdelheid,” in zoover deze elken, zelfs den overdrevensten lof dien men hem toezwaaide, steeds aannam als iets wat hem rechtens en van zelf toekwam. Overigens, behoudens erkentenis van de uitstekende plaats, die hij onder de dichterlijke grootheden van zijn tijd heeft ingenomen, zoo kan toch nu niet meer verheeld worden dat zijn leven ontegenzeggelijk van beter en gezonder allooi is geweest dan zijn poëzie. De eerste duitsche “dichter” is hij geweest van den nieuwen tijd. Maar hiermede is ook genoeg gezegd. In 1750 ging het nog aan er zich op te verheffen: “die deutsche Dichtung, das bin Ich.” Maar dat Klopstock ook later nog op dienzelfden toon van zich zelf is blijven spreken, was belachelijk.’
Om tot Zürich terug te keeren. Toen de jonge ‘Weltman’ zijn, in Bodmers oog ergerlijken en onvoegzamen, levenswandel aldaar bleef voortzetten en niet, gelijk de professor zich wellicht had voorgesteld, berouwhebbend in diens armen kwam terugsnellen, vergat deze laatste zich zoover, dat hij zelfs van Klopstock de teruggave vorderde der 300 thalers reisgeld, welke hij hem vroeger geheel uit eigen beweging had geschonken. Met fierheid weigerde de dichter aan dien eisch te voldoen, schrijvende: ‘Bodmer verstehe nicht einmal ein edelmüthiger Feind zu sein.’
Trouwens, gelijk mijne lezers licht zullen begrijpen, het was in den grond der zaak van Bodmers zijde zoo kwaad niet gemeend. Ongeacht al zijn grieven, betuigde hij nog van harte: ‘Klopstock ist mir alle Zeit lieb, wegen seiner grossen Talente, die mich glauben machen, dass seine Seele auch Dem lieb sei, der ihm diese grossen Talente gegeben hat.’ Maar de onde man kon de ergernis niet verkroppen - en wie gevoelt hier niet alles van? - dat het bovenmenschelijk ideaal, hetwelk hij zich van den heiligen Messiasdichter had gevormd, dus in ijlen rook was opgelost. Hij voelde zich in zijne dierbaarste verwachtingen teleurgesteld en dit was het, wat hij eigenlijk den jongen man 't mocielijkst kon vergeven. ‘Wij kunnen, (zegt Strauss) hierin den wakkeren Patriarch ook niet geheel en al ongelijk geven.’ Ook bij den dichter van den Messias, gelijk het altoos pleegt te gaan, kwam de onnatuurlijkheid eenigszins om haar loon. ‘Wer wirklich (schrijft S.) im Elemente dieser feierlichen

{==60==} {>>pagina-aanduiding<<}
Frömmigkeit, dieser beständigen Todes- und Auferstehungsgedanken, dieses weinerlichen Empfindens lebte, wessen beharrliche Grundstimmung es wäre, der könnte sich nimmer aufgelegt fiuden in heiterem, frischem, muthwilligem Lebensgenuss. Dass Klopstock für diesen Sinn hatte, beweist, dass jenes nicht sein natürliche, sondern eine Stimmung war, in die er sich...poétisch kineinsteigerte.’
Hoogst zonderling is het nogtans, dat Bodmer later, ten opzichte van Wieland, in nagenoeg dezelfde dwaling (met daarop gevolgde ontgoocheling), als waarin hij zich aanvankelijk tegenover Klopstock had laten verstrikken, andermaal is bevangen geweest. Wat dezen laatste betreft, hij deed zijn best, om, door bemiddeling van wederzijdsche vrienden, voor 't uitwendige althaus, een verzoening met Bodmer tot stand te brengen, 't geen dan ook gelukte. De ontmoeting had plaats in Bodmers woning, maar liep, daar geen van beiden recht losliet wat hij op 't hart had, tamelijk stijfjes en koeltjes af.
Vóór zijn vertrek uit Zürich evenwel bezocht hij nog eens den bejaarden kritikus. - Toen onderhielden zij zich drie kwartier met elkander, waarbij Klopstock (zoo als Bodmer later getuigde) sehr gut und liebreich was geweest. Toen het oogenblik van heengaan gekomen was, begeleidde de profesor den vertrekkenden jongeling ‘Hand in Hand’ bis zum Gatter auf der Landstrasse und blieb stehen, bis er ihn nicht mehr sehen konnte. - Klopstock blickte oft zurück und rief aus der Ferne noch ein Lebewohl!...In gehobener Stimmung kehrte Bodmer in seine Wohnung zurüek...........................

Aldus scheidden zij om elkander nimmer weder te zien. - Hoeveel mag niet dat eenvoudig Vaarwel in zich hebben gesloten? Misschien was daar een meer dichterlijke stoffe in, dan die van de geheele Messiade!

Maar het wordt tijd om tot onzen schrijver terug te keeren. ‘Strauss en zijne moeder!’ Ziedaar een onderwerp in het oog mijner lezers misschien nog ruim zoo aantrekkelijk, als Klopstock tegenover Bodmer. En inderdaad wie zou niet begeerig zijn dien man te hooren spreken over zijn moeder! Tot dusver is die moeder van Strauss altoos eene min of meer fan-
{==61==} {>>pagina-aanduiding<<}
tastisch opgesmukte persoonlijkheid geweest, en heeft de publieke opinie in Nederland (te dezen aanzien ijverig op weg geholpen door een onzer dichters), krachtens een zeer verklaarbaren drang tot réactie, haar een zekere denkbeeldige rol laten vervullen. Vrij algemeen b.v. was men gewoon haar zich voor te stellen als eene vroegtijdig gebrokene en verwelkte vrouw, schreiende over het rampzalig wezen, dat zij ter wereld had gebracht en met nameloozen weemoed terug denkende aan den tijd, toen dat wezen nog als onschuldige en aanvallige zuigeling op haar knieën lag. In deze gissing is evenwel de dichterlijke phantasie niet zeer gelukkig geweest. Wel is waar - gevoegd hij het haar aanhoudend drukkend lichamelijk lijden, en de niet ongegronde angsten over de geldelijke toekomst der familie, die haar gestel jaren lang hebben ondermijnd - was de slag, welken de uitgave van het beruchte Leben Jesu in 1835 en dc daardoor den schrijver berokkende onaangenaamheden haar toebrachten, voor deze naar den geest zoo krachtig ontwikkelde vrouw eene uiterst gevoelige, - edoch niet, in zoover zij door de daarin blootgelegde gevoelens zelv' zich in haar godsdienstige overtuiging geschokt voelde, dan wel omdat zij de toekomst haars zoons door de uitgave van dat boek ten ernstigste bedreigd zag, omdat zij als moeder natuurlijk leed onder de vele onverdiende aanvallen, waaraan deze van nu af ten doel stond, en vooral omdat de verhouding tusschen vader en zoon, die reeds lang niet van de vriendelijkste was geweest, van dat uur af in den vollen zin des woords
ondragelijk was geworden.
De oude heer Strauss namelijk, een aanvankelijk welgesteld koopman, maar die, hadde hij niet nog ter elfder ure naar den verstandigen raad zijner wakkere huisvrouw geluisterd, waarschijnlijk geen penning van zijn gansche vermogen zou hebben overgehouden, was tengevolge dier ondervonden tegenspoeden min of meer onhandelbaar geworden en ten overvloede, in zake van godsdienst, gelijk men het in de volkstaal pleegt uit te drukken, een aanklever van de ‘harde leer.’
Men kan zich voorstellen, hoe zulk een vader den zoon, die, (ook al ten gevolge van zijn: Leben Jesu) zijne akademische betrekking te Tübingen met eene vrij wat minder aanzienlijk leeraarspostje aan het Lyceum zijner vaderstad moest komen verwisselen, in de ouderlijke woning terug ontving! ‘Er vielen de

{==62==} {>>pagina-aanduiding<<}
allerpijnlijkste tooneelen voor, (schrijft Strauss) te meer daar er nog een ophitser bijkwam, die olie in het vuur wierp, door elk smaadschrift, elk libel, waarvan er destijds wekelijks ettelijke tegen mij het licht zagen, mijn' vader onder de oogen te brengen. Dergelijke scènes waren pijnlijk voor mij, maar veel grievender nog voor mijne moeder, op wier hoofd mijn vader, die zich tegen mij nog meer inhield, al de fiolen zijns toorns uitgoot, zoodat zij ieder oogenblik een geweldige uitbarsting tusschen mijn vader en mij te gemoet zag. Toen er een jaar op die wijze verstreken was, nam ik mijn ontslag en ging naar Stuttgart; maar mijne moeder heeft mij later bekend, dat het zieleleed gedurende dat jaar ondervonden, aan hare gezondheid een gevoeligen stoot heeft toegebracht.’
Welk een lijden voor die moeder! - want, gelijk Strauss uitweidt in lof over haar, zoo had ook zij blijkbaar veel op met dezen zoon. Niet dat zij in alle stukken eenstemmig met hem dacht, zeer verre van dien! Maar zij was een veel te helder ziende en vooral eene te verstandelijk, te rationalistisch ontwikkelde vrouw, om angstvalling aan de letter te blijven hangen, of voor haar geloof iets van geleerde boeken te vreezen. ‘Háár godsdienst (zegt Śtrauss) bestond louter in ‘nauwgezet volgens plicht en geweten te handelen’ en tegelijk in een vast, onwankelbaar Voorzienigheidsgeloof. Zij kon wel is waar (zeide zij) lang niet alles gelooven, wat er in den Bijbel staat; maar zij liet die dingen eenvoudig voor 't geen zij waren - at de kern en liet de schaal liggen. Daarbij, - zoo zeide zij mij dan soms naar echt vrouwelijken trant, terwijl een verschoonende glimlach die woorden vergezelde, - daarbij had ik het liever ook maar moeten laten berusten. Overigens, schoon zij het misschien verstandiger zou hebben gekeurd indien ik had gezwegen, aan de zuiverheid mijner bedoelingen, aan het prijselijke mijner oprechtheid in 't algemeen heeft zij nimmer een oogenblik getwijfeld. En aldus (zoo gaat Strauss voort - en 't is niet onbelangrijk deze woorden door hem zelven te zien neêrgeschreven) aldus heeft, ongeacht nog dat haar, als moeder, het grievend onrecht mij aangedaan gevoelig ter harte ging, de strijd dier dagen, in plaats van ons van elkaêr te verwijderen, er in tegendeel toe meêgewerkt, om ons beiden te inniger aan elkaêr te verbinden, om de kroon te zetten op de reeds be staande zielsgemeenschap tusschen moeder en zoon.’
Vatten wij de trekken van het portret, zoo als de hand des

{==63==} {>>pagina-aanduiding<<}
zoons het ontworpen heeft, in hun geheel te zamen, dan zien wij vóór ons het beeld van een lieve, onkreukbaar rechtschapene, helderdenkende, altoos opgeruimde en wakkere, door lijden en strijden gevormde vrouw, - een type van stille, verheven plichtsbetrachting. - De spil was zij waar alles zich om bewoog, de ziel van het gansche gezin, ook toen zij voor een poos met verlamming bedreigd zich nauwelijks uit haar zetel meer kon verheffen; in weêrwil van de duldelooze pijnen waaronder zij vaak leed, altoos nog in den geest meêlevende met jonge lieden en in hun vreugd en jokkernijen behagen scheppende, onthield deze met zorgen overladen huismoeder zich niet, van zelfs ook in de wetenschappelijke onderzoekingen van haren zoon nog een levendig en werkzaam aandeel te nemen. (Sie entwickelte sich selbst noch einmal mit meiner Entwickelung und später mit meinen Kämpfen).
Dat klinkt anders, niet waar, dan menigeen zich had voorgesteld? Karakteristiek is dan ook (en opmerkenswaardig vooral in verband met de straks beschreven ‘praktische’ levensbeschouwing van haar beide zoons) de omstandigheid, dat wij nergens deze vrouw zien toegeven aan onbestemd, mystiek gevoel. Luttel aan uitwendige vormen gehecht, hoorde zij, wanneer zij bv. nu en dan ter kerk ging, liefst zulke leeraars, protestantsche of r. katholieke, (dit was haar onverschillig), die ‘in hellem praktischen Geiste,’ hoe wel te gelijk ook ‘mit Wärme und Gefühl’, predikten. Van alle stichtelijke huisboeken waren Gellert's liederen en Zschokke's ‘Stunden der Andacht’ haar 't meest naar den zin. Voorts in schranderen finantiëelen blik stak zij, gelijk ik reeds heb aangestipt, haren man duchtig de loef af. Laatstgemelde eigenschap is, naar men zegt, ook in hooge mate op den auteur van het Leben Jesu overgegaan.
In één woord zij was, gelijk deze zelf 't ons te verstaan geeft, eene vrouw ‘mit hellem Geiste’, begaafd met een kloek hoofd en een ijzervast geheugen, bij wie verstand en gemoed de juiste maat hielden. ‘Zij sprak noch fransch noch zelfs hoogduitsch, maar niettemin wist zij, door haar in den Zwabenschen tongval gevoerd onderhoud, mannen van vernuft te boeien. Veel boekenkennis bezat zij niet, maar zooveel te meer was haar geest gescherpt tot opmerken en nadenken. Ja (zegt hij elders) uwe grootmoeder deed harer school eer aan. Ik bedoel niet de school, waarin zij lezen en schrijven had geleerd, of-
{==64==} {>>pagina-aanduiding<<}
schoon die ook; maar in 't bijzonder de lijdensschool welke zij had doorloopen.’
En hoe treffend beschrijft hij hare: ‘Freude am Gartenwesen,’ hare liefde voor dat bescheiden plekje grond, achter hare woning gelegen, dat zij het hare mocht noemen en waarin zij, hoe bitter klein het ook mocht wezen, altoos nog genoegzame ruimte wist te vinden, om er, behalve hare lievclingsbloemen, ook de voor huiselijk gebruik allernoodigste groenten in aan te kweeken; waar zij in de vrije lucht zoo menigmaal verademing kwam scheppen van huiselijken kommer en nood. ‘Nog zie ik haar (schrijft Strauss) in een eenvoudig katoenen japon en met een kapje op 't hoofd, haar plat tuinmandje onder den arm dragende, langs de tuinpaden gaan, of met het gevulde korfje in huis terugkeeren.
O Georgine! hoe eenvoudig was uwe grootmoeder altoos in haar kleeding. En nooit is een edele gestalte schooner, dan wanneer die in stillen tooi is gehuld. Zal ook mijn lief kind dat eenmaal leeren inzien...?’

En hiermeê laten wij den, door Strauss zelf voor een wijle opgelichten sluier, die over zijne familieherinneringen lag gespreid, en voor welks opheffing wij hem intusschen dankbaar blijven, weder zinken. Ik zou den geleerden schrijver grootelijks onrecht doen, indien ik mijnen lezers de verzekering onthield, dat er in het aangekondigd boekdeeltje nog vrij wat degelijks te vinden is, waarop ik juist nu den vinger niet heb gelegd. - Zoo had ik b.v. gaarne nog iets meêgedeeld uit het gcestig opstel: Die Göttin im Gefängniss, eene satire gericht tegen het Vandaalsche, in een zonderlinge bui van kwalijk geplaatste kieschheid uitgevaardigd, besluit, tengevolge waarvan drie fraaie Venusbeelden, waaronder een van uitstekende schoonheid, indertijd op hoog bevel uit de Münehener Glyptothek verwijderd en in een duisteren, onderaardschen kerker zijn opgesloten geworden, of uit de pikante: Erinnerungen an Möhler, of...maar waarlijk deze ‘papierentasch’ is te welvoorzien! Misschien deel ik er een andermaal nog iets meer uit mede, - ten besluite.

Velp.
P. Bruijn.














{==65==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

GEDROOGDE KRUIDEN. Herinneringen uit mijne leerjaren op het land, door Fritz Reuter. Naar den vierden druk uit het Meeklenburgsch platduitsch vrij vertaald, door A.G. met eene voorrede van E. Laurillard. Drie deelen. Leiden. P. Engels. 1866. Prijs ƒ 8.50.
Wanneer ik niet bevreesd was, dat men deze aankondiging van bovengenoemd werk met eene kermisreclame vergeleek, dan zou ik beginnen met eene oproeping aan allen, die door zorgen en verdriet neêrgedrukt zijn, of die de dagtaak voor eene wijl wenschen te vergeten en het voorhoofd te ontrimpelen, aan hen, die ziekte kluistert aan het eenzaam leger, en aan hen, die moede van de verstrooiingen der ‘conversatie’ zich met iets ernstigers wenschen bezig te houden, aan geleerden en dames, aan kooplieden en renteniers, ja aan de ouders, die aan hunne bijna volwassen zonen en dochters goede lectuur wenschen te verschaffen; hun allen zou ik toeroepen: daar hebt gij uw gading. Schaft u Reuters werken aan, en uw kommer zal verdwijnen voor zijne opgeruimde blijmoedigheid, en uw hart zal voedsel vinden in zijn gemoedelijken ernst, en uwe ziel levenskracht in zijne lessen vol praktische levenswijsheid, en uw geest eindelijk, die dreigde te versuffen in het stof der folianten of bij de cijfers van uw kantoorboek, zal verkwikt worden door de weldoende stralen van zijn echten humor. Want vóór alles is Fritz Reuter humorist, een humorist van den echten stempel à la Swift en Steele en Jean Paul - en toch weêr een humorist geheel op zijn eigen manier, volgens zijn eigen echt-nederduitschen volksaard. Zoek bij hem niets van Swift's bijtende satire, noch van de diepzinnige of hoogdravende metaforen van Jean

{==66==} {>>pagina-aanduiding<<}
Paul, hij blijft altijd de goedhartige Nederduitscher met den gullen lach en het open oog; het slechte haat hij, maar met de slechten heeft hij medelijden.
Het zal voor ieder, die Reuter kende en dus (durf ik zeggen) hem liefhad, eene aangename verrassing geweest zijn, toen de heer Engels hem in nederlandsch gewaad in onze vaderlandschc kringen meer ingang trachtte te verschaffen. Maar, ik moet het bekennen, ik was in het eerst ondankbaar genoeg, om maar half tevreden te zijn. Het maakte op mij een effect of men eene gezonde, mollige boerendeern, een bekoorlijk natuurkind, eene baljapon had aangetrokken; ik was eigentlijk benieuwd, hoe zij zich daarin schikken zou. Een ieder, die het eigenaardig naïve, het idyllische van die nederduitsche taal kent, zal mijne vrees niet ongegrond vinden. Ik was verheugd, dat Reuter binnen het bereik mijner landgenooten kwam, maar ik had gehoopt, dat hij hier zou worden geïntroduceerd - laat ik 't maar zeggen - door Cremer in het bevallig Betuwsch gewaad; daarin zou Reutcrs muze zich zeker gemakkelijk en ongedwongen bewogen hebben. Het was waarlijk een werk geweest Cremer wel waardig! Men meene echter niet, nu ik dezen wensch ook na de lezing der nederlandsche vertaling niet onderdruk, dat ik ze als kwalijk geslaagd zou beschouwen. Integendeel, de vertaler of liever (blijkens de voorrede) de vertaalster heeft er alle eer van, de taak was lang niet gemakkelijk, de eigenaardige tint van het orgincel dreigde zoo lichtelijk bij de overzetting te loor te gaan, en toch aarzel ik niet deze vertaling ieder aan te prijzen, die het origineel niet zoo gemakkelijk verstaat of kan meester worden.
De lezers der Vaderlandsche Letteroefeningen zullen spoedig in de gelegenheid gesteld worden met Reuter nader kennis te maken; ik kan dus van hem en zijne werken zwijgen, en het moge slechts als een bewijs van belangstelling gelden, zoo ik enkele aanmerkingen op de vertaling niet achterwege houd. Op den titel heet het eene vrije vertaling; maar, en dit is wel mijne voornaamste aanmerking, die vrijheid is wel wat Napoleontisch, wat heel beperkt. Te veel ziet men aan 't boek nog eene vreemde kleur. Niemand zal het bij de lezing in de gedachte komen een origineelen roman onder de oogen te hebben. Geheel moge dit moeilijk te vermijden zijn; hier en daar hindert het ons Hollandsch oor waar wij lezen: ‘Heer burgemeester’ in plaats van

{==67==} {>>pagina-aanduiding<<}
mijnheer de b.; ook klinkt een ‘kamerraad’ voor een lid van den Hoogen Raad (Kammerrath) leelijk, al was het behoud van dien titel noodig (?) voor de woordspeling met ‘kameraad’ (Dl. I. p. 29); een' ‘Inspector’ noemt men bij ons een rentmecster; ook bij het radbraken der vreemde woorden is wel wat veel op de uitspraak der Duitschers gelet die, zooals bekend is, bij het Fransche ‘ang’ en ‘ent’ de n-g duidelijk laten hooren; een Duitscher zal dus ‘doucement’ uitspreken, ‘doezemang’ bij een Hollander twijfel ik er aan.
Ik zou nog enkele Germanismen kunnen aanhalen, die mij frappeerden als in Dl. III p. 159, ‘die anders een bijzonder vriend van Mijnheer Pochumelskopp wezen wil’ voor ‘die zieh - noemt’ maar ik wil vooral niet van vitzucht beschuldigd worden, en eindig dus met den oprechten wensch, dat ons spoedig door dezelfde bevoegde hand ook Reuters overige novellen, zijn ‘Ut mine Festungstid’, zijn ‘Hanne Nüte’, juweeltjes van gezonden geest, mogen geschonken worden.
G.J. Dozy.
MIJN LEVENSLOOP. Geschiedenis van een Weesjongen. Naar het Zweedsch van Marie Sopnie Schwartz door J.J. Goeverneur. Twee deeltjes. Groningen, P. Noordhoff. 1866. Prijs ƒ 3.00.
Als eenè zonderlinge intrigue en onnatuurlijke toestanden de noodzakelijke vereischten zijn in een roman, dan is dit boek een model-roman te noemen! De schrijfster schijnt er zich bijzonder op toe te leggen, om de menschen ‘van niets tot iets’ te maken. Even als in de kinderen van den arbeid een arme schoenmakers leerling een voortreffelijk beeldhouwer wordt, een verwersknecht een beroemd scheikundige, zoo wordt hier in Mijn Levensloop, een weeskind, wat door een katerboertje uit het weeshuis genomen wordt, om zijn kinderloos huwelijk te verlevendigen, een Inspector over zeer uitgestrekte landerijen en een vermogend man, en zijn vriend, de weggeloopen zoon van een rijken maar brand-gierigen boer...professor te Stokholm.
Ik wil niet zeggen dat deze dingen niet gebeuren kunnen, maar bij de novellen van de schrijfster schijnen deze histories schering en inslag te zijn en te moeten wezen, als of er zonder dat geen boeijend verhaal denkbaar ware.
Toch heeft ook dit werkje veel wat het aanbeveelt. De coquetteric van Margot is zeer sterk geteekend. Ik geloof een man

{==68==} {>>pagina-aanduiding<<}
zou het niet zoo kunnen schilderen. Hiervoor moet men vrouw wezen. Maar het meisje, dat hier een der hoofd-personen van het verhaal is, ondervindt wel al de treurige gevolgen harer ijdelheid en lichtzinnigheid.
Dat haar vorige aanbidder het middel wordt, om zijn medeminnaar, die hem zijne verloofde ontkaapt had, tot zijne vrouw terug te brengen en de bijna uitgebluschte liefde-vlam in hun hart wederom doet opgloren, is wel vreemd, maar niet het vreemdst in dit boek. Intusschen toont het op schoone wijze aan, hoe echtelingen, elkanders geluk bevorderende, inderdaad werkzaam zijn aan hun eigen rust en vrede en vreugde. Die vorige aanbidder is trouwens een meer dan edel mensch, zeker één zooals er hoogst zeldzaam, ja, in de werkelijkheid geloof ik, niet één enkel, gevonden wordt. En dat zijne bruid zich zoo zeer zou vergeten, dat zij de hulde en de teederheid van den niet verkozene ontvangt, omdat die, van haar aanstaanden echtgenoot, zegt iets te weten, wat diens grootmoeder verdriet en ellende zou berokkenen, als het openbaar werd - is te dwaas om te gelooven.
Waartoe het telkens noodig is, dat die weesjongen ('t is geen weesmeisje!) achter de geheimen komt door gedurig een luistervink te wezen, nu eens in een kabinetje, dan achter een beukenhaag, dan weêr voor een open blind, begrijp ik niet, maar pleit niet zeer voor de schrijfster.
Kortom - 't is geen onaardig boekje, maar het behoort niet onder de besten die de vertaalzuchtige Gouverneur ons te lezen gegeven heeft.

Rozendaal.
Tijdeman.

II. Godgeleerdheid.

HERMENEUTIEK VOOR DE SCHRIFTEN DES NIEUWEN VERBONDS, door Dr. J.I. Doedes, Hoogleeraar in de Godgeleerdheid te Utrecht, Kemink en Zoon, Utrecht. 1866. Prijs ƒ 1,25.
Ik zie mij in staat gesteld, de aandacht van het publiek op een belangrijk verschijnsel te vestigen. De vroegere verdediger der onfeilbaarheid van de Apostelen en - dit mag ik er immers bijvoegen? - van de schrijvers des N.T., dr. J.I. Doedes, hoogleeraar in de Godgeleerdheid te Utrecht, heeft een boek uitgegeven over de Hermeneutiek voor de schriften des N.V.

{==69==} {>>pagina-aanduiding<<}
Dit wil zeggen: daarin wordt door hem aangewezen, hoe men te werk moet gaan bij de uitlegging van genoemde schriften 1). En hieruit blijkt dat hij de inspiratie-theorie, vroeger door hem gehuldigd, volgens welke die boeken als onfeilbaar ingegeven, en hunne schrijvers als onfeilbaar moeten beschouwd worden, en derhalve ook die onfeilbaarheid zelve, heeft laten varen.
Immers, wij treffen in dit zijn jongste geschrift zulk eene voorstelling aan van de schriften des N.V. en van hare auteurs, waarbij die ingevings-theorie vervalt, volgens welke deze schrijvers niets anders waren dan werktuigen van den H.G., die bij hun schrijven niet weêrgaven, wat zij zelven dachten, maar slechts wat hun door eene macht van buiten, den H.G., werd geïnspireerd. Wij hooren hem b.v. zeggen ‘dat de schrijvers van het N.T. op dezelfde wijze hebben gedacht en hunne gedachten 2) op dezelfde wijze hebben uitgedukt als andere menschen’ en ‘dat zij zich aan de algemeen geldende regelen van het spreken en schrijven hebben gehouden’ (bl. 4, 5 3)). Maar hij gaat veel verder.
Hij spreekt toch van het leerbegrip van Jezus en de Apostelen (o.a. bl. 8), van dat der onderscheidene Evangelisten en Apostelen (bl. 74), van dat der onderscheidene schrijvers van het N.T. (bl. 33), en verwisselt later dat woord leerbegrip met dat van eerstelsel (bl. 93). Eene uitdrukking, die, dunkt mij, in het geheel niet te pas komt, waar men van de onderstelling uitgaat, dat de schrijvers van het N.T. zóó door den H.G. zijn geïnspireerd, dat zij niet konden dwalen. Immers, volgens deze beschouwing kan nergens in 't N.T. iets geleerd worden, dat geene waarheid behelst of met het elders geleerde in strijd is. De verschillende leeringen, als ik mij zoo mag uitdrukken, zijn volgens diezelfde beschouwing onderdeelen van één leerbegrip of leerstelsel; zoodat er wel sprake mag zijn van één leerbegrip en leerstelsel des N.V., maar niet van verschillende leerbegrippen of leerstelsels der onderscheidene schrijvers.
Elders treedt hij op tegen de ‘inbreuk door de inspiratie-theorie van de oudere Luthersche en Hervormde Dogmatiek op de

{==70==} {>>pagina-aanduiding<<}
vrijheid van den exegeet gemaakt.’ Daar zegt hij dit: ‘De H. Schrift moest zich zelve uitleggen. Maar zij werd geacht zoo geheel door den H. Geest ingegeven te zijn, dat nergens aan werkelijken strijd van de cene met de andere plaats kon of mogt gedacht worden. Dit laatste was nu geen exegetisch resultaat, maar stond als dogmatische stelling voorop: ‘De H. Schrijvers waren “ab omni errore immunes 1),” en nu had men overal aantenemen, dat hetgeen geschreven stond waarheid was. Zoo moest dan elke verklaring, volgens welke bijv. de eene plaats der H. Schrift met eene andere in strijd bleek te zijn, als onjuist verworpen worden. Dát het ééne Evangelie iets zou verhaald hebben, waarmede het verhaal van een ander Evangelie niet overeentebrengen was; dat in één der brieven van den eenen Apostel iets geleerd zou zijn, in strijd met den inhoud van den brief van een ander Apostel; dat een Apostel in den éénen brief iets zou hebben geleerd, waarmede iets uit een van zijne andere brieven niet overeentebrengen zou zijn; dat moest a priori door den exegeet verworpen worden. Men gaf wel toe, dat er ἐνανγιοϕανῆ 2) in de H. Schriften voorkwamen, maar ontkende, dat er ἐναντία 3) in gevonden worden. Men leerde dat de “schijntegenstrijdigheden” uit den weg moesten geruimd worden, en bleef volhouden, dat, indien het somtijds niet gelukte, er toch niet aan een werkelijken strijd gedacht worden mogt. Den uitlegger was voorgeschreven, wat zijn resultaat niet mogt zijn. Aan een geoorloofd en noodzakelijk vrij onderzoek naar den zin van het geschrevene viel op dezen
weg niet meer te denken. Gelukkig geeft het Protestantisme op exegetisch gebied ook nog iets beters te zien.’ (bl. 29, 30).
Derhalve, dr. Doedes verwerpt het aprioristisch vaststellen van de onfeilbaarheid der schrijvers bij het verklaren van het N.T. Maar verwerpt hij hiermede die onfeilbaarheid zelve niet? Gaat hij bij deze theorie niet uit van de onderstelling, dat het t.m. mogelijk is, dat genoemde schrij vers zich zelven en elkander hebben tegengesproken; m.a.w. dat zij feilbaar waren? Men zegge niet, dat hij hier niet beweert, dat die schrijvers zich werkelijk aan die tegenspraak hebben schuldig gemaakt; dat men

{==71==} {>>pagina-aanduiding<<}
bij de exegese niet van te voren mag aannemen, dat zulk een strijd in hunne schriften niet wordt gevonden; dat dit wel ‘exegetisch resultaat’ kan zijn, maar niet ‘als dogmatische stelling voorop mag staan’ en dat de exegeet zoo voraussetzunglos als mogelijk is zijn moet. Is toch die Voraussetzunglosigkeit wel mogelijk? Eischt dr. Doedes zelf niet in zijn boek op meer dan ééne plaats van den exegeet, dat hij aprioristisch te werk ga? B.v., waar hij bl. 48 van hem vordert, ‘dat hij een hart heeft voor die Schriften, voor haren inhoud, voor den grondtoon, den geest, de strekking, waardoor zij gekenmerkt worden’ en er bijvoegt: ‘Het zal hem niet schaden, als hij ze hooger plaatst, hooger waardeert, dan al wat ooit op het gebied van de godsdienst het licht zag’? Waarom moet de exegeet van deze beschouwing der Boeken des N.T., die toch slechts het resultaat kan zijn van het onderzoek naar den inhoud dezer Schriften, uitgaan? Wel, zal dr. Doedes zeggen, omdat die Schriften op deze beschouwing aanspraak maken en men dan eerst aan het geschrevene recht zal laten wedervaren. Maar waarom moet ik dan, als ik tot de overtuiging ben gekomen, dat het N.T. onfeilbaar is ingegeven (om deze uitdrukking wederom en later kortheidshalve te bezigen), dit beginsel bij mijne uitlegging verloochenen? Ja! mag ik het wel doen? Heeft de orthodoxe, die zulk eene beschouwing van de Schrift deelt, op zijn standpunt niet volkomen recht te eischen, dat de Schrift zóó worde uitgelegd, dat alle schijnbare strijd tusschen hare verschillende deelen verdwijnt? Kan ik als exegeet verwerpen of aannemen, wat ik als dogmaticus aanneem of verwerp? Ben ik een ander persoon als ik ga exegetiseeren, dan wanneer ik ga dogmatiseeren? Dr. Doedes verlangt van den uitlegkundige, dat hij de Schriften van het N.T. ‘hoogschat om haren inhoud en ze met eerbied behandelt om de zaken, van welke zij
getuigenis geven’; daar hij anders geen goed exegeet zal zijn. Maar indien het nu waar is, dat diezelfde schriften onfeilbaar zijn ingegeven, moet dan mijne exegese, zal zij de ware zijn, niet van dien aard wezen, dat aan die onfeilbaarheid niet te kort wordt gedaan?
En om nog nader te doen blijken, dat wij met hetgeen wij hier beweren in ons recht zijn, merken wij hier op, dat die hermeneuten, welke aan zulk een ingeving, als waarvan we spraken, geloofden, wel degelijk deze hunne beschouwing van de Schrift in hunne hermeneutiek deden uitkomen.

{==72==} {>>pagina-aanduiding<<}

Dr. Doedes heeft evenzeer als ik het onderwijs genoten van den geleerden H. Bouman en ofschoon hij vóór mij zijne lessen heeft bijgewoond, toch meen ik mij op hem te mogen beroepen als getuige voor de waarheid mijner bewering, dat wel degelijk in zijn hermeneutisch onderwijs de inspiratie-theorie, die hij huldigde, zich aan den dag legde. Om slechts iets te noemen, eene afzonderlijke paragraaf van zijne Hermeneutiek was gewijd aan de analogia doctrinae 1), ook analogia scripturae 2), of wel analogia fidei 3), of regula fidei 4), door hem genoemd. En nu beperkte hij die analogia doctrinae wel tot den hoofdzakelijken inhoud van de Heilige Schrift, maar daarbij werd toch aangenomen en van de onderstelling uitgegaan, dat er niets in de Schrift kan geleerd zijn met dien hoofdzakelijken inhoud, d.w.z. zooals prof. Bouman zich dien voorstelde, of, zooals hij het ook formuleerde, met de doorgaande leer derzelfde Schrift, d.i. wederom wat prof. Bouman voor de doorgaande leer hield, in strijd. De eene plaats der Schrift werd dan ook naar de andere of naar andere plaatsen uitgelegd. Zoo b.v. moest, volgens de bewering van Bouman, Ps. 8:6 5), waar in het oorspronkelijke staat: gij hebt hem (den mensch) een weinig minder gemaakt dan God, vertaald worden: gij hebt hem een weinig minder gemaakt dan de engelen: daar er toch volgens de doorgaande leer van het O.T. een oneindige afstand bestaat tusschen God en mensch. En Rom. 8:23, waar Paulus van den christen zegt, dat hij het zoonschap verbeidt, dit zoonschap niet van de aanneming tot zonen, welke eerst na dit leven zal plaats hebben, maar van de plechtige verklaring tot
zonen worden opgevat, en dat wel, omdat wij, volgens de doorgaande leer des N.V., reeds nu Gods zonen zijn. - De exegeet moet zich dan ook, dat was de eisch van genoemden hoogleeraar, beijveren, om wat 't zij van geschiedkundigen, 't zij van leerstelligen, 't zij van zedekundigen aard in de Schrift onderling scheen te strijden, in harmonie te brengen.
Een dergelijke theorie van uitlegging, om nog op deze de aan-
{==73==} {>>pagina-aanduiding<<}
dacht te vestigen, treft men ook aan in de Hermeneutiek (dezelfde, welke dr. Doedes aanhaalt) van den Deenschen hoogl. Klaussen. Want ook hij liet zich door zijne beschouwing van de Schrift in zijne Hermeneutiek leiden 1).
En zoo is het ook bij anderen.
En wien bevreemdt het?
Te vergeefs zoekt gij echter diezelfde theorie bij dr. Doedes. Wel spreekt hij ook van de analogia doctrinae (bl. 94); maar zij is bij hem iets geheel anders dan bij zijn voorganger.
Zou ik nu op grond hiervan niet mogen aannemen, dat Prof. Doedes ook een geheel andere beschouwing van de Schriften des N.T. deelt?
Doch laat ons, ten einde 't geen we hier zeggen aangaande die beschouwing nog meer te rechtvaardigen, nog het een en ander uit zijn boek overnemen, dat wij in zijn geheel willen mededeelen, om te doen zien, dat ons oordeel over hem juist is.
‘Niemand’ - zoo lezen wij bl. 43, 44 - ‘zal voorbij mogen zien, dat de vijf historische geschriften van het N.T. onderscheiden moeten worden van de een en twintig brieven, en dat van deze te zamen de Openbaring van Johannes, als meer tot de profetische soort behoorende, aanmerkelijk verschilt. Wat dan nog in het bijzonder de historische schriften aangaat, men mag deze, als van verschillende schrijvers afkomstig, niet beschouwen als waren het onderscheidene berigten van dezelfde hand, (het vierde Evangelie is bepaald in meer dan een opzigt van de drie synoptische onderscheiden,) en wat die een en twintig brieven betreft, mag men nimmer vergeten, dat zij evenmin van denzelfden Schrijver afkomstig, als in hetzelfde jaar en voor dezelfde lezers geschreven zijn.’
‘Er kan niet genoeg gewaarschuwd worden tegen het standpunt van die exegeten des N.V., voor wie het N.T. geheel en al gelijk staat met een boekwerk, dat wel uit onderscheidene deelen bestaat, maar dan toch van ééne en dezelfde hand afkomstig is. De onderscheidene schriften des N.V. zijn nu eenmaal niet van dezelfde hand, en hebben, evenals de schrijvers, van wie zij afkomstig zijn, hare bijzondere eigenaardigheden. Men heeft geen regt, om steeds te onderstellen, dat hetgeen de eene schrijver

{==74==} {>>pagina-aanduiding<<}
verhaalt, ook aan de anderen, al zwijgt hij er van, bekend was, evenmin als men aannemen mag, dat het niet vermelden van het een of ander op zichzelf reeds onbekendheid daarmede in zich sluit. Zoo heeft men geen regt, om in het algemeen te onderderstellen, dat hetgeen de een leert ook de overtuiging van den ander moet geweest zijn, al spreekt hij er in het geheel niet over. Alleen wanneer van elders duidelijk blijkt, dat het verhaalde algemeen bekend moet geweest zijn, en het geleerde algemeen als waarheid erkend was in den kring, waartoe die schrijvers behoorden, bewijst het zwijgen iets.’
‘De uitlegger van de Schriften des N.V. zou wel blind moeten zijn, indien hij niet getroffen werd door de groote overeenkomst, die er is bijv. tusschen de drie synoptische Evangeliën, tusschen de brieven aan de Galatiërs en Romeinen, tusschen die aan de Ephesiërs en Kolossensen, tusschen het Evangelie en de brieven van Johannes, en wat dies meer zij. Maar hij zou ook wel blind moeten zijn, indien hij volstrekt geen onderscheid opmerkte tusschen den brief van Jacobus en dien van Paulus aan de Romeinen, tusschen den brief aan de Ephesiërs en dien aan de Hebreën, tusschen de synoptische Evangeliën en het Evangelie van Johannes, blind, indien hij geen onderscheid opmerkte tusschen het leerbegrip van Jacobus, van Petrus, van Johannes, van Paulus. Dit onderscheid mag de exegeet nooit voorbijzien, en dit onderscheid wordt voorbijgezien door hetgeen sommigen de theologische of bijbelsch-theologische uitlegging genoemd hebben, voor zoo ver zij de schriften des N.V. vereenigd als eene organische eenheid beschouwt en behandelt en onophoudelijk den eenen schrijver uit den anderen verklaart en aan den eenen toeschrijft wat de ander gezegd heeft.’ 1)
‘Bij het vergelijken’ - zoo hooren wij hem, bl. 78, 79 zeggen - ‘van de gelijkluidende plaatsen in het N.T. tot opheldering van de bedoeling eens schr. of spr., moet men zich natuurlijk bepalen tot de schriften en woorden van hem, met wien men te doen heeft. Eene plaats uit een brief van Jacobus kan toch moeijelijk eenig licht laten opgaan over de bedoeling van Paulus,

{==75==} {>>pagina-aanduiding<<}
tenzij vooraf reeds uitgemaakt is, dat zij geheel en al eenstemmig dachten over de zaak, die besproken wordt. Een ander geval is het, wanneer men onderzoek doet naar het doorgaand spraakgebruik van het N.T. Daar hebben wij juist plaatsen van andere schrijvers noodig, en worden zij alle vergeleken, dan blijkt ook, dat hetzelfde woord geenszins overal in denzelfden zin wordt gebezigd, bijv. ϰύριος in de Evangeliën en in de Paulinische brieven; de uitdrukking “het huis mijns Vaders,” Joh. 2:16 en 14:2 τὰ ἐπουράνια, Joh. 3:12; Eph. 2:6; Phil. 2:10 enz.’
‘Meer dan gewone voorzigtigheid heeft de uitlegger van het N.T. in acht te nemen met betrekking tot de gelijkluidende plaatsen in de Evangeliën, inzonderheid in de Synoptische. Wat vooral de laatste aangaat, zij verhalen dikwijls hetzelfde, deelen somtijds hetzelfde gesprek of hetzelfde gezegde van Jezus mede, maar niet met dezelfde woorden. Men heeft hier dan verschillende berigten aangaande hetzelfde feit of dezelfde zaak. Maar nu heeft de exegeet geen regt, om van den eenen tot den anderen evangelist te besluiten zonder eenige beperking, en bijv. de woorden des Heeren, zooals die bij den eenen berigtgever zijn opgeteekend, uit het berigt van den anderen te verklaren en aan te vullen. Want, bij eenig verschil in de berigten is de vraag, wat Jezus werkelijk heeft gezegd. Wij moeten daar beginnen met een onderscheid te maken tusschen het werkelijk gezegde en hetgeen dienaangaande berigt wordt 1), en met dit laatste heeft de exegeet te doen. Bijv. volgens Matth. 6:11 heeft Jezus in het “onze Vader” leeren bidden: geeft ons “heden” ons dagelijksch brood; volgens Luk. 11:3: geef ons “elken dag” enz. Nu heeft men geen regt om te zeggen: derhalve is heden = elken dag.’
‘Het eigenaardige’ - dit is zijne verklaring bl. 73 - ‘van de taal der onderscheidene schrijvers des N.T. staat in naauw verband met hetgeen zij ieder voor zich bijzonder hadden in hunne opvatting en voorstelling van het Evangelie’ 2).
‘Bij de verklaring’ - zoo luidt het bl. 90 - ‘van geschriften uit den persoon, van wien zij afkomstig zijn, heeft men ook acht te geven op de periode van zijn leven, waarin hij zoo schreef en zich zoo uitdrukte. Men zal toeh wel geen regt hebben, om hetgeen door iemand als jongeling gezegd is te verklaren uit het-
{==76==} {>>pagina-aanduiding<<}
geen hij in zijn ouderdom geworden is. Zoo zou het wel hoogst bevreemdend zijn, als men den 1en brief van Paulus aan de Thessalonicensen ging verklaren uit den veel jongeren brief aan de Philippensen. Maar evenmin heeft men regt, om het later onder geheel andere omstandigheden geschrevene te verklaren uit het veel vroeger gezegde, alsof niets sedert dien tijd kon gewijzigd zijn 1). Zoo zal men bijv. Phil. I:21b. of 2 Tim. IV:6 niet mogen verklaren uit 1 Thess. IV:15-17.’
Zou dr. Doedes ook wel, indien hij aan de onfeilbaarheid van de S. nog geloofde, aangaande den exegeet gezegd hebben ‘dat hij er wel beangstigd bij moet worden, indien hij zich verantwoordelijk beschouwt voor hetgeen daar geschreven staat’ (bl. 47). Zij die aannemen en van de onderstelling uitgaan, dat het alles waar is, wat de S. bevat, als zijnde onfeilbaar ingegeven, gevoelen zich, geloof ik, niet zoo beangstigd als zij geroepen worden om te rechtvaardigen wat die S. behelst; daar zij toch, om hunne beschouwing van de S. te wettigen, een beroep plegen te doen op de kortzichtigheid van den feilbaren mensch, als die hem belet om de waarheid in te zien van hetgeen schijnbaar onwaar is, maar dat toch waar moet zijn, omdat het door God is ingegeven.
En als hij zelfs beweert, dat grammaticaal onverstaanbaar is, wat wij Openb. XII:7 aantreffen (bl. 101), ontmoeten wij hier dan niet eene verklaring, die de exegeet, welke de onfeilbaarheid der S. aanneemt, wel niet zal onderschrijven; daar deze toch indien hij ook belijdt dat het aangehaalde gedeelte van de Openb. nu nog grammaticaal onverstaanbaar is, de hoop zal uiten, dat men toch eenmaal wel een gezonden zin aan dat woord der S. zal weten te geven, en ook bij de erkentenis van de mogelijkheid dat de mensch 't nooit zóóver zal brengen, dit aan zijne bekrompenheid, niet aan de gebrekkige schrijfwijze van den auteur der Openb., zal wijten.
Mij dunkt het is duidelijk: dr. Doedes heeft zijne vroegere beschouwing van de S. vaarwel gezegd.

Moeten wij ons over dezen vooruitgang - want zoo noemen wij het - in den Utrechtschen hoogleeraar niet verblijden? Ongetwijfeld. Maar toch zou onze vreugde hierover grooter, of wilt

{==77==} {>>pagina-aanduiding<<}
gij liever, onvermengd zijn, indien wij hier niet bedachten wat ons weemoedig aandoet.
Toen wij dien vooruitgang opmerkten, vroegen wij ons zelven: hoedanig moet het oordeel over dr. Doedes zijn van hen, die het anathema uitspreken over de moderne leden der Herv. kerk, omdat zij niet, zoo als zij, zich houden aan 't geen zij noemen de leer der kerk. Onder de voornaamste punten dier leer wordt immers ook door hen gerangschikt: de onfeilbaarheid der Schrift? En prof. Doedes ontkent ze.
Maar ik vroeg mij zelven tevens af: welk vonnis moet dr. Doedes, als hij zich gelijk wil blijven, over zich zelven vellen? Laat ik hier eene zinsnede aanhalen uit zijne oratie over ‘het regt der vrijheid, niet alleen voor de Theologie, maar ook voor de Christelijke Kerk,’ 1) zooals zij voorkomt in het woord, door 't Hoofd bestuur der confessioneele Vcreeniging aan de Herv. Gemeente in Nederland gericht, en dat getiteld is: De Moderne Predikanten en 't Leeraarambt. Nadat aldaar (bl. 13 vv.) tot de geliefde Broeders en Zusters de heusche vermaning is gericht om de moderne Predikanten toch niet te erkennen als hunne Leeraars; en dat wel omdat zij - zoo echt christelijk weet dat Hoofdbestuur zich uit te drukken, - ‘oneerlijkheid en kwade trouw plegen,’ daar zij ‘de leer der Kerk bestrijden’, zoodat zij dan ook ‘geen recht hebben om het leeraarambt in de Nederd. Herv. Kerk te bekleeden,’ en het ‘toch in den aard der zaak ligt dat eene vereeniging, een kerkgenootschap niet kan bestaan, waarin sommige hoofdleiders de beginselen waarop dat genootschap is gebouwd, vrijelijk mogen bestrijden - wordt het volgende uit de genoemde oratie van dr. Doedes met belijdenis van instemming overgenomen: ‘De Kerk kan niet goedkeuren dat aan dezen (moderne theologen) het leeraarambt wordt toevertrouwd, of zij moet haren oorsprong vergeten - en meenen, dat zij bloeijen kan, ook al verloochende zij haren Heer. Van hare vrijheid gebruik makende, verzet zich de Kerk tegen de beginselen en leeringen, welke tegen hare geloofsleer gekant zijn, en derhalve weigert zij hen, die dergelijke beginselen en leeringen zijn toegedaan, als bedienaars dés evangelies in de Christelijke gemeente te ontvangen en te beschouwen.’
Derhalve geen Leeraren geduld, die beginselen en leeringen zijn toegedaan, welke tegen de geloofsleer der Kerk zijn

{==78==} {>>pagina-aanduiding<<}
gekant? Maar dan wel Hoogleeraars, die jongelieden vormen voor het leeraarsambt in diezelfde Kerk? Maar dan wel prof. Doedes, Hoogleeraar in de Godgeleerdheid te Utrecht, die met die vorming zich belast, maar die dan toch dat kardinale artikel in de geloofsleer der Kerk: de onfeilbare ingeving van de S. loochent en in zijne hermeneutische lessen, welke hij aan jongelui geeft, welke eenmaal als leeraren in de Herv. Kerk wenschen op te treden, van eene S. beschouwing uitgaat, waarbij die onfeilbaarheid der S. metterdaad wordt verloochend?
Dat toch gezegde onfeilbaarheid tot de leer van de Kerk, genomen in den zin, waarin 't hierboven is bedoeld, behoort, weet ieder, die niet onbekend is met de Belijdenis des geloofs der Geref. Kerk in Nederland. Immers, art. 2 luidt: ‘Ten tweede geeft Hij (God) zich zelven ons nog klaarder en volkomelijker te kennen, door zijn heilig en goddelijk Woord. En art. 3: Wij belijden, dat dit Woord Gods niet is gezonden noch voortgebracht door menschelijken wil; maar de heilige mannen Gods hebben dat gesproken, gedreven zijnde door den H.G., gelijk de heilige Petrus zegt. Daarna heeft God, door een zonderlinge zorge, die Hij voor ons, en onze zaligheid draagt, zijnen knechten den Profeten en Apostelen geboden, zijn geopenbaard Woord in geschrifte te stellen: en Hij zelf heeft met zijn vinger de twee tafelen der wet geschreven. Hierom noemen wij zulke schriften: heilige en goddelijke Schrifturen. En art. 4: Wij vervatten de H. Schrifturen in twee boeken des O. en des N.T., welke zijn kanonieke boeken, daar niet tegen valt te zeggen. Hierop volgt een opsomming van de boeken der S.; waarvan dan getuigd wordt in art. 5: alle deze boeken alleen outvangen wij voor heilig en kanoniek, om ons geloof naar dezelve te reguleeren, daarop te gronden, en daarmede te bevestigen. En gelooven zonder eenigen twijfel al wat in dezelve begrepen is. Ook wordt, om niet meer aan te halen, in art. 7 van de S., welke die boeken uitmaken, gezegd: Het is den menschen, al waren het zelfs Apostelen, niet geoorloofd anders te leeren, dan nu geleerd is door de heiligc Schriftuur. Ja! al ware het ook een Engel uit den hemel, gelijk de Apostel Panlus zegt. Want dewijl het verboden is den woorde Gods iets toe, of iets af te doen, zoo blijkt daaruit wel, dat de leer deszelven zeer volmaakt en in alle manieren volkomen is. Men mag ook geener menschen schriften, hoe heilig zij geweest zijn, vergelijken bij de Goddelijke Schrifturen. Want alle menschen zijn uit

{==79==} {>>pagina-aanduiding<<}
zichzelven leugenaars en ijdeler dan de ijdelheid zelve. Daarom verwerpen wij van ganscher harte al wat met dezen onfeilbaren regel niet overeenkomt: gelijk ons de Apostelen geleerd hebben, zeggende: Beproeft de geesten of zij uit God zijn. Item: zoo iemand tot u komt, en deze leer niet medebrengt, ontvangt hem in uw huis niet.’
Durft prof. Doedes verklaren dat de beginselen en leeringen, in deze artikelen vervat, door hem bij zijn hermeneutisch onderwijs worden gehuldigd. Ik geloof, op grond van hetgeen ik uit zijn boek over de hermeneutiek heb aangehaald, recht te hebben om te zeggen dat de erkentenis hem betaamt, dat hij van andere beginselen uitgaat en geheel iets anders leert.
En dan toch dit vonnis over die mod. predikanten, omdat zij in strijd zijn met de leer der kerk!
De leeraren der herv. kerk mogen niet afwijken van die leer, maar wel de hoogleeraren, die toekomstige leeraren dier kerk opleiden en hen er toe brengen!
Hoe kan men toch blind zijn voor eigen gebreken!
Gebreken? Maar neen! dit woord, - ter neder geschreven, omdat ik mij plaatste op het standpunt, waarop dr. Doedes moet staan, indien het ten minste nog hetzelfde is, als hetwelk hij innam, toen hij bovenbedoclde oratie hield, - wij herroepen het.
Het is waarlijk geen gebrek in den Utrechtschen hoogleeraar te noemen, dat hij die onhoudbare bewering aangaande de onfeilbaarheid van de S., weleer door hem verdedigd, niet meer is toegedaan. Wij juichen, afgezien van de inconsequentie, waaraan hij zich schuldig maakt, deze verandering in zijne denkwijze zeer toe. En zullen anderen, die meenen dat aan de Utrechtsche Hoogeschool niet anders dan de ‘geloovige wetenschap’ wordt gedoceerd, zich zeer teleurgesteld zien, als zij met deze ketterij van prof. Doedes bekend worden, - ze bezorgde ons, ofschoon onze vreugde niet onvermengd was, eene blijde verrassing.
Het is ons toch gansch niet onverschillig, welk onderwijs aan de inrichtingen voor Hooger Onderwijs in ons Vaderland gegeven wordt.
En er is geen gegronde uitlegging van de schriften des N.T. mogelijk, wanneer men daarbij uitgaat van die ingevings-theorie, die door dr. Doedes zelven vroeger werd gehuldigd. Wij onderschrijven geheel wat wij hem bl. 9 en 10 hooren zeggen:
‘De zoogenaamde “geloovige exegese” is waarlijk niet altijd’ (maar dan toch wel eens?) ‘de meest getrouwe en onbevoor-
{==80==} {>>pagina-aanduiding<<}
oordeelde exegese, en den uitlegger, die begint met de verzekering, dat hetgeen in het N.V. geschreven staat reeds daarom voor hem waarheid is, omdat het daar geschreven staat, en die zoo plegtig verklaart, dat hij in de Schrift Gods Woord ziet en eerbiedigt, hem vooral mag men wel toeroepen: zie dan vooral toe, dat gij die Schriften niet laat zeggen wat gij er gaarne in lezen zoudt. De eer van voor de “norma credendorum” gehouden te worden is de H. schriften des N.V. niet zelden ook op de eer van het martelaarschap te staan gekomen. Wat heeft men al niet uit dat N.T. gehaald, d.i. wat heeft men er al niet ingebragt!’
Voor dit gevaar, voor zoo ver het voortvloeit uit het vooropzetten van eene inspiratie-theorie, welke daartoe noodzakelijk moet leiden, hebben wij wat prof. Doedes betreft, niet te vreezen.

Hebben wij nu hiermede de eenige verdienste van zijn boek over de hermeneutiek ter sprake gebracht?
Geenszins. Er is veel meer te prijzen. De in het licht gestelde inconsequentie van den S. daargelaten, zeggen we dat we met het uitstekendste genoegen zijn boek gelezen hebben. Helder is de voorstelling van het begin tot het einde. Aan die helderheid paart zich volledigheid. 't Boek getuigt van veel studie. Het is duidelijk: de S. heeft kennis genomen van al wat er belangrijks op dit gebied is verschenen. Hij heeft zijn onderwerp behoorlijk doordacht. Hij loopt nergens over 't geen hij bespreekt oppervlakkig heên. In een woord: hij doet zich kennen als iemand, die berekend is voor de gewichtige taak, hem, als hermeneut en interpres van het N.T., opgedragen.

Zullen we hier nu eene schets laten volgen van 't geen het boek van dr. Doedes inhoudt? Maar voor hen, voor wie dit bock geschreven is, zou zulk een schets weinig belangrijks behelzen. In plaats daarvan willen wij liever de verklaring afleggen dat de kennismaking met dit jongste geschrift van den Utrechtschen hoogleeraar ieder is aan te bevelen, die zich tot een goed exegeet wil vormen. Men make zich dus bekend met dien inhoud, door 't werk zich zelven aan te schaffen - iets wat niemand zal berouwen.

Hebben we volstrekt geen aanmerkingen? Maar wie leest ooit een boek zonder eenige aanmerking te maken? En zoo hebben wij

{==81==} {>>pagina-aanduiding<<}
ze ook en daaronder die wij belangrijk genoeg achten, ja die wij ons gedrongen gevoelen, onder de oogen van den S. te brengen. Wij zouden namelijk wel de volgende vragen tot hem willen richten.
Is op blz. 2 verv. (§ 2) wel gedacht aan het geval, dat iemand woorden gebruikt, om zijne gedachten te verbergen, iets waarvan de bekende Talleijrand wordt beschuldigd?
Heeft de S. blz. 13 (§ 10) wel genoegzaam de door hem gevolgde wijze van behandeling gerechtvaardigd? Zou de geschiedenis van de Hermeneutiek niet tot de Inleiding behooren?
Waarom heeft de S. bl. 16 van niemand vóór Clemens Alexandr., bv. van den auteur van den zoogenaamden Brief van Barnabas, die de allegoristische verklaringswijze in beoefening bracht, melding gemaakt?
Zou 't niet goed zijn geweest, indien de S. op bl. 26 ook gewezen had op Renan en gewaarschuwd voor zijne exegese, zoo willekeurig als er maar eene kan gedacht worden?
Bl. 40 wordt gezegd, dat eerst zal worden aangewezen de taak, welke de uitlegger heeft te vervullen en in de 2e plaats de weg, langs welken hij het doel kan bereiken. Maar nu treft men reeds bij no. 1 (zie bl. 41 verv.) aan wat tot dien weg behoort. Zou die zwarigheid niet vermeden zijn, indien bij de ontwikkeling van de voorbereidende werkzaamheid bl. 60 verv. ware opgenomen alles wat tot die voorbereiding moet gebracht worden en dus ook wat reeds in het 1. hoofdstuk is vervat?
Heeft de S. niet vergeten bl. 7 aanm. 5 onder de werken, die voor de taalkundige behandeling van N.T. van groote waarde zijn, te vermelden: Hermann. ad Vigerum en Lobeek ad Phrynichi Eclog.?
Had bl. 88 § 37 niet nog gewag dienen gemaakt te zijn van het voor de Bijbelsche Archeologie geenszins onbelangrijke Handbuch der Hebraïschen Alterthümer van dr. Joh. Heinr. Kalthoff, tot onze verwondering ook door Hagenbach, naar wien de S. verwijst, niet vermeld?
Bl. 92 verv. handelt de S. afzonderlijk over de dogmatische verklaring. Maar is dit juist? Behoort zij niet tot de historische? De S. zegt zelf blz. 56, dat ‘de persoon, wiens woorden men verklaart, even als andere historische bijzonderheden, geacht worden moet, een deel uit te maken van de historische stof, waarover de exegeet bij de historische verklaring te beschikken heeft.’ En p. 88: ‘Bij de historische verklaring komt vooral de persoon, wiens woorden

{==82==} {>>pagina-aanduiding<<}
men verklaart, in aanmerking. Hij moet, voor zoover hij van elders bekend is, licht verspreiden over zijne eigene woorden. Uit zijne levensgeschiedenis, uit zijn' levenstoestand, uit zijne levensbeschouwing, uit zijn standpuat, denkwijze 1), gemoedstemming moet zijn gezegde, zijne rede toegelicht worden, opdat hij zóó in waarheid zelf de uitlegger van zijne woorden zij. Dit is een bepaald historisch onderzoek, waaraan men de Schriften des N.V. nooit mag onttrekken.’ En blz. 93. ‘Voor zoover men de bekende denk- en ziensuijze 2) van den schr. of spr. te hulp roept, is men eigenlijk op het gebied van de historische interpretatie.’ Maar moet dan de verklaring van iemands woorden uit geheel zijne denkwijze, uit geheel zijn leerbegrip of leerstelsel, waaronder dr. D. de dogmatische verklaring verstaat, niet tot de historische gebracht worden? Die vraag is toch wel niet ontkennend te beantwoorden, omdat hier sprake is van de geheele denkwijze en het geheele leerbegrip of leerstelsel van dèn schrijver of spreker? Ik zie volstrekt niet in, hoe dit laatste genoegzamen grond oplevert om tusschen de historische en dogmatische interpretatie te onderscheiden. Wij voor ons zouden dan ook, wat de S. bl. 92 verv. tot de laatste heeft gebracht, onder de eerste rangschikken.
Nog zou ik wel willen opmerken dat wij wel gewenscht hadden, dat de S. meer had doen uitkomen de noodzakelijkheid voor den exegeet om aangaande de echtheid of onechtheid van de Schriften des N.V. behoorlijk te zijn ingelicht (iets wat vooral voor 't geen hij de dogmatische verklaring noemt een eerste vercischte is); alsmede omtrent de kwestie of wel hetgeen door een of meer der Evangelisten als woorden van Jezus wordt vermeld werkelijk door hem gesproken is. Wij geven toe dat men ook te veel in de Hermeneutiek kan opnemen. Wij denken hier aan de hermencutiek van C.G. Wilke, met name aan 't geen daarin voorkomt onder de rubriek ‘Construction der neutestamentlichen Rede’; maar toch konden wij den geuiten wensch niet onderdrukken. Wat wij hier verlangen behoefde ook niet zoo veel ruimte in te nemen.
Ziedaar wat wij den S. in bedenking wilden geven. Wij doen het in de hoop, dat, als een tweede editie van dit zijn

{==83==} {>>pagina-aanduiding<<}
voortreffelijk boek noodig zal zijn - iets wat wij hem van harte toewenschen - ons zal blijken, dat wij niet geheel te vergeefs deze bezwaren hebben medegedeeld.

Wij besluiten deze beoordeeling met den drievoudigen wensch: dat dr. Doedes spoedig eene nieuwe uitgave bezorge van zijne bekende en hoogstbelangrijke Verhandeling over de Tekstkritiek van de Schriften des N.V., waarvan wij hem zelven hooren zeggen, dat het tijd is dat zij in eene nieuwe gedaante verschijne; dat hij door afzonderlijke opstellen te leveren over moeilijke gedeelten van het N.T. in de behoefte voorzie, waarop door hem blz. IV, V, van zijn Voorwoord wordt gewezen; en dat hij nog lang zich in staat zie zulk grondig en vrijzinnig onderwijs te geven, als waarvan dit boek getuigt.
Olst.
H.E. Stenfert Kroese.
PAULUS NACH DER APOSTELGESCHICHTE. Histoscher Werth dieser Berichte. - Eine von der Haager Gesellschaft zur Vertheidigung der christlichen Religion gekrönte Preisschrift von Ch.J. Trip, Superintendent und reformirter Prediger zu Leer in Ostfriesland, correspondirendes Mitglied der Haager Gesellschaft zur Vertheidigung der christlichen Religion. - Leiden, Druck und Verlag von D. Noothoven van Goor. 1866. - XII en 275 bladz. Prijs ƒ 3.25.
Het begin van den titel is bijzonder juist. Men klaagt vaak over de dubbelzinnigheid der titels van vele boeken, die soms geheel wat anders doen verwachten dan hetgeen de schrijver inderdaad geeft. Die klagt kan den heer Trip niet treffen, wanneer wij hem zijne bekroonde verhandeling zien noemen: ‘Paulus nach der Apostelgeschichte.’ Een dertigtal jaren geleden zou men een dergelijk opschrift minder spoedig hebben begrepen. Toen kende men slechts één Paulus. Dezen kon men des noods met allerlei titels vereeren, behalve met dien van: ‘nach der Apostelgeschichte.’ Sedert is de gedaante der geschiedkundige aarde aanmerkelijk veranderd. De nieuwere kritiek heeft den ouden Paulus, zooals hij gedurende vele eeuwen in de handboeken en in het geheugen der christenen had geleefd, naauwkeurig in oogenschouw genomen. En zij heeft toen bevonden, dat hij was zamengesteld uit twee personen, uit den Paulus der brieven en den Paulus der Handelingen. M.a.w. Het beeld van den apostel Paulus, ontworpen met behulp zijner brieven, ver-
{==84==} {>>pagina-aanduiding<<}
schilt hemelsbreed van het portret, door den schrijver van de Haudelingen der Apostelen geteekend. Het verschil is zoo groot, dat de vurigste aanbidders der onfeilbaarheid van bijbelsche berigten, zich genoodzaakt zien van ‘schijnbaren strijd’ te gewagen.
Hoe en wanneer men tot deze ontdekking is gekomen? Toen men met ernst begon te vragen naar het ontstaan en de oorspronkelijke bestemming der verschillende boeken des bijbels. Toen Griesbach het gewaagd had - 't was op het laatst der voorgaande eeuw - af te wijken van het gewone gevoelen en niet langer in de Handelingen der Apostelen het oudste handboek van kerk-geschiedenis te zien, maar een regtvaardiging van Paulus' gedrag, wat betreft zijne opneming van heidenen in het christendom. Deze zienswijze vond bijval, doch ook tegenspraak. Het gemeen-goed van vele geleerden zou zij eerst worden, als Schneckenburger haar in bescherming nam. Hij deed dit in zijn werk Ueber den Zweck der Apostelgeschichte, dat in 1841 te Bern verscheen. De eenzijdigheid in het voorstellen der geschiedenis, waaraan de schrijver der Handelingen zich heeft schuldig gemaakt, deed hij duidelijk uitkomen; terwijl hij diens gehcele werk deed kennen als een poging om den apostel Paulus te verdedigen tegen de beschuldigingen, waaraan hij van de zijde der joodsch-ehristelijke partij bloot stond. Om dit doel te bereiken had Lucas, naar de beschouwing van Schneckenburger, het karakter van Petrus en de zijnen naar dat van Panlus gewijzigd en het beeld van dezen geschetst met kleuren aan het jodenchristendom ontleend, zoodat het verschil tusschen beiden niet zoo groot meer bleek te zijn als het oorspronkelijk was geweest.
De weg, door Schneckenburger ingeslagen, werd door de Tubingsche school gevolgd en hoe langs hoe meer begaanbaar gemaakt. Het waren met name F.C. Baur, Schwegler, Zeller, Bruno Bauer en Volkmar, die met een overvloed van bewijzen de hoofdzaak van het reeds verkregen resultaat der kritiek bevestigden. Zij konden verschillend oordeelen over vele punten van ondergeschikt belang, zelfs over de nadere bepaling van het hoofddoel des schrijvers. Baur kon diens arbeid een ‘Vermittlungsversuch und Friedensvorschlag eines Pauliners’ noemen; Schwegler kon er meer bepaald een ‘Schutzschrift für den Heidenapostel’ in zien; terwijl Zeller zich goed met de bepaling van zijn schoonvader, Baur, vereenigen kon en Bruno Bauer den vrede tusschen joden- en hcidenchristenen als reeds geteckend

{==85==} {>>pagina-aanduiding<<}
en ons boek de Handelingen als den ‘Ausdruck und Abschluss des Friedens’ beschouwde, om straks in Volkmar een geestverwant te vinden, die dit werk geschreven achtte met het doel om Paulus als regtzinnig (in den toenmaals geldenden zin van dat woord) voor te stellen. Bij alle verschil waren zij het hierin eens: het doel des schrijvers was niet in de eerste plaats, een geschiedkundig werk te leveren, maar in het belang van de een of andere kerkelijke partij als geschiedschrijver op te treden. Stond dit eenmaal vast, dan werd 't nu de vraag: welke waarde mogen wij, uit een geschiedkundig oogpunt beschouwd, aan zijne mededeelingen hechten? Dat zij geen onbepaald geloof verdienden, was een uitgemaakte zaak. Doch waar de grens te trekken? Of is het aanwijzen van de scheiding tusschen geschiedenis en verdichting hier een onmogelijkheid?
Verschillend was het oordeel der geleerden. Schueckenburger had het werk van Lucas niet zuiver geschiedkundig genoemd en op vele onjuiste voorstellingen gewezen. De Tubingers gingen voort op dien weg en poogden door zorgvuldige schifting het onware van het ware af te zonderen. Doch lieten de meesten althans nog enkele mededeelingen van den schrijver der Handelingen als geloofwaardig staan; Bruno Bauer meende hier niet dan verdichting te moeten zien. Hij bleef intusschen met dit gevoelen alleen staan.
Het is bijna overbodig te herinneren, hoe de kritiek die van Duitschland en bepaald van Tubingen uitging, allerwege heftigen tegenstand vond. Doch hoe ook bestreden, zij opende tegelijkertijd de oogen harer vijanden. De bewijzen waren in den regel te overtuigend om voortdurend met drogredenen op zijde geschoven te worden. Wat het meest in het oog sprong, moest men wel toegeven. Van daar dat zoovelen, die beweren zich volstrekt niet met de resultaten der ‘negatieve kritiek’ te kunnen vereenigen, toch vele harer slotsommen omhelzen, zij het ook schoorvoetend en met behoud van het noodige aantal restricties. Dit geldt o.a. van hetgeen de kritiek aan het licht heeft gebragt aangaande de geloofwaardigheid der Handelingen. Meyer b.v. zegt er van, in de inleiding tot zijn kommentaar op dit boek: ‘Sie hat sehr verschiedene Stufen von dem niedern Grade der die Historie verhüllenden Sage an bis zu dem der lebendigen unmittelbaren Zeugenschaft; sie ist in den einzelnen Parthieen der freien historischen Kritik zu unterwerfen, dabei aber [...]

{==86==} {>>pagina-aanduiding<<}
und Ungerechtigkeit zu verschonen, welche ihr von Baur und seiner Schule nach dem vorsichtigeren, aber auch weniger consequenten Vorgange von Schneckenburger reichlich widerfahren.’ Het voorbeeld van Meyer leert, dat men volstrekt geen volbloed Tubinger behoeft te zijn, om de geloofwaardigheid der Handelingen, die vroeger onaantastbaar scheen, aan redelijken twijfel onderhevig te achten. Doch waar deze twijfel eenmaal bestaat, is het van groot belang te weten, hoever hij zich uitstrekken mag om op den naam van wetenschappelijken twijfel aanspraak te kunnen blijven maken. Mogten hier de resultaten der nieuwere kritiek onvoorwaardelijk worden overgenomen? Maar zij zijn immers nog niet boven alle bedenking verheven? Zij verdienen voor het minst nog wel eens opzettelijk en ernstig getoetst te worden. Dit begrepen ongetwijfeld de bestuurders van het Haagsch Genootschap tot verdediging van de christelijke godsdienst, toen zij als antwoord op een hunner prijsvragen verlangden:
‘Een onderzoek naar de historische waarde der berigten omtrent den Apostel Paulus in de Handelingen der Apostelen voorkomende, met het oog op de bedenkingen, die daartegen worden ingebragt.’
Het boek, waarvan de titel hierboven werd afgeschreven, heeft aan het stellen dezer vraag zijn ontstaan te danken. De heer Trip was zoo gelukkig den uitgeloofden prijs te ontvangen. Of hij dan werkelijk een onderzoek heeft ingesteld en op schrift gebragt naar de historische waarde der berigten omtrent den Apostel Paulus in de Handelingen der Apostelen voorkomende enz? Ik ben immers begonnen met te zeggen, dat de aanhef van den titel zijner verhandeling bijzonder juist is? ‘Paulus nach der Apostelgeschiehte.’ Dien te erkennen als den waren Paulus en zoo goed mogelijk voor te stellen als één en denzelfden met zijn beroemden naamgenoot, den grooten apostel der heidenen, die o.a. brieven schreef aan de gemeenten van Galatie, Korinthe en Rome, dit heeft Trip zich als het doel van zijn onderzoek voorgehouden, blijkens de slotsom van zijn geschrift. Hij noemt daarentegen in het begin, S. 23, als ‘Zweck der Aufgabe’, die hem bezig zal houden, de beantwoording der vraag: ‘Sind die neueren Kritiker mit ihrer Bedenken gegen die Geschichtlichkeit der Berichte der Apostelgeschichte über Paulus in ibrem guten Rechte, oder sind die von ihnen beigebrachten Beweise nicht so stichhaltig, dass wir triftige Gründe hätten von der alten, diese Berichte als wahr und wirklich auffassenden

{==87==} {>>pagina-aanduiding<<}
Ansicht abzuweichen? Oder aber lässt sich eine solche Vermittelung dieser widerstreitenden Auffassungen finden, durch welche beiden Theilen ihr Recht wird?’
Ik schreef die woorden in hun geheel over, omdat men er den geest des schrijvers uit proeven en tevens zijne beschouwing van het vraagstuk in kwestie uit zien kan. Op de eerste vraag moet natuurlijk met een plegtig: neen; op de tweede met een even stellig: ja, geantwoord worden.
Intusschen meen ik te moeten betwijfelen, of Trip de bedoeling der voorgestelde prijsvraag goed heeft gevat. Uit zijne omschrijving van het doel zijner taak zou volgen, dat de bestuurders van het Genootschap de uitkomst van het verlangde onderzoek zelven hadden opgegeven en niet een zelfstandig, onpartijdig onderzoek naar de historische waarde der berigten, omtrent Paulus in de Handelingen voorkomende, hadden gevraagd, maar: een bestrijding der bedenkingen, tegen de geloofwaardigheid der bedoelde berigten ingebragt, en een zamenkoppeling der ingebragte bedenkingen, die niet weg te redeneren zijn, met de oude voorstelling, die het bestaan dier bedenkingen uitsluit. Het pleit wel voor de lankmoedigheid en onpartijdigheid der heeren bestuurders van het H. Genootschap, dat zij een man bekroonden, die zulk een hatelijk licht durfde werpen over hun wetenschappelijk karakter. Zij hebben stellig begrepen, dat zijn misstap 't gevolg was van zekere geesteszwakheid, die hem zijne beoordeelaars naar zichzelven deed afmeten. Hij toch betoont zich, in geheel zijn boek, een warm vriend der ‘Vermittelung.’ De lezers der Kerkelijke Courant, die met Trip's verhandeling nog geen kennis hadden gemaakt, hebben dit, op den jongsten 17den November, van den heer J.H.d.R. uit 's H. kunnen vernemen. Want deze kent onzen oostvrieschen superintendent een wapenrusting toe ‘van heldere kennis, grondige wetenschap, juist oordeel en wakkere onpartijdigheid’; terwijl hij met 't oog op zijn jongste geschrift de motie van orde wil ondersteunen: ‘Wetenschappelijke godgeleerdheid, de alledaagsche sloopingskunst moede en met afbraakpuin beladen, juicht deze zeldzame proeve van bekwaamheid in herstellen en opbouwen gaarne toe.’ Les beaux esprits se rencontrent.
Hoewel ik gaarne erken, dat zij in het kader der hier bedoelde ‘wetenschappelijke godgeleerdheid’, uitstekend goed op hare plaats is, zoo kan ik toch in de wijze, waarop Trip het gevoelen zijner

{==88==} {>>pagina-aanduiding<<}
tegenpartij refereert, geen ‘zeldzame proeve’ zien. Ze is one overbekend, de voorstelling der kritische beschouwing van eenig bijbelboek als een hard lot, dat zulk een geschrift dragen moet, ‘nämlich für unächt erklärt und zur Seite geschoben zu werden’, S. 5. Zoo ook de beteekenis van bijvoegsels als dit: ‘und wenigstens 17 Jahrhunderte lang hat die Kirche Christi klug ersonnenen Fabeln irgend eines unbekannten Verfassers Glauben geschenkt’, waarmede, S. 32, de vermelding van veler ongunstig oordeel over de geschiedkundige waarde der berigten aangaande Paulus in de Handelingen, wordt besloten. En meer dergelijke treffende zinsneden, die ieder lezer wanneer hij zulks verkiest, gemakkelijk vinden kan.
Trip ziet in de Handelingen der Apostelen ‘ware geschiedenis’ - mij dunkt: geschiedenis alleen zou voldoende zijn - en wijst alzoo, blijkens zijne redenering S. 5, zichzelven een plaats aan onder de ‘Theologen der vermittelnden Riehtung’. Hij moge onder dezen niet in de achterste rijen staan; hij deelt dan ook ruim in hunne gebreken. Hij is, als zij allen, van een tweeslachtige natuur. De wetenschap pluimstrijken, maar hare resultaten zoolang mogelijk verachten; de kritiek eerbiedigen, maar hare toepassing hyperkritiek noemen; jegens de overlevering zich vrij achten, maar aan haar invloed gebonden zijn; het zijn kenmerken van het hinken op twee gedachten, dat wij bij alle ‘Tbeologen der vermittelnden Richting’ aantreffen en waarnaar wij bij Trip geen oogenblik meer behoeven te zoeken, als wij slechts een paar bladzijden zijner verhandeling hebben gelezen. Hij heeft gegeten van den boom der kennis; maar 't ontbrak hem aan den moed - of aan de kracht - om op den ingeslagen weg voort te gaan. Deze beschuldiging met bewijzen te staven, is zeer ver van moeijelijk. We komen daartoe van zelf in de gelegenheid, wanneer we in korte trekken onze lezers wat nader met Trip's werk bekend willen maken.
De XII eerste bladzijden bevatten, behalve den titel, slechts een inhoudsopgave van het boek, zeer ruim gedrukt, misschien om den uitgever tot verontschuldiging te strekken, dat hij den prijs van het werk - 275 bladzijden - op ƒ 3.25 bepaalde.
Trip heeft zijne verhandeling in twee deelen gesplitst, ieder deel in drie onderafdeclingen en deze weder in hoofdstukken, die uit paragraphen zijn zamengesteld. Voorts een Einleitung tot ouverture en een Schlusswort tot finale.

{==89==} {>>pagina-aanduiding<<}

Het Haagsch Genootschap had een onderzoek naar de historische waarde der berigten omtrent Paulus in de Handelingen voorkomende, verlangd, ‘met het oog op de bedenkingen, die daartegen worden ingebragt.’ Dien overeenkomstig achtte Trip het van zijn pligt, in de Inleiding een overzigt te geven van de bedenkingen, die ‘tegen de Handelingen der Apostelen zijn ingebragt.’ - De uitdrukking is van den auteur en verschoonbaar op het standpunt, waarop men in kritische onderzoekingen slechts moedwillige, baldadige pogingen ziet om het leven van onschuldige geschriften te verwoesten en achtingswaardige schrijvers aan bespotting bloot te stellen. - Het kritisch streven van onzen tijd wordt in een eerste hoofdstuk herdacht en daarbij herinnerd, hoe de Handelingen in den geweldigen stroom werden medegesleept, al had ‘Jahrhunderte lang keine Hand sie feindlich berührt.’ Als geschiedkundig overzigt der kritiek op de Handelingen, worden daarna in een 2e Hoofdstuk, de denkbcelden over dit boek van Schneckenburger, F.C. Baur, Schwegler, Zeller, Bruno Baner en Volkmar ontvouwd. Men kan vragen: waarom geen acht geslagen op de bedenkingen tegen de geloofwaardigheid der Handelingen, die reeds vóór Schneckenburger ter sprake zijn gebragt? Trip antwoordt, S. 6: omdat deze door de latere critici toch zijn overgenomen en dus van zelve ter sprake komen. Om dezelfde reden had zijn overzigt, hoewel niet te wijdloopig, S. 7-22, toch korter kunnen zijn. Er ware dan welligt een geschikte plaats gevonden om de namen te vermelden van hen, die zich in en buiten Duitschland, met meer of minder afwijkingen, aan de korypheën der tubingsche school hebben aangesloten en, ieder op zijne wijze, de verkregen resultaten verdedigden. Het heeft nu zoo al den schijn, alsof de zes genoemden nog altijd alleen staan in de geleerde wereld, wat betreft hunne beschouwingen over de geloofwaardigheid der Handelingen. Doch als
Trip alleen de voornaamste ‘bestrijders’ wilde noemen, dan moet men zijne keus ongetwijfeld billijken.
Het 3e en laatste Hoofdstuk der Inleiding is gewijd aan de nadere bepaling der taak, die de schijver zich voorstelt te vervullen en der ‘Voraussetzungen’ waarvan hij daarbij zal mogen uitgaan.
Natuurlijk wordt ergens, S. 23, de behandeling van het onderwerp in kwestie ‘durchaus zeitgemäss’ genoemd. Het zou ook waarlijk jammer zijn, indien een Duitscher zich zoo zeer vergat,

{==90==} {>>pagina-aanduiding<<}
dat hij een onderwerp durfde aanroeren, waarvan de behandeling niet ‘zeitgemäss’ ware. En nog ongelukkiger zou 't zijn voor de bestuurders van een Genootschap als 't Haagsche, wanneer zij een prijsvraag voorstelden, die niet ‘durchaus zeitgemäss’ mogt heeten. Het kan intusschen soms zijn nut hebben, 't overbodige te herinneren.
Men kon anders vaak ligt onnoozel genoeg zijn om te vragen: waarom verschijnt dit of dat boek? Wanneer men nooit slechten wijn schonk, zou het spreekwoord niet zijn ontstaan: goede wijn behoeft geen etiquette. Wij danken daarom den heer Trip voor zijne tijdige opmerking.
Obsta principiis. ‘Voraussetzungen’. Het woord alleen is voldoende om ons scherp te doen toezien. ‘Voraussetzungen von denen ausgegangen werden darf’. We kennen die leuze der smokkelaars. Zijn 't dan alleen oneerlijke lui, die van vooronderstellingen uitgaan? Gelukkig niet, want dan ware het met de eerlijkheid op aarde gedaan. Ieder toch - hij moge het erkennen, verzwijgen of bemantelen - heeft bij zijn spreken, denken en schrijven zekere onderstellingen als onomstootelijke waarheden voorop geplaatst. Maar deze zijn zoo onschuldig niet als zij dikwerf schijnen en zich willen voordoen. Er wordt op gebouwd en zij zijn, als de fondamenten, van het grootste gewigt.
Trip noemt drie onderstellingen, waarvan hij mogt uitgaan bij zijn voorgenomen onderzoek en die ‘gleichsam als Axiomata hingestelt werden dürfen’, omdat de geleerden het er over eens zijn. Zij luiden als volgt: 1o. Het Evangelie van Lucas en de Handelingen der Apostelen zijn van denzelfden schrijver afkomstig. 2o. De brieven van Paulus en de berigten omtrent hem in de Handelingen, hebben verschillende auteurs. 3o. De Handelingen vormen een goed afgewerkt geheel, dat de schrijver ‘sachlich und sprachlich zu seinem Zweek verarbeitet hat.’ Dit geldt bepaald ook van dat gedeelte zijns werks, waar hij van den ‘communicativen Redeform’ gebruik maakt.
De eerste onderstelling schijnt juist. De tweede evenzeer, doch sluit, blijkens hare nadere toelichting, S. 25-26, een andere, onjuiste onderstelling in, nl. deze, dat alle brieven op naam van den apostel Paulus tot ons gekomen, werkelijk van hem afkomstig zouden zijn. Dit is zeer ver van een axioma te zijn, veeleer een bewezen onwaarheid. Doch de tweede onderstelling, op zich zelve beschouwd, afgezien van Trip's neven-
{==91==} {>>pagina-aanduiding<<}
bedoelingen, wordt er niet door geschokt. Anders is het gesteld met de derde, die blijkens de uitvoerige toelichting van hare beteekenis door den auteur gegeven, S. 26 ff., geheel wat anders is dan een onschuldige Voraussetzung, waaromtrent alle deskundigen het eens zijn. Zij bedoelt niets meer of minder, dan ons de overtuiging op te dringen, dat wij in de Handelingen het werk bezitten van een reisgenoot van Paulus. Dat dit boek geen verzameling is van verspreide verhalen, maar één geheel uitmaakt, dat naar een vast plan werd geschreven; dit zal tegenwoordig wel door niemand meer worden ontkend. Wij stemmen het den heer Trip oogenblikkelijk toe, ook zonder zijne van Baumgarten overgenomen schets der ‘ganze innere Organisation unserer Schrift,’ onverbeterlijk of zelfs maar bruikbaar te noemen. Doch hoe bewijst men nu langs dezen weg, dat de schrijver een reisgenoot van Paulus moet zijn geweest? Aldus.
H. 18:10 gaat de verhaaltrant van den derden persoon eensklaps over in den eersten persoon meervoud: wij - er was in het voorafgaande sprake van Paulus' verblijf te Troas - ‘wij zochten terstond naar Macedonië te reizen’. Tot vers 17 treffen wij dezen, gelijk Trip zegt, ‘communicativen Redeform’ aan en voorts H. 20:5-21:18 en 27:1-28:16. Wanneer men spreekt van de bronnen, die den schrijver der Handelingen ten dienste stonden, dan brengt men de genoemde pericopen terug tot een zoogenaamde Wij-bron - Wir-Quelle; Wir-Bericht; Wir-Referent; prachtige woorden genoeg bij elkaar! - De persoon, die hier sprekende wordt ingevoerd is blijkbaar een reisgenoot van Paulus. Zeker is hij niet Timotheus, noch Silas, gelijk reeds velen hebben bewezen. De overlevering noemt hem Lucas, den uit Kol. 4:44, Fil. 24 en 2 Tim. 4:11 bekenden medicijnmeester en medearbeider van Paulus.
De waarschijnlijkheid pleit voor de juistheid der overlevering, maar kan ons geen zekerheid schenken. 't Is ons ook minder te doen om den naam dan om de zaak. Deze bestaat in de beantwoording der vraag: in welke betrekking stond die ongenoemde reisgenoot van Paulus tot den schrijver der Handelingen. Bij den eersten oogopslag ligt het voor de hand te zeggen: beiden zijn één; de persoon, die H. 16:10 en elders als wij spreekt, is de schrijver van ons boek. Het kan ons daarom niet verwonderen, dat men vroeger algemeen deze beschouwing als de ware huldigde. Zij schonk ook juist zulk een gewenscht resultaat.

{==92==} {>>pagina-aanduiding<<}
De schrijver der Handelingen een reisgenoot van den apostel Paulus! Hoe kon men een beteren waarborg vinden voor de geloofwaardigheid zijner berigten? Doch 't geen waar men vroeger zich mede vermaakte, is tegenwoordig niet zelden verboden waar. Het moet daarom onze verwondering opwekken, dat Trip, die geen vreemdeling is in de resultaten der nieuwe kritiek, nog zoo onschuldig redeneren kan, als hij S. 31 doet, na de opmerking hoe de wij-berigten op verschillende plaatsen in de Handelingen zijn ingevlochten. ‘Ist nun,’ zegt hij daar, ‘die Apostelgeschichte ein aus Einem Gusse geschriebenes, in sich zusammenhängendes Werk, so kann man vernünftigerweise nicht daran zweifeln, dass in diesem Begleiter des Apostels der Verfasser des Buchs verborgen ist.’ Wanneer het niet reeds door den arbeid van velen, wier werken Trip zeer goed kent, zonneklaar was bewezen, dat de schrijver der Handelingen onmogelijk in zoo naanwe betrekking met Paulus kan hebben gestaan als deze ‘Begleiter des Apostels.’ Dan toch zou hij minder vaak hebben misgetast in het beschrijven van het verleden en hij zou geen voorstellingen in het leven hebben geroepen, die hij zeer wel als ongeschiedkundig kende. Waarom kan de schrijver der Handelingen onder zijne bronnen niet een reisverhaal hebben gehad van een togtgenoot des Apostels, wiens woorden hij met of zonder belangrijke wijzigingen overnam? Wat Franc dienaangaande onlangs 1) in zijne beoordeeling van Renan's jongste geschrift zeide, is volkomen waar: ‘on ne voit pas ce qui aurait empêché l'auteur des Actes, quel qu'il fût d'ailleurs, d'insérer dans son livre quelques pages que pouvait avoir écrites Luc ou tel autre compagnon de Paul, dont le nom nous serait inconnu.’ Trip meent dat hij dan te veel compilator ‘zou zijn geweest, terwijl zijn
geschrift toont dat hij geen aaneenschakeling van verspreide verhalen gaf, maar ‘aus Einem Gusse’ schreef, waarbij hem echter het gebruik van bronnen niet wordt ontzegd 2). Men behoeft evenwel nog geen compilator te zijn en men kan zeer wel aus Einem Gusse schrijven, niettegenstaande men een of meer zinsneden van anderen, bewust of onbewust, nagenoeg woordelijk overneemt. Trip in eigen persoon heeft ons daarvan een treffend voorbeeld aan de hand gedaan. Over Paulus' bekeering sprekende, zegt hij, S. 58: ‘Wir stehen hier allerdings vor einem psychologi-
{==93==} {>>pagina-aanduiding<<}
schen Räthsel, denn wir kennen die Gesetze nicht, nach welchen Mittheilungen einer höhern Geisterwelt an die in der Sinnenwelt lebenden Menschen stattfinden, um darüber ein bestimmtes Urtheil abgeben zu können. Hier ist es u.s.w.’ Nu sla mén op Neander's Geschichte der Pflanzung und Leitung der Christlichen Kirche durch die Apostel, Fünfte Auflage, S. 114. Daar leest men in de noot deze woorden: ‘Wir kennen das Gesetz nicht, nach welchen Mittheilungen einer höhern Geisterwelt an die in der Sinnenwelt lebenden Menschen stattfinden, um darüber etwas bestimmen zu können.’ Men ziet, hoe Trip t.a.p. bijna woordelijk een gezegde van Neander overneemt, hoewel hij diens naam volstrekt niet vermeldt en aus einem Gusse schrijft. Tevens ziet men uit zijn voorbeeld - men lette op de door mij gespatiëerde woorden - hoe een schrijver, die meer of min zelfstandig de gedachten van anderen of de hem overgeleverde stof verwerkt, al ligt kleine wijzigingen brengt in het oorspronkelijke, waardoor dit onwillekeurig aan de taal en den stijl des auteurs gelijk wordt gemaakt. Overeenkomst in taal en stijl tusschen de wij-berigten en de overige deelen der Handelingen, kan ons daarom niet dwingen om in hem,
die als wij sprekende optreedt, den schrijver der Hand. te zien.
Trip voert tegen de geldigheid dezer conclusie een redenering ex absurdo aan, die hierop neêrkomt: het is dan toch ten eenenmale onverklaarbaar, waarom de schrijver het woordje wij dan niet heeft veranderd! Zeker kennen wij de redenen niet, die hij daarvoor had, indien hij er zich al rekenschap van heeft gegeven, hetgeen nog bewezen moet worden. Doch wij kunnen, bij de onderstelling zijner identiteit met den Wir-Referent, evenmin verklaren, waarom hij zoo zonderling bij herhaling uit de lucht komt vallen. De oplossing, die men gewoonlijk geeft: alleen als hij gebeurtenissen verhaalt, die hij bijwoonde, spreekt hij in den eersten persoon; deze oplossing moge als noodschot bruikbaar zijn; maar zij laat elken aandachtigen lezer der Handelingen onbevredigd. Wij zouden zoo niet schrijven. ‘Maar gij moogt uwe begrippen van een goeden stijl niet aan den schrijver der Handelingen opdringen.’ Zeer juist opgemerkt en daarom moeten wij berusten in het verschijnsel, dat onze schrijver uit een zijner bronnen soms woordelijk citeerde en soms het woordje wij overnam, hoewel hij een geheel ander was dan de daarmede bedoelde personen.

{==94==} {>>pagina-aanduiding<<}

Het blijft intusschen opmerkelijk, dat Trip, die eerst zijne beschouwing van de identiteit des schrijvers met den ‘Wir-Referent’ als boven elken redelijken twijfel verheven acht, nog geen twee bladzijden verder, S. 32, aangaande denzelfden verklaart: ‘Ob wir nun aber den Apostelschüler Lukas, den die Tradition stets als den Verfasser genannt hat als solchen annehmen dürfen oder ob wir zu dem Resultat gelangen müssen, irgend ein Unbekannter aus dem zweiten Jahrhundert habe mit Benutzung alter, schriftlicher Quellen die Apostelgeschichte so kunstreich und sinnig verfasst, muss sich aus dem Ergebniss der ganzen Untersuchung herausstellen.’ Nu is dus weder de toekenning van het auteurschap der Handelingen aan een reisgenoot van Paulus of aan een veel later levend christen, afhankelijk van de geloofwaardigheid der berigten omtrent Paulus in de Hand. voorkomende. Dit is niets anders dan als waar erkennen, wat eerst werd bestreden en naar eigen overtuiging weêrlegd.
Edoch, dit is slechts een klein proefje van Trip's wetenschappelijke halfheid en de parten, die hem de vermittelnde Theologie heeft gespeeld. Laat ons hiermede afstappen van de Inleiding, die ons misschien reeds te lang bezig hield, om een oogenblik stil te staan bij het ‘eerste deel’ der verhandeling, waarin ‘het algemeene’ der berigten over Paulus in de Hand wordt besproken, n.l. de uitwendige lotgevallen des apostels. Maar naauwelijks hebben wij hier een paar bladzijden gelezen, of wij zien ter loops een kwestie aangeroerd, die ons al weder aan de Inleiding doet denken, omdat zij daar te huis behoorde en althans met een enkel woord besproken had moeten worden. 't Geldt de vraag naar de echtheid der paulinische brieven. Van hare beantwoording hangt voor een deel de nadere bepaling af van het kriterium, waaraan de geloofwaardigheid der berigten over Paulus in de Handelingen moet worden getoetst. Trip heeft dit begrepen en vraagt daarom: welke brieven hier in aanmerking mogen komen. De betwiste echtheid van vele dezer geschriften hier onderzoeken; dit gaat niet aan. Zal hij dan maar het zekere voor het onzekere nemen en zich uitsluitend houden aan de vier algemeen als echt erkende brieven, aan de Galaten, de Korinthiërs en de Romeinen? Neen; de bedenkingen tegen de echtheid der overigen ingebragt, zijn volstrekt niet algemeen als geldend erkend. Derhalve: ‘Mit Meyer, Scholten, Bunsen u.a. halten wir die Aechtheit dieser Briefe für unzweifelhaft und

{==95==} {>>pagina-aanduiding<<}
werden diesen Standpunt bei unserer weiteren Untersuchung innehalten und darauf fortbauen’ 1). Waarom dit niet onder de meergemelde ‘Voraussetzungen’ gezegd? Omdat het geen axioma is ‘von denen ausgegangen werden darf’? Maar dan kan men er ook niet op bouwen, zonder gevaar te loopen zijn huis te zien instorten, nog eer het is voltooid.
De drie hoofdstukken der eerste afdeeling van het eerste deel van Trip's verhandeling zijn gewijd aan een beschouwing der voorgeschiedenis, der bekeering en van het eerste optreden van Paulus als discipel van Jezus. Wat de Handelingen zeggen over zijne afkomst, opvoeding en vervolging der christenen, is in volkomen overeenstemming met hetgeen de apostel zelf dienaangaande in zijne brieven getuigt. De harmonie is ongekunsteld; het verschil, voor zoo ver het bestaat, uit den aard der zaak te verklaren. Lucas, gelijk voortaan ‘der Kürze halber’ de schrijver der Handelingen genoemd wordt - of hij dit werkelijk is kan nog niet worden bepaald, blijkens 't bovenaangestipte, doch ‘mit Scholten, Meyer im Kommentar und Andern nehmen wir (in kinderlijken eenvoud; men kan niet weten waar het goed voor is) das Jahr 80 als ungefähre Verfassungszeit der Apg. an;’ S. 41 - Lucas verhaalt slechts wat omstandiger de vroegere levensbijzonderheden van zijn held dan deze 't zelf heeft gedaan. Aan overdrijving kon hij zich niet schuldig maken, want dan zou hij daarbij het onderstelde doel: verzoening der joden en heiden-christenen, onmogelijk hebben kunnen bereiken, aangezien in zijn tijd - wanneer dit was zal van de slotsom des onderzoeks af hangen, naar S. 24 en 33 - beide partijen zóó tegenover elkander stonden, dat van een verzachting in de voorstelling van Paulus' vroegere vervolging der christenen meer voordeel zou te wachten zijn voor de zaak der verzoening. De betrekking, waarin Paulus tot Gamaliël en Stephanus zal hebben gestaan, volgens de Handelingen, is juist geteekend; want de eerste, Gamaliël n.l., is een historisch persoon en den tweeden erkent zelfs Zeller als zoodanig.
De beschrijving van Paulus' bekeering op den weg naar Damascus, door Lucas driemaal uitvoerig verhaald, H. 9, 22 en 26, stemt in 't algemeen beschouwd, overeen met hetgeen de apostel zelf dienaangaande zegt in zijn brief aan de Galaten.

{==96==} {>>pagina-aanduiding<<}
Daar blijkt duidelijk, H. l, dat de bekeering ‘in of bij’ Damaseus plaats had. De apostel maakt geen onderscheid tusschen de toen ontvangen openbaring en de elders vermelde en onder deze stelt hij er althans één op dezelfde lijn met de aan anderen te beurt gevallen verschijningen van Jezus, 1 Kor. 15: 3-8. Daarom moet men zich de openbaring, Gal. 1:12 v. aangestipt, als ‘äussere objektive Thatsache’ denken. Des apostels woorden - aldus aangevuld en verbeterd - weêrspreken de berigten der Handelingen niet.
De drie verhalen van Paulus' bekeering, die Lucas ons geeft, lijden aan onderlinge tegenspraak. Dat te ontkennen gaat niet aan. Het verschil weg te redeneren of op te lossen door allerlei spitsvindigheden te bedenken, is 't werk eener harmonistiek, waarvan men moet wenschen, dat zij weldra nog slechts als geschiedkundige curiositeit zal bestaan. Doch de crkenning dier tegenstrijdigheden in verhalen over dezelfde zaak kan aan de geloofwaardigheid der Hand. geen afbreuk doen. Want de hoofdzaak is dezelfde in de verschillende berigten, al bestaat er afwijking en strijd in het meêdeelen van bijzonderheden. Het laatste moet men verklaren uit het pragmatisme des schrijvers. H. 26:14 wordt b.v. gezegd, wat in H. 9 en 22 niet was vermeld, dat Jezus in het hebreeuwsch tot Paulus sprak. Die opmerking was hier niet overbodig, gelijk op de beide andere plaatsen, omdat Festus en Agrippa ligt konden vermoeden, dat Jezus toch geen grieksch verstond en sprak. En dan zou de geheele zaak hun onwaarschijnlijk voorgekomen zijn 1). Bovendien; Lucas vond vele verhalen van Paulus' bekeering en nam de uiteenloopende trekken in de verschillende berigten op. Men zie dus in den bestaanden strijd ‘ein triftiger Beweis für die Gewissenhaftigheit dieses Schriftstellers?’ Geloofwaardig blijft wat hij zegt. En stellig ongegrond is het vermoeden, dat hij opzettelijk de bekeering des apostels als het gevolg eener uitwendige openbaring beschouwt, omdat alleen zulke verschijningen in het oog der joodsch-christelijke partij iets beteekenen en opdat Paulus een gelijksoortig visioen zou worden toegekend, als volgens Hand. 10 aan Petrus te beurt was gevallen.
Niet alleen wat het weêrgeven der hoofdzaak betreft, ook in het schetsen der bijzonderheden van Paulus' bekeerings-geschiedenis,

{==97==} {>>pagina-aanduiding<<}
moet Lucas als een geloofwaardig geschiedschrijver worden erkend. De modernen meenen, dat hij op grond der traditie een oorspronkelijk inwendige openbaring als een uitwendige heeft voorgesteld. Wat voor deze meening pleit is van gewigt en bevat veel - men lette vooral op dergelijke concessies, S. 53 - dat ons de bekeering des apostels beter doet begrijpen, zonder aan de waarde van het feit iets te ontnemen. Doch er ligt ook veel in opgesloten, dat het historisch geweten - absoluut genomen, gepersonifieerd in Trip - geweld aandoet en den schrijver tot een verhaler van sprookjes verlaagt - hetgeen natuurlijk niet kan, want onze auteur onderzoekt slechts of wij hier geloofwaardige berigten hebben. - De verschijning was uitwendig en bestond hoofdzakelijk in een sterk licht, dat Saulus omstraalde en in een stem, die hij hoorde. Paulus zegt dit zelf. 't Bewijs vindt men Hand. 22:6-8 en 26:13-15, 19! En wat hij in zijne brieven verklaart, komt daarmede overeen; zie 1 Kor. 9:1; 15:8; Gal. 1:15, 16. Alzoo: ‘Lauter unantastbare Selbstzeugnisse, die dem wesentliehen Gehalte des Berichts der Apostelgeschichte mit mächtiger Beweiskraft zur Seite stehen.’
Het gebeurde in Damascus met Paulus en Ananias is zonder grond in twijfel getrokken. Wat Lucas daarover zegt, zijn wij geregtigd en verpligt als geloofwaardig aan te nemen, even goed als wij het electro-magnetisme eerbiedigen, hoewel het wezen dier kracht ons onbekend is. De realiteit der visioenen aan Ananias en Paulus te beurt gevallen, het blind worden en de genezing des laatstgenoemden; dit alles kunnen wij wel niet volkomen begrijpen, maar 't heeft niets onwaarschijnlijks, voor hem die nog niet geheel in het materialisme verzonken is. De pas bekeerde moest wel met een joden-christen in aanraking komen, omdat de heiden-christenen toen nog weinigen in getal waren. In het ten tooneele voeren van Ananias bij Lueas, is niets gezoehts. Met de grootste nuchterheid en objectiviteit is Paulus' bekeering hier verhaald.
Hetzelfde geldt van hetgeen onmiddellijk daarna is geschied. Plaatst men 't daaromtrent medegedeelde in Hand. 9 en 22 naast Gal. 1:15 vv., dan treft men aanstonds merkwaardige punten van overeenstemming aan: verblijf in Damascus en vlugt uit deze stad; verblijf te en terugkeer uit Jeruzalem; reis naar Celicië of Tarsus. Maar het verschil is grooter. Voor een deel is dit echter te verklaren uit het doel, dat Lucas zich bij 't schrijven der Handelingen voor oogen had gesteld. Hij toeh wilde geen levensgeschiedenis

{==98==} {>>pagina-aanduiding<<}
van Paulus geven, maar een geschiedenis der eerste christelijke kerk, waarin aangetoond werd, hoe het Christendom, eerst als sekte onder de Joden geduld, langzamerhand met het Jodendom in strijd kwam, om zich later door Paulus geheel aan dien band te ontworstelen. Aan dit plan getrouw blijvende, kan Lueas dus niet in bijzonderheden treden, al golden zij het leven van den grooten heidenapostel, wanneer zij niet in regtstreeksch verband stonden met den voortgang des Evangelies van Jeruzalem tot Rome. Hij kon en moest daarom b.v. zwijgen van Paulus' reis naar Arabië, Gal. 1:17, die men te vergeefs heeft getracht ergens in zijne verhalen in te lasschen. Lucas heeft er niet van geweten of er opzettelijk van gezwegen, omdat hij gewigtiger dingen aangaande zijn held had mede te deelen.
Voor een ander deel zijn de bedoelde punten van verschil tusschen Hand. 9 en 22 ter eener en Gal. 1:15 vv. ter ander er zijde, evenzeer gemakkelijk te verklaren, zonder dat men de geloofwaardigheid van den geschiedschrijver Lucas in twijfel behoeft te trekken. Zegt hij b.v. dat Barnabas 't was, die Paulus bij den geheelen apostelkring heeft ingeleid bij diens eerste bezoek te Jeruzalem, terwijl deze zelf verklaart, toen alleen met Petrus en Jacobus kennis te hebben gemaakt; wij hebben hier dan aan een kleine vergissing te denken. Barnabas heeft Paulus zeker aan Petrus, en door dezen aan Jacobus voorgesteld. De heidenapostel predikte toen in de synagogen van Palestina's hoofdstad, gelijk Lucas berigt, maar kon toch zelf verklaren, Gal. 1:22, dat hij van aangezigte onbekend was aan de gemeenten van Judea, omdat Jeruzalem niet tot de gemeenten van Judea behoorde(!).
De zending van Paulus uit Antioehië naar Jeruzalem, Hand. 11:27-30 vermeld, is niet overeen te brengen met het berigt van Paulus Gal. 2:1, dat hij eerst bij gelegenheid van het bezock Hand. 15 beschreven, voor de tweede maal sedert zijne bekeering in Jeruzalem kwam. Zoo heeft men ten onregte gezegd. Want het ‘wederom’ van Gal. 2:1 behoeft niet noodzakelijk van een tweede reis naar Jeruzalem te worden verstaan en Paulus wilde niet alle reizen derwaarts in zijn brief aan de Galaten opsommen. Tusschen de Gal. 1:18 en 2:1 vermelde reizen kan zeer wel een andere hebben plaats gehad. Mogelijk is het echter ook, dat Lucas een kleine fout in zijn berigt heeft opgenomen, dat b.v. Paulus wel met Barnabas op reis ging, maar voor dat zij Jeruzalem hadden bereikt, naar Antiochië

{==99==} {>>pagina-aanduiding<<}
terugkeerde, of onder weg opgehouden werd, of misschien wel voordat zij nog de voorgenomen reis hadden aanvaard. Zulk een oplossing schrijft Lucas wel een kleine onnaauwkeurigheid toe, maar schokt zijne geloofwaardigheid niet en is in ieder geval ver te kiezen boven de ongegronde stelling der Tendenzkritick, die de reis van Antiochië naar Jeruzalem als opzettelijk verdicht beschouwt, om Paulus toch eenmaal liefdegaven naar de moedergemeente te laten brengen, daar Lucas aan des apostels laatste reis voor dit doel om andere redenen een andere beteekenis moest geven.
Zóó Trip in de eerste afdeeling van het 1ste deel zijner verhandeling. Wie behalve een Nieuw Testament de gave der zorgvuldige onderscheiding bezit, zal de juistheid zijner redeneringen gemakkelijk kunnen beoordeelen. Hij zal dan ook weldra bespeuren, dat het onderzoek naar de geloofwaardigheid der berigten omtrent den apostel Paulus in de Handelingen voorkomende, herschapen is in een poging om de verschillende, soms met elkander strijdige berigten over het leven van den heidenapostel, in de Handelingen en in de paulinische brieven voorkomende, netjes in elkander te schuiven en zoo goed mogelijk tot één geheel te verbinden. Tot het welslagen dier poging is voldoende: het bezit van eenige Combinationsgabe en van den takt om tusschen de regels te lezen, of - waar de exegetische knoeijerij te duidelijk in het oog zou springen - te erkennen, dat de geschiedschrijver het mis heeft, hoewel zijne geloofwaardigheid daardoor in geenen deele verdacht wordt.
Tot karakterisering van Trip's methode, acht ik het gegeven overzigt der eerste afdeeling voldoende. Ik mag het geduld van de lezers der Letteroefeningen niet op te zware proef stellen en waag het dus niet, met dezelfde uitvoerigheid den nog volgenden inhoud des boeks te beschrijven. Om regt te genieten zou men toch het werk zelf ter hand moeten nemen. Die moeite wordt inderdaad schitterend beloond, wanneer men er vermaak in schept de worstelingen gade te slaan, waaraan de man zich niet onttrekken kan, die te veel verstand en helder oordeel bezit om Lueas altijd te liefkozen, maar toch à tort et à travers de geloofwaardigheid zijner berigten verdedigen wil. Men ziet dan in de 2de afdeeling van het 1ste deel het Apostelconvent te Jeruzalem gehouden, volgens Hand. 15, en de onmiddellijk daarmede verbonden gebeurtenissen besproken. Het te Jeruzalem

{==100==} {>>pagina-aanduiding<<}
voorgevallene wordt eerst naar Lucas' beschrijving ontwikkeld en dan naar het berigt door Paulus van dezelfde gebeurtenis Gal. 2: 1-10 gegeven, dat echter van het verhaal der Hand. ‘zeer verschilt.’ Op eenige punten van overeenstemming wordt vervolgens met ingenomenheid gewezen; alsof bij gebreke van dien, de twee pericopen, Hand. 15 en Gal. 2: 1-10 nog langer berigten over dezelfde gebeurtenis konden heeten!
Voorts ziet men de ‘scheinbare Differenzen’ zich oplossen in een regte waardering van het verschillend doel, dat én Lucas én Paulus zich bij hun schrijven, de eerste aan Theophilus, de laatste aan de Galaten, voor oogen hadden gesteld, en in de belangrijke ontdekking, dat Gal. 2: 1-10 gewaagt van een openbare vergadering van christenen te Jeruzalem, waarvoor Paulus zich verantwoordde, én van daarop gevolgde vertrouwelijke zamensprekingen met Petrus, Jacobus en Johannes; zoodat men ten slotte verrukt staat over de schoone harmonie, waarin ‘Beider Berichte sich gegenseitig ergänzen.’ Wat men gedroomd heeft van een verschillende voorstelling, bij Lucas en Paulus, der partijen, die meer of minder vijandig te Jeruzalem tegenover elkander stonden; dit alles steunt op misverstand en vooroordeel. De besluiten der apostolische vergadering, zoo als zij door Lucas worden medegedeeld, zijn ook door Paulus geëerbiedigd en als geldig erkend. De kracht van vele uitspraken, in zijne brieven voorkomende, die schijnbaar het tegendeel bewijzen, vervalt geheel als men let op de omstandigheden, waarin ieder woord werd gesproken of geschreven en die niet zelden een verrassend licht doen opgaan over de ware beteekenis.
De twist tusschen Paulus en Petrus, Gal. 2:11 vv. vermeld, wordt door Lucas zelfs in de verte niet aangeroerd. Waarom niet? Omdat hij aanleiding heeft gegeven tot een langdurige vijandschap tusschen beide apostelen, die van hen op hunne partijën overging en dus in een verzoeningsgeschrift beter geheel werd verzwegen. Zoo had men gezegd, naar het oordeel van Trip, geheel zonder grond. Want Lucas - de schrijver der Hand., die voorloopig zoo heet, maar aangaande wiens leeftijd niets kan worden bepaald vóór het resultaat van het geheele onderzoek is opgemaakt; doch die hier, gelijk doorloopend in het boek, met den reisgenoot van Paulus wordt geïdentifiëerd - Lucas heeft in zijn Evangelie veel tot lof van Petrus gezegd, hetgeen hij niet zou gedaan hebben indien zijn vriend Paulus een geslagen vijand

{==101==} {>>pagina-aanduiding<<}
van dien apostel was geweest. Silas is niet alleen een vriend van Paulus, maar ook van Petrus, blijkens 1 Petr. 5:12. Dus stonden beide apostelen niet vijandig tegenover elkander. Hetzelfde volgt uit den 1sten brief van Petrus, dien deze apostel in Paulus' geest heeft geschreven aan gemeenten van Klein-Azië, door den heidenapostel gesticht, en waarin het vroeger aan hen gepredikte evangelie goedgekeurd wordt. Het kan immers niet overtuigender bewezen worden, dat de twist tusschen Petrus en Paulus te Antiochië een voorbijgaande is geweest? Want dat b.v. de eerste Petrus-brief een tendensschrift zou zijn, evengoed als de Hand. bestemd om de strijdende partijen te verzoenen; die onderstelling is zoo uit de lucht gegrepen, dat Trip haar even grootmoedig verzwijgt als Lucas den twist te Antiochië en hetgeen Paulus schrijft over Titus, Gal. 2: 1-10. Dien twist mogt Lucas niet aanroeren, om niet af te wijken van zijn plan en Titus kon hij niet noemen, omdat hij geen reden had het wel te doen.
In de 3de afdeeling van het 1ste deel laat Trip ons zien, hoe volgens zijne methode de geloofwaardigheid gewaarborgd wordt der berigten aangaande Paulus' reizen, door Lucas gegeven. Achtereenvolgens worden de drie groote zendingsreizen des apostels, volgens de voorstelling der Handelingen, besproken en verklaard deels in overeenstemming te zijn met de aanwijzingen, die Paulus zelf daarover geeft in zijne brieven, deels met die korte aanduidingen zeer wel verbonden te kunnen worden, als men maar altijd goed onthoudt, dat Lucas zich in kleinigheden vergissen kon, dat hij soms gebrekkige bronnen tot zijne dienst had, om bepaalde redenen zelfs hier en daar opzettelijk iets verzwijgen kon, maar toch zeer geloofwaardig is als geschiedschrijver. Merkwaardig als nieuwe proeve van den invloed der kritiek zelfs op een man als Trip, die zoo gaarne in Lucas een schrijver begroet, wiens doel uitsluitend is: de geschiedenis te schetsen om het verleden te doen kennen en niet als middel om eenig bijoogmerk te bereiken, is de verklaring, aan het slot dezer afdeeling afgelegd: ‘Mag der Verfasser manche Streitigkeiten der ersten christlichen Kirehe vorsätzlich nicht erwähnt haben, weil dieselben entweder überwunden waren und also ihre Bedeutung verloren hatten, oder weil er durch Berührung derselben alte Fehden nicht wieder auffrischen wollte: so dürfen wir diese versöhnliche Absicht bei der Abfassung seiner Schrift immer anerkennen, weil dadurch

{==102==} {>>pagina-aanduiding<<}
der Wahrheit kein Eintrag geschieht.’ Het laatste is zeker waar, behoudens deze niet geringe uitzondering, dat wij langs dien weg der verzoening op het dwaalspoor worden geleid, wanneer het ons te doen is om de geschiedenis der eerste christenen. Intusschen is ongetwijfeld het verzwijgen van gebeurtenissen minder gevaarlijk voor den waarheidlievenden lezer, dan het opzettelijk wijzigen der feiten in de voorstelling. Dat Lucas zich hieraan zou schuldig gemaakt hebben, blijft Trip ontkennen. We hebben gezien op welke soort van gronden.
De eenmaal gekozen methode, in het 1ste deel geregeld doorgevoerd, wordt door onzen schrijver ook in het 2de deel toegepast, waar hij in drie afdeelingen 1o. de wonderen, 2o. de leer en 3o. het karakter van den apostel Paulus bespreekt, zooals deze in de Handelingen voorkomen.
De hier bedoelde wonderen worden in ‘leiblichen’ en ‘geistigen’ verdeeld.
Tot de eersten behooren de buitengewone daden, die Panlus zal verrigt hebben of door zijne persoonlijkheid tot stand kwamen; tot de laatsten de visioenen die hem te beurt gevallen en de mededeeling van den heiligen geest, die door hem bewerkt zou zijn. De bedenkingen, tegen de geschiedkundige juistheid dier wonderverhalen ingebragt, blijken allen bij nader onderzoek onhoudbaar, zoowel voor zoover zij ontleend zijn aan het voorgewend streven eener verzoenende traditie, als aan de loochening van het wonder in het algemeen. De kritiek, die zich tot 't laatste verstoutte, wordt aan een afzonderlijke toetsing onderworpen, S. 169 ff. Zich op het standpunt van het christelijk theisme plaatsende, beschrijft Trip het wonder als een voor ons onbegrijpelijke daad Gods. ‘Er that Wunder, d.h. von Ihm gehen Wirkungen auf den Natur- und Weltlanf aus, welche sich aus den uns bisher bekannt gewordenen Naturgesetzen nicht begreifen lassen. Aber was uns als Wunder erscheint ist darum nicht vernunftwidrig oder gesetzlos.’ Het is reeds honderdmaal betoogd, hoe met deze bepaling van het wonder, het wonder inderdaad wordt opgeheven en er nog slechts plaats overblijft voor de erkenning van verwondering wekkende feiten, die wij menschen bij den tegenwoordigen stand der wetenschap, niet of niet voldoende kunnen verklaren; feiten alzoo, welker bestaan door geen sterveling geloochend wordt.

{==103==} {>>pagina-aanduiding<<}

Het kan zijn, zegt Trip, dat eenige feiten die anderen in vroeger tijd als wonderen voorkwamen, ons als gevolgen van natuurlijke oorzaken zouden toeschijnen, omdat wij een betere kennis hebben van de natuur. Zoodanige feiten heeft Lucas ons ook medegedeeld in eenige zijner wonderverhalen van Paulus. Doch nu mogen wij hem geen ongeloofwaardig schrijver noemen; want hij geeft als wonderen, wat men in Paulus' tijd voor wonderen had aangezien. Door deze redenering heeft Trip zich den weg gebaand om ook die wonderverhalen in de Hand. geloofwaardig te noemen, die hij toch op zijn standpunt niet durft verdedigen. Met geven en nemen komt men de wereld door en kan zelfs Lucas een volmaakt geloofwaardig geschiedschrijver worden.
Dit blijkt op nieuw bij de behandeling van Paulus' leer volgens de Hand. Men heeft haar af te leiden uit de redevoeringen des apostels, die hier zijn opgenomen en door Trip worden verdeeld in: 1o de eigenlijke zendingsredenen te Antiochië, te Athene en voor de Lystriërs gehouden, 2o de afscheidsrede te Milete uitgesproken, en 3o de woorden die Paulus tot zijne verdediging te Jeruzalem en te Caesarea sprak.
Voordat de echtheid dezer verschillende woorden en redenen wordt betoogd, stelt Trip de vraag aan de orde: in hoe ver mag men spreken van een vergelijking dezer reden met de brieven van Paulus? Bij de beantwoording dier vraag moet men in het oog houden, dat de hier meêgedeelde woorden van Paulus aan gansch andere personen zijn gerigt dan des apostels brieven; voorts dat zij onder geheel andere omstandigheden werden uitgesproken, en niet door hem eigenhandig opgeteekend. Waartoe deze juiste opmerkingen strekken moeten kan men ligt nagaan. Lucas kon slechts den hoofdinhoud van Paulus' woorden teruggeven, zooals hij zich die herinnerde of van anderen had gehoord, Vorm en stijl komen voor zijne rekening. Hulpmiddelen alzoo in overvloed om alle onpaulinische gedachten en uitdrukkingen als onschuldige vergissingen van den allezins geloofwaardigen Lucas te doen voorkomen
Eindelijk komt in de 3e afdeeling van het 2e deel de schildering van Paulus' karakter in de Hand. ter sprake. Met het oog op de bedenkingen tegen de juistheid dier schildering ingebragt, vestigt Trip achtereenvolgens de aandacht zijner lezers op hetgeen Lucas ons zegt over de werkzaamheid des apostels in het alge-
{==104==} {>>pagina-aanduiding<<}
meen, zijne gehoorzaamheid aan de wet, en zijne houding te Jeruzalem tijdens zijne verantwoording aldaar. De uitslag dezer beschouwing is reeds bekend: de berigten van Lucas zijn geloofwaardig en plaatsen het karakter van Paulus in geen ander licht dan diens eigen brieven. De herhaalde reizen naar Jeruzalem, de besnijdenis van Timotheus, de Nazireërs gelofte; men heeft ze zonder grond voor onhistorisch gehouden. Trip gaat zelfs zoo ver van te beweren, dat het vermelden van Paulus' Nazireërsgelofte een overtuigend bewijs is van Lucas' onpartijdige waarheidsliefde, daar hij stellig dien zwakken, al te toegevenden stap van zijn vriend Paulus, onvoorwaardelijk afgekeurd en betreurd heeft.
Raadselachtig moet het ieder voorkomen, hoe een dergelijk pleidooi als wij in deze derde afdeeling ten gunste van de geloofwaardigheid der Handelingen hebben, waarin het fiere karakter van Paulus allerjammerlijkst door het slijk wordt gesleurd, afkomstig kan zijn van een man, die toch onbevooroordeeld genoeg is, om de vernietigende kritiek, op de schildering van Paulus' karakter in de Hand. door anderen geleverd, te noemen: ‘eine nicht hämische, die Bibel verhöhnende, in dem Geist eines Voltaire und dessen Nachbeter, sondern eine ernste, eine solche, den man es ansieht, dass sie nicht leichtsinnigen Wesen, sondern dem heiligen Durst nach Wahrheit dienen will, dass sie aus Wahrheitsliebe hervorgeht.’ 1) Bedrieg ik mij niet, dan is de oplossing van dit raadsel alleen te vinden in de ongelukkige halfheid der vermittelnden Richtung, die Trip de zijne noemt. Zij maakt 't ook mogelijk, dat dezelfde persoon, die blijkens de pas aangehaalde woorden, soms een kritiek die de zijne niet is, weet te waarderen, op een ander oogenblik smalende uitroept: ‘Aber was ist nicht schon möglich geworden, wenn Dokumente des Alterthums unter das Secirmesser einer destructiven Kritik gelegt werden?’ 2) of dezelfde kritiek elders 3) verwijt, dat zij al het mogelijke doet, om de geloofwaardigheid der Handelingen te ondermijnen.
Trip heeft al het mogelijke gedaan om het tegendeel te bewerken. Hij meent zelfs in zijne poging goed geslaagd te zijn.
Men leze zijn ‘Schlusswort.’ Maar zelfs aangenomen, dat al zijne bewijsvoeringen ten gunste van zijn vriend Lucas steekhouden; dan heeft hij nog geheel iets anders gedaan dan diens volstrekte geloofwaardigheid als geschiedschrijver aangetoond. Want

{==105==} {>>pagina-aanduiding<<}
herhaalde malen moest hij hem - was het ook met de sierlijkste buigingen en zachtste bewoordingen - van onnaauwkeurigheid en groote onvolledigheid beschnldigen. Zoo dikwijls zijne berigten over dezelfde zaken loopen, die Paulus in zijne brieven heeft aangeroerd of opzettelijk besproken, komt zijne onnaauwkeurigheid aan het licht. Dan heet het: de hoofdzaak is toch waar! Uitstekend; en wat hebben wij aan het overige? Dat wordt aangevuld door Paulus. En als hij zwijgt? Dan kan Lucas ons teregt helpen, want hij is geloofwaardig.
Zóó maakt men een Paulus nach der Apostelgeschichte. More majorum zou ik ten slotte eenige kreten van verwondering kunnen uiten, hoe 't mogelijk is, dat bestuurders van het Haagsch Genootschap zulk een boek bekroonden! Doch die taak wensch ik ter vervulling over te laten aan hen, die meer dan ik met de eischen des Genootschaps bekend zijn en misschien ook antwoorden kunnen op de vraag, waarom de Pinksterstudie en een opstel over Het Nazireërschap van Paulus, in de Godgel. bijdragen voor 1858 voorkomende, beide van de hand des oud-hoogleeraars van Hengel, eenige malen door Trip genoemd moesten worden.
Abbenbroek, Dec. 66.
W.C. van Manen.




III. Rechts- en Staatswetenschappen.

DE POLITIEKE EN KERKELIJKE PARTIJEN IN EUROPA. - Akademische voorlezingen van Dr. F.J. Stahl, in leven Hoogleeraar in de Rechten te Berlijn. - Uit het duitsch door Dr. A. van der Linde. - Nijmegen: Adolf Blomhert, 1865. - VIII en 740 pag. 80. Prijs ƒ 3.90.
Onder bovenstaanden titel wordt ons een vertaling aangeboden van ‘die gegenwärtigen Parteien in Staat und Kirche. Neun und zwanzig akademische Vorlesungen von Stahl,’ na zijn dood te Berlijn uitgegeven. Zij zijn op 5 cursussen tusschen 1850 en 1857 voorgedragen, doch niet telken male onveranderd. Nu eens werd dit punt, dan weêr dat meer bijzonder uitgewerkt. Vandaar, dat sommige hoofdstukken wel wat lang voorkomen voor een collegie van een uur. De stof is aantrekkelijk en wint in belangrijkheid, nu zij behandeld wordt door iemand, die op het gebied van het staatsrecht een europeeschen naam verworven en zich een school geschapen heeft.
Dat S. den staat en de kerk tot voorwerp van éen studie maakt moet niet verwonderen bij een man van de christelijk-historische

{==106==} {>>pagina-aanduiding<<}
richting in de staatkunde. Reeds terstond in de eerste voorlezing hooren wij: ‘Het is de hoogste voldoening tot een Kerk te behooren met een zaligend geloof en tot een staat, die machtig en geëerd is van buiten, die van binnen verheven inrichtingen en een zedelijk schoone ontwikkeling deelachtig is.’ Wat in de politiek uitgedrukt wordt door legitimiteit en revolutie, stellen in het kerkelijke geloof en ongeloof voor.
Wat beteekenen die woorden volgens S.? Legitimiteit is ‘het erkennen van een hoogere, onvoorwaardelijk verplichtende, door God gestelde orde boven den volkswil en boven de bedoelingen der vorsten. Revolutie daarentegen bestaat daarin, dat wet en overheid stelselmatig en altijddurend onder en niet boven de menschen staan. Zoo is geloof gelijk aan christendom, ongeloof alles wat onchristelijk is.’
In voorlezing II-VI wordt het revolutionnair staatsrecht historisch beschouwd. Analytisch. Teruggaande van 1789, van de Droits de l'homme en van de stellingen van Rousseau, komt de hoogleeraar op de verkondigers van het natuurrecht in de 17e eeuw, op de Puriteinsche beweging in Engeland, op de beginselen der Liguisten in Frankrijk.
Het bekende foutieve uitgangspunt van de Groot en zijn volgelingen tot op Rousseau, als zou de mensch ooit in geïsoleerden natuurstaat reeds een ontwikkelingstrap bereikt hebben en van daar vrijwillig zijn overgegaan tot een staatsverband, wordt hier, en niet voor het eerst, uiteengezet. De misslag van het Puriteinsche staatsrecht zou liggen in het toekennen van het gezag aan de ‘heiligen,’ dus aan personen, die door geen ‘uitwendig kenmerk’ te onderscheiden zijn. De dwaling der Jezuiten in hun theorie tegenover Hendrik III en IV gepredikt, bestond daarin: dat zij het vestigen van een wereldlijk gezag voorstellen als een goddelijke opdragt aan het volk. Daardoor staat de regeering niet alleen - dat nog kan, wellicht zelfs moet - lager dan de direct van God uitgevloeide kerk, doch ook onder de menigte.
In de volgende negen voorlezingen worden de verschillende nog bestaande staatspartijën meêgedeeld, haar beginselen onder zocht, gewogen en te licht bevonden. De liberale, de constitutionneele, democratische partij, allen wortelen in de revolutie, allen loopen consequent uit op radicalisme, op volkssouvereiniteit. De grondwettige monarchie, de democratische republiek zijn wel verschijnselen, die zich laten verdedigen, zijn staatvormen, die onder om-
{==107==} {>>pagina-aanduiding<<}
standigheden goed te keuren zijn, doch juist ómdat zij van de beginselen der constitutionneele en der democratische theorie afwijken.
Ook op de maatschappelijke toestanden oefent het liberalisme zijn verderfelijken invloed uit. Daarin voert het tot socialisme, Van daar in vijf voorlezingen een uiteenzetting der thcoriën, die in deze eeuw zijn ontstaan omtrent de hervorming der maatschappelijke verhoudingen.
Nadat aldus de beschuldigden gehoord zijn, is het woord aan het openbaar Ministerie, zou ik bijna zeggen. Juister: de legitimiteit draagt bij monde van S. haar stelsel of liever stelsels voor.
In de vijf laatste voorlezingen eindelijk worden de kerkelijke partijën geschetst; eerst het geloof aan de openbaring in het algemeen gesteld en als noodzakelijk bewezen; dan het onderscheid tusschen de katholieke en de protestantsche geloofsleer blootgelegd. Overeenstemming van het beginsel der kerkhervorming met de revolutie wordt ten stelligste ontkend; eindelijk op een mogelijke toenadering tusschen de twee groote christelijke confessies gewezen.
Ziedaar in 't kort den belangrijken inhoud dier welsprekende voorlezingen. Ze te analyseeren; na te gaan, in hoeverre S. de zoogenoemde revolutionnaire stelsels juist beoordeeld, of hij het standpunt der legitimiteit met succes heeft gehandhaafd, ik meen dat dit bij de aankondiging der vertaling niet juist noodig is. Bovendien: het vraagstuk vereischt en verdient een uitvoeriger behandeling dan in het feuilleton eener literarische beoordeeling aan het verslag over een boekwerk gegund kan worden.
Toch wil ik enkele punten releveeren uit Stahls exposé van het legitimiteitsstelsel en daarmeê dus van zijn eigen opinies, - losse opmerkingen bij het vluchtige lezen reeds gemaakt.
Het beginsel van elke legitimiteit is het belijden eener overheid van Godswege, het droit divin, d.i. de eens ingestelde overheid oefent zijn gezag uit als een hem door God gegeven volmacht. Ik vraag: is dat beginsel wel verschillend van het door Stahl bij de liguisten gelaakte beginsel? Immers de volmacht is wel goddelijk, doch niet de instelling. Is voorts hier een juister kenmerk dan voor de Puriteinsche heiligen? Want S. zegt: die overheid kan monarchaal of republikeinsch, erfelijk of verkiesbaar zijn. Eens bestaande echter is zij goddelijk. Elke overheid is eene goddelijke overheid.

{==108==} {>>pagina-aanduiding<<}

Echter erkent S. de erfelijke monarchie voor de verkieselijkste. Waarom? ‘omdat dan de oorsprong der dynastie uit het bewustzijn verdwenen is en de tegenwoordige koning zuiver verschijnt als de de door Gods voorzienigheid over ons gestelde.’ Dus eigenlijk een soort fatalisme: berusten in het gezag van hem, dien we niet weten, hoe en waarom hij eigenlijk regeert: Of een politiek goochelspel, dat consequent veroorzaken moet, dat zoolang de oorsprong der dynastie nog duidelijk na te gaan is, de goddelijke aureool niet heerlijk prijkt, dus Lod. XV boven Willem I; dat een koningschap met fabelachtigen oorsprong te verkiezen is boven een dynastie, wier verdiensten nog versch in de herinnering der onderdanen liggen: dus de oude Egyptische koningen boven het Huis van Oranje! En dat moeten wij hooren van iemand, die in alle recht historisch recht wil zien! Voor het goddelijk recht moet de geschiedenis dus eerst tot mythe zijn geworden.
Die goddelijke volmacht kan vaak zeer verkeerd worden uitgevoerd door de overheid, ‘vele regeeringen bezigen haar onbeperkte macht enkel daartoe om staat, kerk en school te ontkerstenen, de maatschappelijke toestanden te nivelleeren, geloof en zeden te ontwortelen en over te laten aan lichtzinnigheid en geesteloosheid.’ Als de uitvoering eener goddelijke volmacht zich aldus voordoet, moet men dan niet aan de doelmatigheid der instelling gaan twijfelen? O, neen, zegt S.: ‘In de onheiligheid van het orgaan, moeten wij toch de heiligheid van het goddelijk ambt zien.’ Mij dunkt, 't zou in zulk een geval blijken, dat de volmacht misplaatst is, en dat het bestaan van een overheid van Godswege, die bepaald de wegen Gods niet bewandelt, een onbegrijpelijke contradictie in zich bevat.
In zulk een geval mag de onderdaan echter nog op geenerlei wijs het aldus misbruikte gezag opheffen door positieve feiten, doch wel door passieven weêrstand. Maar kan die laatste soort niet zoo krachtig zijn, dat zij de uitoefening van het gezag tot een ijdele schaduw doet worden? Waar is de juiste grens van het doen en het laten?
Vertegenwoordiging wordt in Stahl's stelsel opgenomen, maar niet te verkiezen door burgers van allerlei rangen en standen. De ingezetenen gegroepeerd als grondeigenaars, kooplieden, industrieelen, geestelijken, geleerden moeten afgevaardigden uit hun midden naar de Nationale vertegenwoordiging zenden. In de standen, zoo zegt S., ligt een zakelijk verband, dat het ‘hoogere

{==109==} {>>pagina-aanduiding<<}
boven den mensch’ uitmaakt. Omdat ik b.v. een fabrikant ben, moet ik alles voelen, alles meenen, alles willen, wat andere fabrikanten voelen, meenen, willen! Is het voorts begrijpelijk, in grondbezit of beroep een omstandigheid te zien die hooger staat dan de mensch met zijn innerlijke hoedanigheden? Als bovendien, gelijk S. uitdrukkelijk zegt, de geheele Staatsregeling in al haar bestanddeelen een ondeelbaar geheel, een gemeenschappelijk eigendom van het geheele volk is, waarom dan voor de vertegenwoordiging het volk in standen verknipt? De harmonie der belangen, het machtigste en gelukkigste wapen tegen de sociale hervormers, zal er niet door bevorderd worden.
Omdat er eens vroeger stenden, met bijzondere privilegiën, staten, bestaan hebben moet nu nog in alle geval de vertegenwoordiging naar beroepstanden plaats hebben. Want historische ontwikkeling is de toetssteen van Stahls legitimiteits-theorie. Wel erkent hij zelf, dat de historische schakel met die geprivilegieerde standenvertegenwoordiging bijna overal is afgebroken. Maar dat moet alleen bewijzen, hoe moeielijk het zijn zal, zelfs zulk een vertegenwoordiging te vestigen, hoe veel zwaarder dus een vertegenwoordiging volgens het moderne, het revolutionnaire staatsrecht. Dat is eigenlijk, als men S. hoort, onmogelijk.
Dat historische recht is eigenlijk alles afdoende. Staatkundige instellingen, wil S., moeten zich ontwikkelen, zooals in Engeland. Maar vergeet S. dan, dat juist op het vasteland die ontwikkeling te lang is tegengehouden en dat men daarom niet meer tevreden is met het mindere, nu men het meerdere kent en begrijpt? Macaulay zegt van Groot-Brittanje: ‘had het in 1688 geen vreedzame omwenteling ondergaan, een eeuw later ware er ongetwijfeld een bloedige losgebarsten.’ Het beroep op Engeland bewijst alleen, dat de oude regeeringstelsels op het vasteland te lang hebben voortgeduurd. Een geregelde ontwikkeling moge het bestaan eener geschrevene grondwet overbodig maken, waar die is verstikt, moeten de beginselen, die zoolang miskend zijn, wel eens, al was 't maar in herinnering worden gebracht.
Doch, daar een wederlegging van Stahl's stelsel, hier niet in mijn bedoeling ligt, reeds genoeg daarvan.
Het bestaan eener partij, den gevoelens van Stahl toegedaan, ook hier te lande, heeft ongetwijfeld ook bij het gewichtige van den inhoud, Dr. v.d. L. bewogen de voorlezingen te vertalen. Zijn echter Nederlanders, die in dergelijke kwestiën belang stellen

{==110==} {>>pagina-aanduiding<<}
niet allen in staat het Duitsch te verstaan, waarin de collegielessen geschreven zijn? Ik zou 't niet bepaaldelijk durven ontkennen.
De vertaling is over het algemeen goed. Germanismen zijn geregeld vermeden, en ook veel minder talrijk dan in menig werk, dat het air van oorspronkelijkheid ten onzent aanneemt. Onberispelijk zijn echter niet uitdrukkingen als: het konvent (p. 170 = de Conventie). Dit ondersteld zijnde moest de vertegenwoordiging...(p. 172); het land erft over volgens noodwendige wetten van opvolging (p. 173), een leidartikel (in een courant, (p. 176); goederenkandel (p. 192; hier niet tegenover fondsenhandel, maar in het algemeen = handel); standenmatig aristokratische grondslagen (der vertegenwoordiging, p. 341).
Dat de vertaler een eigenaardige spelling gebruikt, valt ieder in het oog. Doch in het spellen bezit iedereen bij ons op 't oogenblik een radicale vrijheid, die door het beroep op het historische recht, waarmeê elk zijn stelsel wil steunen, nog vooreerst niet zal worden verwijderd.
Dr. A. v.d. L. gaf een vertaling, geen bewerking. Daarmeê stemmen eenige kleinigheden niet overeen. Waar S. ergens, sprekende van politieke hervormingen, zegt: ‘Bij ons ontbreekt het niet aan sommige trekken van dien vooruitgang,’ voegt vert. (p. 11) achter ons de woorden ‘(in Pruissen?)’ bij.
Op een andere plaats veroordeelt S. het eenerlei gemeentebestuur voor steden en dorpen, en stelt tegenover elkaâr: ‘Berlin und ein Lithauisches Dorf.’ De vert. maakt daarvan: ‘Amsterdam en Slenaken.’ Daardoor vertaalt hij onjuist, want S. noemt geen dorp met name. En of voor den Nederlandschen lezer Slenaken een duidelijker begrip opwekt dan een Lithauwsch dorp, ben ik zoo vrij te betwijfelen.
Vert. blijft meer bij zijn plicht als hij (p. 169) letterlijk weêrgeeft, waar er gesproken wordt van de kansen der kamerleden op, ministerieele portefeuilles: ‘Men gaat naar bed als referendaris en 's morgens bij 't ontwaken is men lord Palmerston van Pruisen, in goed Hollandsch: men is Koning.’
Alles saamgenomen. De hier verzamelde collegiën van Stahl verschaffen een hoogst nuttige en tevens in den vorm aangename lectuur. Wie nu de ‘Vorlesungen’ nog niet bezit, die kan zich gerust de ‘Voorlezingen’ aanschaffen.

Utrecht, November 1866.
Mr. L. de Hartog.





{==111==} {>>pagina-aanduiding<<}

IV. Onderwijs en Opvoeding.

J. HOPF und K. PAULSIEK. Deutsches Lesebuch für höhere Bürgerschulen. Arnheim, H.A. Tjeenk Willink. 3 dn. Prijs ƒ 3. (Ieder deel afzonderlijk verkrijgbaar).
Het was een goed denkbeeld van den heer W.G.C. Lohmann, leeraar aan de H.B. school te Arnhem, om ons het in Duitschland zeer gunstig bekende werk van de heeren Hopf en Paulsiek voor het onderwijs van de hoogduitsche taal in eenen goedkoopen en doelmatigen vorm aan te bieden. Eene geschikte keuze van goede, en vooral voor de verschillende klassen trapsgewijze opklimmende leerboeken te doen voor eenig vak, dat in alle klassen der hoogere burgerscholen onderwezen wordt, is eene zeer moeijelijke taak. Oudere onderwijzers zijn aan hunne verouderde boeken dikwijls met eene onvergefelijke eigenzinnigheid quand même gehecht; ongeschikte onderwijzers die van hun onderwijs natuurlijk geen vrucht zien, meenen dikwijls dat de oorzaak van het zeer verklaarbaar gebrek aan resultaat van hun onderwijs in eene minder gelukkige keuze van boeken gelegen is, en grijpen met beide handen ieder werk aan, dat hun maar eenigzins geschikt voorkomt, maar dat liefst evenwel de zaak zoo mechanisch mogelijk inkleedt en behandelt. Jonge en ongeoefende onderwijzers, zoo als uit den aard der zaak het Middelbaar Onderwijs er nog velen telt, tasten dikwijls in 't blinde rond, of laten zich door boekverkoopers belang, of schrijvers eigenwaan overhalen tot het gebruik van verkeerde en ondoelmatige boeken. - De arme leerlingen zijn intusschen de ongelukkige dupe van ieders misgreep. Zij zitten zich òf te vervelen bij hunne vervelende ouderwetsche boeken, òf hebben voor ieder vak een reserve bataillon staan, dat in den regel na kort gebruik buiten dienst is gesteld en een kostbaar dood kapitaal voorstelt, tot groote ergernis hunner ouders of verzorgers.
Daartegen hebben de heeren Lohmann en Tjeenk Willink gestreden en voor dien strijd een stel uitmuntende wapens aangenomen. Bevattelijk, onderhoudend, opklimmend en degelijk is de keuze der stukken, bijzonder billijk de prijs en zeer net de uitvoering der drie deelen, die elk op zich zelf een genoegzame en afwisselende leerstof voor één jaar aanbieden en een schat van leering bevatten, zoo in proza als in poezy; terwijl nog bovendien ieder deel een ‘Orthographischen Anhang’ en een

{==112==} {>>pagina-aanduiding<<}
‘Erklärendes Wörterverzeichnisz’ bevat, die beide met zorg bewerkt zijn en veel tot de waarde van 't geheel bijdragen. Het 3de of laatste deel bevat nog bovendien een ‘Schriftsteller-verzeichnisz’, hetwelk een zeer geleidelijk alphabetisch overzicht aanbiedt en bestemd is goede dienst te doen als geschikte inleiding tot de behandeling der eigenlijke letterkunde, waaraan de heer Lohmann, wanneer eene welwillende ontvangst aan deze drie deelen mag te beurt vallen, eene ‘Sammlung für das reifere Jünglings Alter’ voor de beide hoogste jaren wil vastknoopen.
Wij behoeven dit goede boek, dat in eene erkende behoefte voorziet, geen gunstig onthaal toe te wenschen daar wij overtuigd zijn, dat het weldra onder de zeer doelmatige en daarbij - wat eene zeldzaamheid is - goedkoope boeken op de programma's der hoogere burgerscholen prijken en bij 't onderwijs goede en gewigtige dienst bewijzen zal. - Moeten wij ten slotte eene aanmerking op 't geheel maken, welke evenwel aan de waarde van het boek niets ontneemt, het zoude deze zijn, dat de heer L.o.a. over het hoofd heeft gezien, dat voor de toelating tot de laagste klasse der H.B. Scholen geene kennis van de hoogduitsche taal vereischt wordt, maar met het onderwijs daarin het eerste jaar wordt aangevangen. Voor deze eerstbeginnenden nu is het eerste deel, zelfs het begin daarvan, te moeijelijk en dezen hebben toch dadelijk aan een gemakkelijk leesboek behoefte. Zal dus het bock op den duur goede dienst blijven bewijzen, en in alle klassen bruikbaar zijn, dan dient bij eene tweede oplage, die zeker niet lang zal uitblijven, het eerste deel in dien geest gewijzigd, of het eerste deel eerst in het tweede studiejaar gebruikt te worden. In dit opzigt zijn de behoeften van de nederlandsche leerlingen eenigzins over het hoofd gezien of zijn zij te veel over den duitschen kam geschoren.

Deventer, 2 Jan. 1867.
J.H. Meijer.





{==113==} {>>pagina-aanduiding<<}

Buitenlandsche letterkunde

Losse schetsen.

Uit de papierentasch van D.F. Strauss.

(Vervolg en Slot.)

Deze kleine ‘napluk’ uit het bundeltje losse opstellen, van wier hoofdinhoud ik in mijn laatste schetsje aan mijne lezers een overzicht heb pogen te geven, zullen zij, vertrouw ik, mij gaarne ten goede houden. Strauss behoort, eenigszins gelijk wijlen P. van Limburg Brouwer ten ouzent, tot die gediegene, klassiek gevormde soort van schrijvers, bij wie ook het kleinste knutselwerk een keurige hand verraadt; bij wien men bovendien de lust tot het vervaardigen van dergelijk ‘speelgoed’ niet zoo dadelijk zou zoeken. Als een nijdigen, ongezelligen kribbebijter, altoos 't zij in theologischen of litterarischen, streng wetenschappelijken, arbeid verdiept, heeft men hem zich tot dusver hoogstens met een bitteren, sarkastischen: maar moeielijk, - of in 't geheel niet, - met een schalken glimlach op de saamgenepen lippen kunnen voorstellen. Toch is de auteur van het ‘Leben Jesu’ in werkelijkheid minder stroef van inborst dan de roep, die van

{==114==} {>>pagina-aanduiding<<}
hem uitgaat, zou doen vermoeden en is hij zelfs geenszins afkeerig van een hartige scherts. Wie weet - zoo de onvermijdelijke loop der omstandigheden zijn eerste schreden op een min doornige baan hadden geleid, of misschien dit veelzijdig vernuft zich niet in een andere richting zou hebben ontwikkeld! Wie zegt ons - indien boven den opgang van zijn pad minder zware en duistere wolken hadden gehangen, of niet wellicht deze min of meer drooge persoonlijkheid zich, omschenen van een vriendelijker en gezelliger licht, aan de wereld zou hebben doen kennen! Stof tot dergelijke bespiegelingen biedt ons het leven dagelijks in overvloed aan.
Bij onzen schrijver gebleven - hem kwelde ditmaal blijkbaar de behoefte om zijn geheele tasch eens tot den bodem toe leêg te schudden. ‘Ich wollte,’ zoo besluit hij zelf zijne voorrede, ‘Ich wollte einmal mein ganzes Orchester vorführen, d.h. von den verschiedenen Instrumenten, die ich zum Trost oder zur Kurzweil nach und nach erlernt, auf jedem ein Stückchen zum Besten geben.
Vom Picolo (gaat hij voort) darf man kein Adagio verlangen; aber der Tag hat mehr als zwölf Stunden, das Leben unzählige Lagen und Stimmungen: und da ist es manchmal gar nicht übel, wenn man nicht bloss Ein Instrument und Eine Leier zu spielen weiss.’
Bij tal van geleerden zou de keus van instrumenten zeker meer beperkt wezen. Men gunne mij het genoegen om aan twee van de op schertsenden toon geschreven stukjes, door den auteur der ‘Kleine Schriften’ ten beste gegeven, hier een bescheiden plaatsje in te ruimen. Het eerste is getiteld: ‘Der Papier-Reisende’; het ander, waarvan ik reeds gewaagde: ‘Die Göttin im Gefängniss.’ De bedoeling, welke de schrijver met beide heeft gehad, [want l'art pour l'art staat niet in zijn devies] springt spoedig in het oog.
Het eerste opstel, hoewel reeds meer dan tien jaren oud, bevat misschien nog een woordje op zijn pas voor al wie tot het schrijversgild behoort. Aan het tweede kunnen alleen bekrompene, volstrekt onaesthetisch gevormde zielen (niemand dus mijner lezers) aanstoot nemen. De auteur, gelijk reeds is aangestipt, zwaait in dit laatste eenvoudig de hekelroede tot tuchtiging van een schijnheilig Vandalisme. Tot dusver, althans nog tot in de Januari-maand des vorigen jaars, was, leider! de gewenschte vrucht

{==115==} {>>pagina-aanduiding<<}
dier tuchtiging, volgens het zeggen des schrijvers, uitgebleven. Maar wat niet is, kan komen; en ook al trof ze nimmer doel, het stukje zelf verdient daarom niet minder onder de oogen ook van Nederlandsche lezers te worden gebracht.
Wij beginnen met den: reizenden papierkoopman; eene Novelle.’

‘Ik breng u vele hartelijke groeten - met deze woorden stormde mijn oude vriend, de papierkoopman K. die tevens verzamelaar van handschriften is en wien ik in vele jaren niet had gezien, mijn kamer binnen - ik breng u vele hartelijke groeten over van professor X. te Z. Wees ook van mij duizendmalen gegroet.
Wel, het doet mij recht veel genoegen, gaf ik ten antwoord, dat ik u eens weêrzie, en ook, dat ik eens iets te hooren krijg van dien goeden vriend daar. Hij vaart immers wel, met vrouw en kind?
Uitnemend, beste Doctor, voortreffelijk; zat hij maar wat minder in de boeken, het zou hem licht nog beter gaan.
Best mogelijk, hernam ik.
Maar minzaam, dus voer de papierkooper voort: minzaam was hij in de hoogste mate, dit kan ik u verzekeren; zijn vrouw niet minder. Het begon reeds te schemeren, toen ik bij hem binnen trad; gij begrijpt, ik had vóór dien tijd nog heel wat zaken moeten afdoen; nu lieten de goede menschen mij dan ook niet los; ik zou en ik moest bij hen blijven souperen. Ik moest vertellen van hun ‘Heimath’, van de oude kennissen daar; ook over u hadden wij het druk, toen ik hun zeide op de terugreis nog bij u aan te zullen gaan, en zoo vlogen de uren om...
Even als gij, viel ik in, de hoeken der straten omvliegt, als gij voor zaken reist.
En, ging hij voort, een avontuur hadden wij dien avond, dat ik mijn leven lang niet vergeten zal.
Wat zegt gij? Een avontuur terwijl gij aan tafel waart gezeten? vroeg ik.
Een van de allerzonderlingste, hervatte hij. - Verbeeld u, lieve doctor, dat het reeds half tien was, toen er op eens aan de voordeur wordt gescheld en de meid binnen komt met de boodschap, dat een vreemd heer den professor verlangt te spreken. Onze goede professor - ik kon het hem aanzien - werd min

{==116==} {>>pagina-aanduiding<<}
of meer gemelijk over die late stoornis en zou gaarne den man verzocht hebben, den volgenden dag terug te komen; ik nogtans, volmondig beken ik u zulks, was nieuwsgierig om te weten wat dit zijn mocht; en daar bovendien, volgens het zeggen van de meid, die heer den professor slechts een oogenblik verlangde lastig te vallen, werd hij verzocht binnen te komen.
Welnu, en wie was het?
Ja, wie was het? - Ik heb, denk ik, zoo sprak hij, terwijl hij met eene buiging het vertrek intrad en den langen mantel, die zijne magere eenigszins gebogene gestalte van het hoofd tot de voeten omhulde, dicht gesloten hield, - ik heb, denk ik, de eer niet van bij u bekend te zijn, mijnheer de professor?
Ik kan mij althans niet herinneren....gaf deze ten antwoord: en toch is het mij, alsof ik u vroeger al eens meer ergens heb gezien.
Gezien hebt gij mij zeker - en zelfs meer dan eens, hernam de vreemde; maar nooit hebt gij nader kennis met mij willen aanknoopen, nooit mijne diensten begeerd. Dat juist is het, wat mij grieft; daarom was ik dan ook reeds lang voornemens bij u te komen, ten einde door een persoonlijk bezoek het misverstand, dat ons scheidt, uit den weg te ruimen. Want een misverstand, moet het zijn, dat u verhinderde om, op het voetspoor van zoo menig auteur, wien zulks niet heeft berouwd - voorlang reeds u met mij in betrekking te stellen.
Dan zijt gij ongetwijfeld een Uitgever, mijnheer! viel hier de professor in; en inderdaad, voegde de verhaler er bij, mij ook schoot te gelijkertijd juist diezelfde gedachte door het hoofd.
Ik vraag verschooning, hernam de vreemde, een Uitgever ben ik niet; ook heeft de schrijver mij noodig, lang vóórdat hij zich tot den uitgever kan wenden.
Accoord; dan ben ik er. Mijnheer is een papierfabriekant! Zoo had, verhaalde de reiziger, hij zelf hier plotseling uitgeroepen; - en, lieve doctor, voegde hij er bij, zoudt gij in mijne plaats niet tot hetzelfde besluit zijn gekomen?
In uwe plaats, ongetwijfeld, antwoordde ik; en was uwe gissing niet juist?
Juist? het mocht wat! riep de ander uit. De vreemdeling glimlachte eenvoudig over mijn uitval, dien hij met geen antwoord scheen waardig te keuren; haalde een brieventasch uit zijn borstzak te voorschijn, opende die, en nam er een

{==117==} {>>pagina-aanduiding<<}
reeks van met handteekeningen voorziene papieren uit, die hij vervolgens een voor een op de tafel uitspreidde. Aha, dus een verzamelaar van handschriften! riep ik en wreef mij de handen; het kon niet fraaier - wij zijn alzoo Collega's!
Het doet mij leed, antwoordde hij, dat ik voor de eer van het Collega-schap moet bedanken. Wil mijnheer de professor de goedheid hebben, deze getuigschriften eens in te zien; zij zijn alle afkomstig van schrijvers van naam en ik behoef mij over hun inhoud niet te schamen.
De professor nam er eenigen op en doorliep die vluchtig met de oogen; ook ik, verhaalde de reiziger, keek er van ter zijde zoo eens in, en inderdaad, het was eene kostbare verzameling van hand...van getuigschriften, wilde ik zeggen, eigenhandig door Kant, Lessing, Goethe, Schiller, Hegel, in één woord door bijkans al de sommiteiten onzer letterkunde, den vreemdeling ter hand gesteld.
Hem zelv' in eigen persoon? vroeg ik; getuigschriften van Kant? van Lessing? Maar mijn lieve K. dan zou die onbekende, tenzij hij Lessing als zuigeling reeds van dienst ware geweest, wel bijkans een eeuw oud hebben moeten zijn.
Oud en gebrekkelijk genoeg, ging de verhaler voort, zag hij er ook werkelijk uit; voor zooverre althans door de plooien van den mantel heen over zijn gestalte viel te oordeelen, was deze in het midden als in tweeën gebroken. Maar van Lessing gesproken, omdat gij hem juist noemt, diens getuigschrift luidde 't allergunstigst. - Hebt gij Lessing nog gekend? vroeg, daar hem misschien op dat oogenblik juist dezelfde gedachte, als u zoo even, door het brein schoot, de professor aan den vreemdeling.
Of ik hem gekend heb? hernam deze, terwijl hij op eenmaal werkelijk aangedaan scheen te worden - of ik hem gekend heb, onzen heerlijken, eenigen, onvergetelijken Lessing? Kleist, zegt men, was zijn boezemvriend en Mendelssohn zijn vertrouweling: maar ik - gij moogt van mij denken wat gij wilt, ik zeg niets dan de zuivere waarheid - ik was zijn ander ik. Een boek te schrijven zonder mij, ware hem eene onmogelijkheid geweest. Geen zijner scherpzinnige, geestvolle opstellen, zijner verpletterende strijdschriften, zijner meesterlijk gesponnen dialogen en drama's, geen enkele dezer zou hij ter wereld hebben kunnen brengen zonder mij.
Dan waart gij, viel de professor hem met een ondeugend

{==118==} {>>pagina-aanduiding<<}
lachje in de rede, in uw jongen tijd misschien wel zijn famulus, zijn amanuensis, aan wien hij dicteerde, of die uittreksels en dergelijke dingen voor hem maaktet?
Zijn lieveling was ik! riep de vreemdeling in vervoering uit; o! gij heerlijke dagen van Lessing, gij gouden eeuw van mijne en van Duitschland's letterkunde, waar zijt gij gebleven?
Hoe nu! viel hier de professor in, beschouwt gij dan den tijd, die op Lessing's dood is gevolgd, de schitterende periode van de Weimar'sche heroën, niet als mede behoorende tot de gouden eeuw onzer letterkunde?
Alleszins! hernam deze: die tijd was voor 't minst nog zeer goed; ook wil ik noch over Goethe, noch over Schiller, noch over de philosophen en geleerden dier dagen, al stak er ook geen Lessing meer onder hen, in 't minst mij beklagen; als ik klaag, dan is het alleen over het thans levend geslacht, over de wijze waarop zoo menig geleerde van onzen tijd mij verwaarloost en mij den rug toekeert.
Maar ik bespeur toch, merkte de professor op, onder uwe getuigschriften ook handteekeningen van den nieuweren tijd; Gervinus b.v., naar ik zie, gewaagt met veel warmte van uwe verdiensten.
Ja, Gervinus, riep de vreemdeling uit, dat is nog een man, met wien te handelen valt. Heidelberg over 't algemeen is een plek waar ik mij wel thuis voel; maar zoodra kom ik niet hooger opwaarts den Neckar langs, in het Wurtembergsche, te *** of - ik weet zelf niet hoe het gaat - mijn crediet begint merkbaar te zakken. Trouwens, men kan het hun boeken dan ook wel aanzien.
In welk opzicht, mijnheer, was, gelijk hij zelf bekende, de verhaler hier opgestoven, in welk opzicht is het den boeken der (Zwaben)sche geleerden aan te zien? En ‘wat’ is er dan, als ik mag vragen, wel aan te zien? Want gij moet weten, mijnheer de onbekende, dat gij in Professor X hier, ook een lid der (Zwaben)sche school, en waarlijk niet een van de minsten, voor u ziet.
Bedaar wat, lieve K, viel de professor hem met zachtheid in de rede; - en gij, mijnheer (zich tot den vreemde wendende), ga, wat ik u bidden mag, voort en wees zoo goed ons te zeggen, waarin dan toch eigenlijk de diensten bestaan, welke gij den letterkundige bewijst en in hoever het een boek is aan te zien, indien zijn opsteller uwe hulp heeft versmaad?

{==119==} {>>pagina-aanduiding<<}

De diensten die ik bewijs, gaf de vreemdeling ten antwoord, staan in verband met stijl.
Met stijl! had, zoo verhaalde de reiziger, deze hier niet zonder verbazing uitgeroepen.
Welnu, en - zoo vroeg met vriendelijken drang de professor - mogen wij weten, waarom gij u zelv' zoo onmisbaar acht voor den stylist?
Gij geeft toch, vroeg de ander eene plotselinge wending aan het gesprek gevende, gij geeft toch iets om een goed figuur, om taille?
De professor achtte die vraag eigenlijk meer geschikt om te worden voorgelegd aan zijn aesthetischen vriend te Zürich 1), maar knikte niettemin toestemmend.
En taille, voer de onbekende voort, is een noodzakelijk vereischte niet alleen voor ieder mensch, maar ook voor een zinsnede; zonder taille kan men zich zoo min een menschelijk lichaam, als een behoorlijken volzin denken.
Welnu, wat mij betreft, dat hij een taille hcbbe! sprak de ander.
Ja, maar hij kan die niet hebben zonder mij; viel met levendigheid de vreemdeling in. Ziet gij, dààr ligt juist de knoop. Er zijn schrijvers, die meenen, dat zij 't ook zonder mij wel kunnen doen. Best, het gaat ook, waarom niet? Hun volzinnen hebben kop en staart, een begin en een slot; ook vallen er plooien in het gewaad, dikwijls meer dan genoeg; maar taille hebben zij niet. Te dezen aanzien heeft niemand ooit Lessing geëvenaard; daarom zijn ook diens volzinnen zoo bewonderenswaardig slank en welgebouwd, wijl hij er bijkans nooit een neêrschreef zonder mij. Daarentegen ken ik in *** een geleerde, overigens een hoogst bekwaam man, en een intiem geestverwant daarbij van Lessing; deze schrijft gansche boeken, zonder zelfs een enkele maal naar mij om te zien; 't zijn uitstekende geschriften, van blijvende waarde, maar - de stijl heeft geen taille.
En (ging hij voort) diezelfde man heeft een schoonzoon, geen haarbreed minder kundig dan hij, maar die ongelukkigerwijze in dezelfde dwaling verkeert, van namelijk ook te meenen dat hij mij kan ontberen.

{==120==} {>>pagina-aanduiding<<}

En die man heet...? had, volgens zijn zeggen, de reiziger hier uitgeroepen.
En die schoonzoon is...? vroeg te gelijkertijd de professor.
Die schoonzoon zijt gij! antwoordde de vreemdeling.
En gij zelf, verwonderlijke maître tailleur? vroeg de ander; zullen wij dan nu eindelijk eens te weten komen, wie gij zelf zijt.
Ik? hernam deze, - zegt uw gevoel u niets? Met wien denkt gij, dat gij spreekt? Gun mij u de rechterhand te drukken! Ik ben - niet ‘der Sonnenwirth 1), maar de KOMMA-PUNT.’

‘Ein Scherz unter Freunden, der wohl auch gedruckt, wie bisher ungedruckt, Manchen ergetzen und Niemand verletzen wird:’ met deze woorden kenschetst de schrijver zelf de hier medegedeelde ‘grap;’ 't is dus wat wij zouden noemen een onder-onsje, en eigenlijk alleen voor een kleinen vriendenkring bestemd; misschien om het rechte genot van deze scherts te hebben, om er al de finesses van te waardeeren, zou men zelf een Zwaab of geheel op de hoogte van de Zwabensche litteratuur moeten zijn...Maar toch, dunkt mij, ook voor niet-Zwaben is ze genietbaar. Onbeteekenend kunnen alleen zij haar vinden, 't zij lezers of schrijvers, die (helaas!) aan geen stijl hoegenaamd zich laten gelegen liggen. De aardigheid moge wat gerekt, wat gezocht zijn; zij bevat vingerwijzingen, die althans steller dezes hoopt niet onopgemerkt te laten voorbijgaan.
De hulde ('t zij in 't voorbijgaan aangestipt) door Strauss hier aan den schrijver van den Nathan toegebracht, is mede fijn en geestig ingekleed. Mogelijk gaat het sommigen als mij, en halen zij bij deze gelegenheid den ouden Lessing, nog eens weêr te voorschijn. Inderdaad! welk een heirleger van komma-punten! Maar het geheim van zijn stijl, van zijn lossen en behagelijken schrijftrant? Dit lag in iets anders nog, dan in zijn veelvuldig gebruik van het Semikolon!
Terwijl ik daar zoo mijn Lessing doorbladerde, viel mijn oog op de bekende plaats in zijn: Hamburgische Dramaturgie (2er Band; 101ste - 104te stuk) waar hij schrijft: ‘Ich fühle die lebendige Quelle nicht in mir, die durch eigne Kraft in so reichen, so

{==121==} {>>pagina-aanduiding<<}
frischen, so reinen Strahlen aufschiesst, ich muss alles durch Druckwerk und Röhren aus mir herauf pressen.’ Bedrieg ik mij niet, dan ligt in deze woorden, in de onderstreepte vooral, - met het oog op het voorgaande, en niet minder ook op het volgende stukje, dat ik nu wensch meê te deelen, zal het u duidelijk worden - de aanwijzing der onmiskenbaar zwakke zijde, der wondbare plek (want wie heeft die niet?), van Strauss als Novellist.
‘De mensch en zijn stijl, - 't woord is, zegt men, van Buffon, (tegenwoordig blijkt de authentie van dergelijke volzinnen meer dan eens op losse schroeven te staan) zijn één’. De auteur nu van het Leben Jesu - 't is meer gezegd - is een door en door wetenschappelijk man, 't is de vleesch geworden ‘Logika’, om zoo te spreken; waar het op ‘betoogen’ aankomt heeft hij zijn wedergade niet. Maar de nimf Fantasia en hare zuster de Novelle zijn met betoogen alleen niet gediend. Haar voet is gewend aan luchtiger schoeisel, dan de bekende: ‘Spanische Stiefeln.’ Vlug en dartel, laten zij gaarne het windeken met heur losgebonden haarlokken stoeien; zij kiezen niet altoos de rechte en gebaande wegen, maar springen liefst ook wel langs kronkelige zijpaden, door bosch of heî, zonder altoos te vragen: ‘waarom? en waarheen?’ De wandeling zelf is haar een bron van genot.
Strauss daarentegen voert ons altoos door rechte lanen. Hij ziet links noch rechts, maar gaat steeds vlak op zijn doel af. De dialoogvorm (elk gevoelt dit onder 't lezen) is bij hem louter ‘vorm’. Al zijn ‘Gesprekken’ (ik denk hier met name aan de politische en unpolitische), ook de hier meêgedeelde - zijn, wel beschouwd, aangekleede Monologen; smakelijk gemaakte vertoogjes. - Van daar het eenigszins houterige en stijve dezer Fantasietjes, en de reden waarom zij nimmer algemeen zullen behagen. - Zij zijn óók, zoo men wil, ‘heraufgeprest.’
Had ik ze daarom maar liever achterwege moeten laten? Zullen wij, omdat de kunstvorm, waarvan Strauss zich hier bedient niet die is, waartoe hij van nature den meesten aanleg heeft ontvangen, 't eigenaardig verdienstelijke over het hoofd zien juist van het feit, dat hij dien met betrekkelijk zooveel smaak heeft weten te hanteeren? Ik vertrouw dat mijne lezers tot andere gedachten zijn gekomen en meen anders hen te zullen opleiden tot bewondering van het veelzijdig talent van onzen auteur, door mededeeling van de tweede der aangekondigde proeven, waarin wij David Friederich Strauss nog eens zich

{==122==} {>>pagina-aanduiding<<}
zullen zien begeven, ditmaal in nog veel zonderlinger toerusting, op het gladde ijs der ‘verbeelding.’

De gekerkerde godin.

‘Waar zijn de Venusbeelden gebleven, die vroeger in deze zaal stonden, dus luidde, toen ik na jaren München eens weêr bezocht, mijn vraag aan den opzichter van de Glyptotheek.
Men is bezig er afgietsels van te maken, kreeg ik lakonisch ten antwoord.
Maar van Ino met het Bacchuskind op den arm, zag ik toch zooëven hier in het gebouw zelf een afgietsel maken. Waarom zijn die andere dan weggebracht?
Het zou hier te veel stof maken, hervatte de man.
En giet men de voetstukken gelijktijdig af, daar die met de beelden verdwenen zijn?
De opzichter haalde de schouders op en keerde mij, onbescheiden vrager, den rug toe.
Eigenlijk was het mij met mijn vragen ook geen ernst. - Ik verlangde slechts officiëel te hooren bevestigen, wat ik reeds lang te voren wist; dat namelijk de beelden op last van den Vorstelijken eigenaar waren verwijderd, om nooit weêr onder de oogen van het publiek te komen. Ik had in de stad zelv' over de drijfveeren dezer handeling allerlei onbestemde gissingen hooren opperen. Een spotvogel beweerde, dat, daar de Beijersche vorst onlangs uit Algiers was teruggekomen, de lust tot vrouwenroof hem vermoedelijk uit de daar heerschende lucht nog was blijven bijhangen. - Een ander had er op een andere wijze den draak mede gestoken. Maar een derde hield vol, dat alleen betamelijkheidsgevoel er de reden van was, in zoover de grijze monarch het onvoegzaam had geoordeeld om naakte vrouwenfiguren openlijk ten toon te stellen.
Voor deze meening zou grond bestaan, zeide ik, indien tegelijk met de drie Venusbeelden, ook een ander werkelijk aanstootelijk fragment verwijderd ware geworden: 1) nu dat echter weder op zijn vorige plaats is gebracht, zie ik volstrekt niet in, wat de zedelijkheid met de wegvoering van gemelde beelden zou hebben te maken.

{==123==} {>>pagina-aanduiding<<}

Beide gevallen staan niet geheel gelijk! hernam de ander. Van het door u bedoelde fragment vat ieder zoo licht het fijne niet; dit kan dus minder kwaad; eene naakte Venus daarentegen is voor ieder begrijpelijk en elkeen ondergaat er den invloed van.
Invloed, zeker, zeide ik; maar een verkeerden? een verleidelijken?
Nu, toch geen stichtelijken, zou ik denken, hervatte de ander.
Dat is al naar men het opvat, gaf ik ten antwoord. De Grieken voelden zich door de aanschouwing eener Venus wel degelijk gesticht; anders zouden zij haar beeltenis niet in hunne tempels hebben geplaatst.
Wij zijn geen Grieken, maar Duitschers en Christenen, werd mij droogjes toegeduwd; bovendien ook onder de Grieken zelv' werd juist deze Praxitelische Venus (die van Cnidus), welke men thans uit de Glyptotheek heeft verwijderd, zooals de grieksche schrijvers verzekeren, geacht prikkelend op de zinnen te werken.
Alsof nooit een Christelijke jonkvrouw voor het een of ander heiligenbeeld, een naakten Sebastiaan b.v., in liefde zou zijn ontstoken! Dit, mijn vriend, behoort tot de uitzonderingen; waaruit men evenmin ten nadeele van den gewonen regel iets mag besluiten, als men de gymnastiek zal afkeuren, omdat iemand er toevallig zijn been bij zou kunnen breken.
De gymnastiek is een heilzame lichaamsoefening, hernam de ander; welk nut daarentegen het tentoonstellen van naakte Venusbeelden aanbrengt, zie ik niet in.
De onlangs gestorvene koning van Würtemberg, verhaalde ik, had jaren geleden, rondom den vijver van zijn park, een gansche reeks van antieke beelden doen plaatsen, en daaronder meerendeels Venussen. 't Waren niet alleen de “Vromen” in de residentie, maar ook andere ernstiggezinde menschen, die daaraan aanstoot namen.................................

Welnu, daar hebt gij een bewijs voor hetgeen ik zeide, riep mijn tegenpartij zcgevierend uit.
Volstrekt niet! hernam ik. Wie heeft ooit te München aan de Venusbeelden op de Glyptotheek zich geërgerd? En wie zou met voeg zich daaraan kúnnen ergeren? O! indien zij op de publieke markt of in een wandelpark voor ieders oogen tentoongesteld waren; maar hier! - in den heiligen tempel der kunst!!

{==124==} {>>pagina-aanduiding<<}

Een tempel, die iedereen intusschen kan bezoeken, zooveel 't hem lust, viel de ander in.
Dat mag zijn! hernam ik. Maar wie er binnentreedt, die ontvangt minstens op dat oogenblik een zekeren indruk, door de plaats, het verheven gebouw zelf, onwillekeurig in hem gewekt. De onbeschaafde zelfs gevoelt, dat hij hier in een andere wereld, in een rijk der vormen en tinten, den voet zet; geheel afgescheiden van, en verheven boven de dingen van het gewone leven. Een eerbiedige huivering overvalt hem, van eene andere soort wel is waar, dan die waarmeê hij in een kerk treedt, maar toch van geen minder reinigenden en veredelenden invloed; hier een te meer reinigenden nog, omdat zijn verstand ook werkzaam is bij 't geen hij ziet.
Ziedaar juist iets - wierp de ander mij tegen - wat ik ontken. Onder de honderd bezoekers bevindt er zich nauwelijks één, die van de voorwerpen om hem heen het rechte begrip heeft...’
De lezer vergunne mij den draad van het ietwat langdradig wordend discours der beide (?) heeren hier af te breken. Wij houden dus de volgende zaakrijke bespiegelingen van den schrijver over het minder gevaarlijke van 't zien van balletten voor zulke jeugdige oogen, die door het aanschouwen van ‘degelijke’ kunstvoorwerpen reeds zijn geoefend, voor genoten - en volgen den anteur op zijn, natuurlijk geheel fantastische, bedevaart naar het verblijf der gekerkerde schoone.

‘Mij intusschen, (zoo gaat onze schrijver voort) mij was het onmogelijk, zoowel mijne oogen af te wenden van de ledige plek in de Glyptothcek, waar vroeger, beschenen door het liefelijk daglicht, te midden van Goden en Helden, het heerlijk beeld der Praxitelische Venus had geprijkt: - als mijne gedachten verwijderd te houden van de enge, donkere kluis, waar de ongelukkige thans misschien verlaten en trcurig stond te kwijnen. De arme Godin kwam mij voor als een gevangene; en ik beschouwde het, daar aan redding vooreerst niet te denken viel, als menschen- en christenplicht, om haar in haar eenzaamheid ten minste te bezoeken. “Ik ben in de gevangenis geweest, en gij zijt tot mij gekomen.” - Men zie in deze aanhaling een heiligschennis: zij bleef mij niettemin onophoudelijk door het hoofd spelen. En toen al de gelukkige uren mij te binnen schoten, welke

{==125==} {>>pagina-aanduiding<<}
ik in lang verloopen tijden, voor het hemelsche beeld staande, had gesleten; al de troostrijke, verheffende gedachten, die zijn aanschouwing in mij had gewekt, werd het mij duidelijk, dat eenvoudig de plicht der dankbaarheid mij voorschreef, om haar, die mij in blijde dagen zooveel goeds had bewezen, thans ook in den dag des kwaads op mijne beurt te komen bewijzen, dat de herinnering daaraan in mijn hart niet was uitgesleten. Ik besloot dus, het mocht kosten wat het wilde, de Godin in haren kerker te bezoeken: ik nam mij plechtig voor, om de stad niet te verlaten, eer ik dat besluit had ten uitvoer gebracht.
Maar hoe zou ik het aanleggen? Ik wist niet eens, waarheen men haar had gebracht. Met ontzetting had ik vernomen, dat een van de drie beelden, bij het overbrengen, door de ruwe handen der steenhouwers een weinig was beschadigd geworden; gelukkig evenwel hoorde ik, dat dit ongeval slechts een van de kleinere, minder fraaie beelden: niet de eigenlijke, ware Venus had getroffen. Maar waar was zij? Of ik er de bedienden van de Glyptotheek al naar vroeg, hielp mij niets; want die waren er blijkbaar op afgericht om louter ontwijkende antwoorden te geven. In München zelv' bekommerde men zich om het geval, dat ik mij zoo sterk aantrok, in 't geheel niet; beschaafde en geleerde mannen zelfs wisten niet eens dat er beelden uit de Glyptotheek waren weggebracht, nog veel minder dus, waarheen. Eindelijk, na lang zoeken, wezen enkele bijkans vergane sporen mij den weg naar de nieuwe Pinakotheek. Nu kwam ik dan ook spoedig de plaats te weten: het beeld stond in de onderste verdieping, aan den noordwestelijken hoek van het gebouw; maar al mijne pogingen om er binnen te komen leden schipbreuk. De opzichters waren stipt gebonden aan hun vorstelijk consigne. Met de aanbieding van een duchtige fooi kwam ik ook al niets verder. Ik moest mij zelven zien te helpen.
Ik had de plaats der vensters ter deeg goed onthouden, de hoogte gemeten; thans ontbood ik een commissionair, dien ik menigmaal in de nabijheid van mijn hotel op den uitkijk had zien staan, en wiens voorkomen mij nog al beviel.
Wilt gij mij uw hulp leenen bij eene onderneming, die ik in den zin heb? vroeg ik hem.
Waarom niet? gaf hij ten antwoord.
Dezen nacht nog?
Wann der Herr befehlen.

{==126==} {>>pagina-aanduiding<<}

Maar ik zal het een en ander daarbij noodig hebben.
Goed, dat zal ik u bezorgen.
Een ladder, b.v.
Gij wilt dus ergens inklimmen?
Stel u gerust, niet om te stelen, ik wou alleen maar een bezoek afleggen.
Aha! zeî de man meesmuilend, met een ondeugenden zijdelingschen blik op mijne grauwe haren - bij eene dame!
Ja, maar bij eene “steenen” dame, verbeterde ik.
O, gaf hij ten antwoord, ik weet er genoeg, die niet van steen zijn, en bij wie gij gemakkelijk zonder ladder uw doel kunt bereiken.
Ik begon het noodzakelijke er van in te zien, ten einde den man zijne vermoedens te ontnemen, om hem zonder omwegen op de hoogte van de zaak te brengen en mijn geheele plan voor hem bloot te leggen; al was het ook te vreezen, dat hij er weinig van zou vatten. - Zijn eerste bezwaar gold de wacht. Ik had echter de uren uitgerekend, waarin deze haar ronde deed, en wist dus wanneer wij veilig zouden zijn. - Maar de gesloten vensters dan? - Ik had mij een kunstig werktuig aangeschaft waarmede ik ze van buiten zou kunnen openen. Wat de verlichting betrof, daarvoor zou de bijkans volle maan zorgen, als zij maar niet te hel scheen. Wij spraken dus af: te half één, zouden wij beiden, hij met zijn ladder, ik met mijn werktuig op de bewuste plaats tegenwoordig zijn.
De man liet niet op zich wachten. Van een schildwacht was aan deze zijde van het gebouw hoegenaamd niets te bespeuren. Zoo ver het oog zien kon, bevond er zich geen mensch op het eenzame plein. De maan scheen, maar achter zware wolken verscholen. De man richtte de ladder tegen den muur en hield haar vast, terwijl ik naar boven steeg. Ik bevond mij nu juist voor het gesleten venster en gluurde bij het flauwe schemerlicht naar binnen. Een nauw, dompig hok, gelijk mijne ontgloeide verbeelding mij het verblijf had voorgespiegeld, was het trouwens niet. Integendeel 't was een hooge, luchtige kamer, met drie groote vensters, een naar het Westen en twee naar het Noorden gekeerd. Maar zij was kaal en ongezellig; geen gordijnen om de ramen, geene zitbanken tegen de wanden. Daar, - voor zooveel ik kon zien, tusschen haar twee kleinere naamgenooten in, en te midden van allerlei rommelgoed, dat op hoopen in de hoeken en

{==127==} {>>pagina-aanduiding<<}
tegen de muren bijeenlag, - daar stond het beeld der Godin. Hare trekken evenwel kon ik niet goed onderscheiden; ik beproefde derhalve met mijn werktuig het venster te openen. Eerst wilde mij dit niet gelukken, maar eindelijk - daar ging het. Een oogenblik later en ik stond in de kamer vlak voor het beeld, gelijk jaren geleden, maar in welk een gansch anderen toestand! Alles kwam mij voor als een droom, een visioen; sprak ik werkelijk de woorden overluid of uitte ik ze slechts in mijne verbeelding, ik zou het niet kunnen zeggen; maar de Godin, die nu en dan, alsof zij op iemand wachtte, scheen om te zien, gaf mij antwoord; en zoo ontstond er tusschen ons beiden een gesprek, hetwelk ik mij in bijzonderheden niet meer herinner, maar waarvan ik alleen weet te zeggen, dat het mij op dat oogenblik een zalig, hoewel te gelijk weemoedig, genot verschafte.
Op eenmaal maakte de duisternis plaats voor het licht; de maan was van achter de wolken te voorschijn getreden, en goot haar zilverwitte stralen in het vertrek. Nu zag ik de Godin eerst volkomen duidelijk; zij stond daar in al haar verblindende schoonheid met een lach op de lippen, gelijk voorheen; het verblijf in den kerker had geen enkelen rimpel op haar voorhoofd, niet de kleinste lijdenstrek om haar mond gegroefd; de lijnen van het hemelsch gevormde lichaam golfden in een volmaakt zuivere, onafgebroken bocht van de zachtgewelfde schouders af tot aan de even opgelichte voetzool nederwaarts. En hoe helderder en sterker het licht der maan in de kamer viel, des te betooverender werd haar glimlach, met zooveel te inniger genot scheen zij haar schoone oogen in den haar tegemoetstroomenden lichtglans te baden. Men make mij vrijelijk uit voor een droomer; maar ik zag door het geopende venster een lichten nevel naar binnen dringen, en juist toen het licht der maan er op viel, verdikte die nevel zich tot een gedaante, in kleur zoowat het midden houdende tusschen marmer- en zilverwit, een gedaante, die al schooner, al heerlijker vorm aannam en - neen, ik kon er niet langer aan twijfelen, het was Luna zelv' met het glanzige voorhoofd, het was de hooggeschorte Diana, die haar gevangene zuster een bezoek kwam brengen.
Hoe zij elkander begroetten, wat zij te zamen spraken, 't ware heiligschennis dit hier te herhalen; dit alleen zij gemeld dat Luna hare zuster voorspelde, dat deze na verloop van zoo en

{==128==} {>>pagina-aanduiding<<}
zooveel maansverwisselingen (het getal werd zoo zacht gefluisterd, dat ik het niet verstaan kon) uit haar kerker verlost en in haar vorige eer zou hersteld worden. Over 't geheel waren beide Godinnen goedsmoeds; zij hielden het er voor, dat de nacht van barbaarschheid, die haar smadelijk van haar troon had gestooten, binnen zeer kort zou zijn geweken en ademden met wellust de morgenlucht tegen van een nieuwen, beteren dag, waarop de mensch het weêr zal wagen “mensch” te zijn; en waarop hij, bij het licht eener meer algemeen verspreide, grondige natuuren zelfkennis, ook aan het genot van de heerlijkheid dezer wereld, en van de aanschouwing van 's menschen lichaamlijk schoon, zich weêr vrij en onbelemmerd zal durven overgeven.
Hierop nam Luna afscheid en hulde zich weêr in haar zwarten wolkensluier; wat mij betreft, ik maakte van de invallende duisternis gebruik, om na het uiten van een haastig “Vaarwel!” onbemerkt weêr het venster, daarna de ladder en eindelijk de straat te bereiken: - innerlijk verheugd, ja tot op dit uur nog mij gelukkig voelende, dat ik mijn vurigen wensch bereikt en, in weerwil van zoovéél machtige hinderpalen, toch mijn bezoek bij de gevangene Godin had kunnen afleggen.’

Sapienti sat! - Venus en Strauss! Wie, indien de geleerde schrijver zelf ons niet den weg had gewezen, zou er immer aan gedacht hebben, die beide namen te vereenigen? Men ergere zich aan niets meer in de wereld: zelfs niet aan den inhoud van een ‘Papierentasch!’

Velp.
P. Bruijn.






















{==129==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

DE GRAAF VAN DEVONSHIRE. Romantische episode uit de jeugd van Elisabeth Tudor. Door Mevr. A.L.G. Bosboom-Toussaint. Tweede druk. Arnhem, D.A. Thieme, 1866. (Guldens-editie No. 59.).



ENGELSCHEN TE ROME. Romantische episode uit de regering van Paus Sixtus V. Door Mevr. A.L.G. Bosboom Toussaint. Tweede druk. Arnhem, D.A. Thieme, 1866. (Guldens-editie No. 60.)
Reeds bij de verschijning van de eerste dezer beide ‘romantische episoden,’ in het jaar 1838, voorspelde de Gids, dat ‘de jeugdige schrijfster van dezen opmerkelijken eersteling,’ aan wie hij eene buitengewone verbeeldingskracht tockende, ‘een sieraad onzer Letterkunde kon worden.’ Naar mijn inzien was er geen buitengewone scherpzinnigheid noodig, om deze opmerking te maken, geen bijzondere zienersgave, om deze voorspelling te doen. Men behoefde De Graaf van Devonshire slechts te lezen, om te erkennen dat hier eene mededingster onder onze Romanschrijvers optrad, die niet slechts met veel verbeeldingskracht maar ook met andere uitstekende gaven des geestes bedeeld, velen hunner terstond overtrof en bij eenige oefening de besten op zijde, zoo niet voorbijstreven zou. Maar wat men misschien niet zag, of indien wel, niet uitspreken durfde, dat zag de toen nog jeugdige Gids (de kritiek van Toussaints eersteling komt voor in de 12de afl. van den 2den jaarg.) en verstoutte hij zich, in eene uitvoerige aankondiging, niet slechts aan de schrijfster, maar ook aan het lezende publiek mede te deelen. Dit was goed. Een jeugdig auteur moet aangemoedigd worden, als hij het verdient, te regt gewezen als hij het noodig heeft, het publiek heeft behoefte

{==130==} {>>pagina-aanduiding<<}
aan voorlichting, zal het niet door bewondering zich laten medeslepen en in zijne opgetogenheid door te grooten lof het opkomend talent bederven. De Gids vervulde met hoffelijkheid en virtuositeit dezen dubbelen plicht, en, het mag gezegd worden, hij trof het beoogde doel. Hij vroeg ‘aanmoediging’; en zoo iemand zich beroemen mag aangemoedigd te zijn, wie meer dan onze meest gevierde Romancière? hij riep ‘jufvrouw Toussaint’ toe: ‘studie!’ - bepaald het bestuderen van onze geschiedenis - en hoe getuigden Het huis Lauernesse, Leicester enz. enz. dat zij deze roepstem opgevolgd heeft! Zijne profetie is dan ook luisterrijk vervuld; en Mevr. Bosboom Toussaint erkent zelve, in hare voorrede voor deze 2de editie van De graaf van Devonshire, dat zij ‘nu, na een kwart eeuw niet terug zien kan op dit oordeel’ (van de Gids) ‘zonder innigen dank aan den trouwen wegwijzer.’ Op onze beurt mogen wij haar danken, dat zij den raad van dien ‘wegwijzer’ niet in den wind geslagen heeft, omdat wij Nederlanders oneindig meer hebben aan ‘waarlijk Nederlandsche Romans, door eene vrouw van haar aanleg na ijverige studie geschreven,’ dan aan voortbrengselen van hare fantasie, waartoe het buitenland de stof leverde; wij zeggen het de Gids na: zulke aan den vreemde ontleende Romans ‘bezitten nooit die waarheid welke een kenmerk van Nederlandsche kunst plagt te zijn, die tot een hoofdvereischte van een letterkundig voortbrengsel moest worden gerekend.’
Misschien is het aan ‘het opvoeren van vreemden’ toe te schrijven, dat ‘de zeldzame eersteling’ van Mejufvrouw Toussaint eerst nu een tweeden druk beleeft; maar naar mijn inzien verdiende zij dit sedert lang, want behoudens alle aanmerkingen van de Kritiek, houd ik mij overtuigd, dat het tegenwoordige publiek deze episode uit het leven van twee Engelsche koninginnen met even veel genot zal lezen, als hare bewonderaars vijf en twintig jaar geleden. Bovendien hebben zij, die nu dezen Roman ter hand nemen het voorrecht ‘van hier en daar een ligt toetsje, eene kleine wijziging en eene betere correctie’ van de hand der schrijfster zelve en wordt hun het ‘boek in meer bevalligen vorm’ aangeboden.
Ditzelfde is het geval met de Engelschen te Rome. Verschenen zij een jaar later, dan De Graaf van Devonshire dit tijdsverloop was zeker te kort voor de schrijfster, om blijken te kunnen geven van die studie, welke de Gids haar aangeraden, of van het geheel vermijden van die klippen, waarvoor hij

{==131==} {>>pagina-aanduiding<<}
gewaarschuwd had; misschien was de Roman ook reeds geconcipieerd en voor een deel bewerkt éér haar de vriendenraad van den ‘trouwen wegwijzer’ onder de oogen kwam. Hoe dit zij, de jeugdige auteur had zich op nieuw met hare verbeelding buitenslands verplaatst en voerde ten tweeden male vreemden ten tooneele; op nieuw deed zij eene poging, om te slagen in de schildering van ‘het rijke, het stoute, het krasse, het schrille’...Zij koos het Rome van het laatst der XVIde eeuw; en welke schitterende kleuren voor haar penseel, wat prachtig decoratief, welke rijke costumes! Sixtus V met zijne uit de laagte opgeklommen en tot de hoogste kerkelijke eer gestegen bloedverwanten; welke een stoute greep naar merkwaardige historische personen! Met deze in betrekking een paar Engelsche Katholieken, uit hun land gebannen of gevlucht voor Elisabeth, die gebruikt worden, om zich op den Paus te wreken, door een wraakgierigen Italiaan; welke eene gelegenheid voor krasse tafereelen! Hartstochtelijke liefde en onbeteugelde haat; welke schrille tegenstellingen! Even als in De Graaf van Devonshire maakt de begaafde schrijfster van al zulke gegevens gebruik, om tot de verbeelding der lezers te spreken, en doet dit zoo, dat zij boeit, medesleept en al het genot schenkt van dit genre van romantische lectuur. Men twiste over het genre, wie er behagen in heeft vindt hier van zijne gading te over! Wij twijfelen dan ook niet of deze druk zal op nieuw genoeg bewonderaars vinden; beide Romans zijn zeker reeds in ieders handen, en de talrijke vereerders van Mevr. Bosboom Toussaint zullen den Uitgever danken, dat hij voor zoo weinig geld en in zulk een netten vorm weder twee van hare werken verkrijgbaar gesteld heeft. Kritiek geef ik van deze herdrukken natuurlijk niet, omdat anderen dit reeds bij de eerste uitgave gedaan hebben, Mevr. B.T. mijne kritiek niet noodig en het publiek haar werk
reeds lang beoordeeld heeft. Mijn eenige 1) doel was aankondigen; aanprijzen is overbodig, aanmerkingen maken kan iedereen wel, en het meesterschap in de kunst zal niemand aan onze eerste Romanschrijfster ontzeggen.

J. Hoek.

{==132==} {>>pagina-aanduiding<<}

EEN PAAR IJVERAARS VOOR DE LEER. Een Godsdienstig verhaal door Dr. A.W. van Campen, twee deelen 267 en 255 blz. Maassluis, J. van der Endt. 1866. Prijs ƒ 3.25.
Het bekende woord uit ‘de Handelingen,’ dat wij van Gamaliël lezen: ‘Indien deze raad of dit werk uit menschen is, zoo zal het gebroken worden,’ strekt tot motto en tot slotwoord van dit boek, dat waarlijk wel loopt over de vraagpunten van den dag op godsdienstig en godgeleerd gebied. Met eerlijkheid en goede trouw zijn de verschillende meningen der orthodoxen en modernen uitééngezet, en door menigeen zal hier licht gevonden worden, waar hij tot nu toe misschien alleen in duisternis rondtastte, of geen bevredigend antwoord vinden kon op zoo menige vraag van verstand en hart.
Wel moet het er soms gespannen hebben in de stad O, waar vier hervormde predikanten waren, toen daar één der drie oude rechtzinnige predikers gestorven was, en de liberale predikant Neissen het zocht te winnen van den hoogrechtzinnigen Baron van den Boeckhoff, president van de arrondissements rechtbank, en de eerste een modern, de laatste een geestverwant in de bestaande vakature zocht te krijgen.
Te uitvoerig zou ik moeten worden, als ik ook maar een korte schets zou trachten te geven van de gesprekken, vooral ook in dien tijd gehouden, tusschen den baron en zijne zuster, mevrouw de weduwe van During, en haar eenig kind Nora, een lief en verstandig meisje van twee en twintig jaren, vroeger leerling, nòg getrouw volgeling van den liberalen, maar niet verklaard modernen predikant Neissen.
Toen de nieuwe dominé, van der Burg, een volbloed modern, beroepen en bevestigd was, begon het rumoer in de vroeger zoo kalme Osche gemeente. Van der Burg toch stak het niet onder stoelen of banken welk een richting hij was toegedaan, en hij verstoorde door zijn opene verklaringen in menig huis en hart de rust en den vrede. Ook in dat van mevrouw van During, die, van de behoudende partij, echter niet zóó als haar broeder, het met leede oogen aanzag dat Nora den nieuwigheids prediker, den ketter, den onchristen, zoo als de baron hem noemde, zoo gaarne hoorde en zag.
IJverde de hoogwelgeboorne voor al wat door de vaderen als de leer der kerk was vastgesteld, en wilde hij van geen vooruitgang noch ontwikkeling hooren, Neissen, voorzigtig en bedekt,

{==133==} {>>pagina-aanduiding<<}
van der Burg openlijk en onverholen, prezen en predikten de moderne opvatting. De laatste deed het veelal met groote onvoorzigtigheid, de zwakkeren niet genoeg sparende, maar ergerende, zoo als mevrouw van During; op wier dochter hij al spoedig zijn oog liet vallen, en die zelve niet liever wenschte dan hem haar echtgenoot te mogen noemen.
Daartegen komt echter baron van den Boeckhoff, Nora's oom en voogd, ten sterkste op. Eene treurige verwijdering tusschen hem, den heftigen, halstarrigen drijver der oude leer, en zijne zwakke, weifelende, wankelende, karakterlooze, maar innig aan hem gehechte zuster, is daarvan het ongelukkige gevolg. Geslingerd wordt de weduwe, die niet sterk van hoofd is, op vreeselijke wijze. Spreekt zij met haar broeder, dan is zij even als hij, bitter ingenomen tegen al wat opkomt tegen de rechtzinnige leer, als kind zoo trouw door haar beleden; spreekt ze met Nora, of Neissen, of van der Burg, dan is ze half voor het nieuwere licht gewonnen; en begrijpt ze dat geen leer, maar liefde het kenmerk van het christendom is.
Een en andermaal spreekt Neissen met zijn vriend en ambtsbroeder, om hem wat te matigen in het uitspreken zijner overtuiging, die hij echter volkomen deelt; maar bij de Kers- en Paaschpreken, spreekt van der Burg tot groote ergernis van velen, en hij doet, door zijn onberaden ijver, meer kwaad dan goed. Hij speelt, wat zijne liefde voor Nora betreft, een gevaarlijk spel, daar hij mevrouw van During hoe langer zoo meer van zich verwijdert, door zijne aanstootelijke, en onrust en verdeeldheid verwekkende, prediking, soms lijnrecht in strijd als zij is met de formulieren van Eenigheid niet slechts maar ook en vooral met den Bijbel, ‘Gods woord.’
Meende mevrouw van During in het eerst hare toestemming tot de verloving van hare dochter met den ketterschen predikant niet te kunnen geven, zij werd toch, vooral door de toespraak van diens vriend, Neissen, daartoe bewogen, en, in weêrwil der booze woorden en de bedreiging van onterving door den baron, ging het engagement door, hoewel zij ook na dit besluit nog geen vrede voor haar hart kon vinden, vreezende hare Nora in de armen gevoerd te hebben van een mensch die buiten het christendom stond en, volgens haar broeder, rijp was voor het helsch verderf.
Aanvankelijk begon zij haren aanstaanden schoonzoon echter

{==134==} {>>pagina-aanduiding<<}
meer te waardeeren, ofschoon zij zich met diens opvattingen van Christus en Christendom slechts zelden kon vereenigen. In dat nieuwe was voor haar zooveel kouds en kwetsends, en van der Burg ontzag hare ingenomenheid tegen zijne richting weinig of niet.
Nog zon alles wel gegaan hebben, maar in de bruidsdagen spreekt de baron nog eens met zijne zuster over van der Burgs godlasterlijke ketterijen, - met name over de door hem ontwikkelde denkbeelden over zonde en straf, waarin hij onder anderen deterministisch verkondigd had, ‘dat God de zonde wilde’, dit gelijkstellende met ‘onverschillig omtrent de zonde te zijn.’ Dit was voor de zwakke weduwe te veel. Was zij de laatste weken al bijzonder stil en ingetrokken geweest...op den morgen van den huwelijksdag wordt ze op haar slaapkamer gevonden, zittende in haar stoel en geheel waanzinnig. Al dat peinzen over orthodoxie en moderne theologie had de zenuwachtige vrouw aan het malen gebracht, en zij was het slachtoffer van het ijveren vóór en tegen de waarheid. Maar, zij niet alleen, ook Nora en haar bruidegom, want het huwelijk heeft geen voortgang, en beiden gaven elkander hun woord terug.

Dit is in eenige trekken de loop van dit ‘godsdienstige verhaal’, hetwelk boeiend is geschreven, en waarin de onderscheiden richtingen tamelijk onpartijdig zijn geschetst.

Eenige aanmerkingen houde de schrijver mij intusschen ten goede.
Vooreerst de toon der gesprekken is wel levendig en goed getroffen, maar hier en daar niet waardig genoeg. Zoo zegt, bij voorbeeld, mevrouw van During, geboren baronnesse van den Boeckhoff, tot Ds. van der Burg, dien zij voor de eerste maal ontmoet: ‘Ik kan er de rijken dikwijls om beklagen, dat zij zoo weinig voor hunne medemenschen over hebben van hetgeen God hun in ruimen overvloed schenkt. Zij hebben er zich zelven intusschen het meest mede beet.’
Ook twijfel ik, of Ds. van der Burg wel tot den zeer tegen hem ingenomen baron, met wien hij aan het huis zijner aanstaande schoonmoeder kennis maakt, gezegd zal hebben: ‘Welk denkbeeld vormt u toch van leeraars, die alleen datgeen onderwijzen, wat zij, die zij hebben te onderwijzen, reeds weten en voor waarheid hebben aangenomen? 't Is immers te dwaas om van te praten.’

{==135==} {>>pagina-aanduiding<<}

Voorts komt de gedachte: ‘dat wie waarlijk gelooft, dat hij de waarheid op zijne zijde heeft, het aan de waarheid zelve, en aan de kracht der waarheid, zal overlaten, zich aan de gewetens der menschen aan te bevelen,’ twee en twintig maal in dit boek voor. Dat is zeker dikwijls genoeg!
Wat de voorstelling der onderscheidene partijen betreft 't is dnidelijk te merken, dat de schrijver die der modernen con amore bewerkt heeft en daar het meest in thuis is. De orthodoxen konden al niet sterker (wel bedaarder) verdedigd worden, dan door hun adelijken woordvoerder; maar de zoogenoemde ‘liberalen van gisteren’, komen zeker niet tot hun recht door de flauwe defensie van van Hagenstein.
In menig opzicht is dit boek eene romantische inkleeding a) van de Toespraken van Zaalberg, b) van de Leekendichtjes van Genestet, welke laatsten soms bijna letterlijk worden aangetroffen.
Bijzonder goed gelukt is de inlichting die Ds. Neissen aan Dr. Smits geeft over de moderne theologie (I. 49 volg.) maar ik had daarin, en in de ophelderingen, die mevrouw van During van tijd tot tijd van de beide liberale predikanten of van Nora, hare dochter, ontvangt, meer willen uitééngezet vinden: de belangrijke maar te veel vergeten opmerking, dat de bijbel geen boek is, maar eene verzameling van boeken.
En wat waarlijk de beide predikanten wel aan mevrouw van During op het hart hadden mogen drukken, is: dat de baron, haar broeder, voor haar als het ware het Evangelie geworden was, wat gansch zeer in strijd is met de roeping van elken mensch tot vrijheid en zelfstandigheid.
Overigens dank ik, en zeker velen met mij, den schrijver voor zijn onderhoudend werk, dat voor velen zeer nuttig kan wezen; niet het minst ook voor die moderne predikanten, welke de zwakken niet genoeg sparen, en, of het noodig is of niet, Godgeleerdheid in plaats van Godsdienst op den predikstoel brengen. Est modus in rebus, sunt certi denique fines.

Rosendaal, 1866.
H.W.T. Tydeman.
IETS OVER MIRABEAU. Voornamelijk betreffende zijne gevangenneming te Amsterdam, door Dr. Engelbrecht. Prijs ƒ 1.20.
De jeugd van Mirabeau is rijk aan vreemdsoortige lotgevallen, waaruit moeijelijk de groote rol was te voorzien, door hem

{==136==} {>>pagina-aanduiding<<}
later te spelen. Een dier episoden van zijn veel bewogen leven is door Prof. Engelbrecht hier met scherpte in het licht gesteld. Vooral was het den schrijver te doen, om de houding van onze republiek in de zaak toe te lichten. Een inhoudsopgave van dit merkwaardige boekske te geven, zou bij de massa van feiten en het zamengedrongene van den verhaaltrant bijkans onmogelijk zijn en, zoo al niet onmogelijk, slechts een zeer beperkt denkbeeld kunnen geven van de belangrijkheid dezer studie. Bij deze aanbeveling, zoo die voor iemand noodig is, voeg ik twee opmerkingen. De geleerde schrijver heeft, gelijk hij zegt, de stellage weggenomen, nadat hij het gebouw had opgetrokken. Ik had gaarne gezien, dat de schrijver, gelijk hij waarschuwde tegen het onhistorisch geschrijf van Jules Janin, de verschillende memoires door hem geraadpleegd, had besproken. Een tweede opmerking is eigenlijk een wensch. Zou het niet mogelijk zijn, dat de resultaten van dit historisch onderzoek ook aan den vreemde worden medegedeeld, 't zij door een vertaling dezer studie of door een artikel in de Revue des Deux Mondes?

A.
Th. J.

II. Godgeleerdheid.

BLIKKEN IN DE OPENBARING, door J.H. Gunning. Bij H. Höveker te Amsterdam, 1866. Prijs ƒ 3,60.
In de Inleiding doet de heer Gunning zijn standpunt tegenover de modernen kennen. En de lezing van dit vertoog doet ons denken aan den struisvogel, die door vijanden vervolgd, zijn' kop in een struik verbergt, als kon hij de vijanden doen verdwijnen door ze niet meer te willen zien. Men ontdekt toch met den eersten oogopslag, dat de heer Gunning de modernen niet gelezen heeft, en, zoo hij al kennis nam van het een of ander uit hunne geschriften, het niet heeft begrepen. Zijn geschrift is merkwaardig om het karakter der dweepzucht naar het leven te bestudeeren, als hetwelk daarin bestaat, dat men slechts ééne zijde der waarheid wil zien.
Iedereen kent de spreuk: de natuurlijke mensch begrijpt niet de dingen die des geestes Gods zijn, waarvan de volgende woorden van Thomas a Kempis als verklaring mogen gelden: de

{==137==} {>>pagina-aanduiding<<}
heilige schrift wil gelezen worden met den geest, waarmede zij geschreven is.
Wat is billijker dan dit? Maar heeft het woord ook geen uitgebreider toepassing? Zou het niet gelden van ieder genre van letterkunde? Mag de uitlegger van Homerus van zijne beoefenaren niet vergen, dat zij een ontvankelijk gemoed medebrengen, althans blijk geven dat zij het dichterlijke in den dichter willen verstaan? Maar met welk oog moet de moderne theologie dan den heer Gunning zien aankomen, die tot haar geschriften nadert met dezen sleutel, dat hij ze geheel verklaren zal uit gemeenheid en ongeloof? Hoe oprecht hij dit meent kan blijken uit den volgenden volzin. ‘De boeleerster Phryne moge oudtijds in een Phocaeïschen tempel naïevelijk en zonder beschaamdheid een verguld standbeeld van haar zelve tot geschenk hebben nedergezet; de groote hetaere onzer dagen, moderne leer genoemd, moge buiten den tempel voortgaan om met alle geestelijke machten onzes tijds te boeleeren, zich in den tempel te handhaven kost haar kennelijk meer en meer inwendigen strijd, blijkbaar vooral ook aan den ijver, waarmede zij haar recht in zelfbeschuldigende verontschuldigingen poogt te verdedigen.’
Dit is duidelijk en rond hollandsch.
Ik geloof niet, dat onder de moderne theologen iemand zich dien hoon zal aantrekken. Indien er oneer van die woorden uitgaat, komt zij neder op het hoofd van den beleediger, niet van de beleedigden. Maar wat eerder te verwachten is, na zulk eene ondubbelzinnige verklaring, is, dat niet licht een modern theoloog roeping zal voelen om met zulk een beoordeelaar in gedachtenwisseling te treden. Heeft de heer Gunning zich werkelijk gevleid, dat na zulk eene opening van den ‘ridderlijken strijd’ de moderne theologen nog notitie van hem zullen nemen? Blijkbaar. Want hij verklaart dat hij op hunne bezwaren zal ingaan, en hen op hun eigen terrein met hunne eigene wapenen zal bestrijden. Het theokratische standpunt van den heer Gunning kon zich niet duidelijker teekenen dan door den waan, dat in de karakteristiek van de moderne theologie hare beoefenaars het voor lief moeten nemen met het oordeel van Gunning, maar dat hun eigen zelfbewustzijn volstrekt niet mederekent; zoodat ook voor hen het woord van Paulus niet geldt: ‘niemand kent des menschen geest dan de geest die in hem is.’
De wijze nu waarop Gunning zijn oordeel over de modernen

{==138==} {>>pagina-aanduiding<<}
heeft gevormd is wederom de theokratische, niet de gewoonmenschelijke. Gewone menschen hebben ter beoordeeling van hunne medemenschen noodig hunne geschriften te lezen; zij moeten die ook lezen met eenige zelfverloochening, dat wil zeggen, zij moeten trachten in hun geest en bedoeling in te dringen; zij moeten trachten zich op dat objectieve standpunt te plaatsen dat zij hun slechts die meeningen toeschrijven die zij werkelijk koesteren. Maar die methode is voor gewone menschen, niet voor den theokraat. De theokraat is in het bezit der openbaringen Gods. Van uit het standpunt der absolute waarheid kan hij hun, die van hem durven verschillen toevoegen - ja, wat kan hij hun al niet toevoegen? Zie, lezer! dat kunt gij in deze inleiding vinden. En wanneer gij nu modern zijt en betuigt: ja, maar dat is mijn geloof niet; ik geloof juist het tegendeel! dan kunt gij daaruit leeren, dat een theokraat als Gunning u beter kent dan gij u zelven. Of het moest wezen dat Gunning zich bedroog. En dit is naar onze meening werkelijk het geval. Het voorbeeld van Gunning strekt tot een merkwaardig bewijs, dat ook de theokraat zich niet onttrekken kan aan de gewoon menschelijke voorwaarden om de waarheid te leeren kennen. En dat hij in den waan van orakelen te geven, over de moderne theologie slechts een samenweefsel van dwalingen heeft voortgebracht. Wij zullen achtereenvolgens eenige zijner uitspraken ter toetse brengen en aantoonen dat de moderne theologie juist het tegendeel gelooft en leert van hetgeen Gunning haar toeschrijft.
‘Het naturalisme van onze dagen, zegt de schrijver, heeft met het rationalisme den grondtrek van weerzin tegen de diepere, waarachtige vereeniging van Schepper en schepsel gemeen.’ Wij plaatsen daar de stelling tegen over: ‘de moderne theologie wortelt in de behoefte naar eene diepere waarachtige vereeniging van Schepper en schepsel.’ Voor de orthodoxie is het orgaan der vereeniging van God en mensch, de heilige schrift, opgevat als letterlijk geïnspireerde waarheid; want in de letter, zegt zij, is de geest. Dit geloof der orthodoxie verhindert eene diepere, waarachtige vereeniging van Schepper en schepsel. Want het maakt den mensch onvatbaar om Gods eeuwige openbaring in de natuur en in onzen geest te verstaan. Het brengt in den mensch een onverzoenlijke tweespalt, daar het wil dat de mensch met zijn geloof als waarheid aanneemt wat hij met zijn verstand

{==139==} {>>pagina-aanduiding<<}
als dwaling verwerpt. Het wil dat de mensch zijne rede onderwerpt aan een vreemd gezag, 'twelk hij nooit als waarachtig kan beamen, daar het met zijn oordeel strijdt. Dit is in den grond hetzelfde als de rede in hare edelste verrichting tot werkeloosheid te veroordeelen; want onderwerping aan een vreemd gezag is voor den mondigen mensch de slavernij, de dood. En zoodoende verhindert de orthodoxie den mensch om de goddelijke waarheid lief te hebben met zijn geheele hart, zijn geheele verstand en al zijne krachten.
Hoe zeer de gewoonte om de rede in godsdienstige zaken tot werkeloosheid te veroordeelen de denkkracht verzwakt en niet tot kennis maar tot miskenning verleidt, daarvan levert het geschrift van Gunning de bewijzen in de tegenstrijdigheden die het bevat, daar hij op de eene bladzijde beweert wat hij op de andere ontkent. En een geloof dat aldus de rede niet volmaakt, maar opoffert en verkracht, dat den verstandigen mensch niet als liefhebbenden zoon tegenover den levenden God, maar als slaaf tegenover een geschreven letter plaatst, zou dat het ware zijn?
De zienswijze des bijbels is meermalen geheel strijdig met die der nienwere beschaving. Als Mozes aan de Israëiieten beveelt om op Kanaän het recht van verovering zoo toe te passen, dat zij de geheele bevolking uitmoorden, dan zien wij daarin een barbaarsch fanatisme, dat wij uit ijver voor de eer van Gods naam niet aan God willen toegeschreven hebben. Als de bijbel David een' man naar Gods hart noemt, dan teekenen wij protest aan tegen dien eerenaam. De krijgsbevelhebber van Saul die als vrijbuiter in de staten van zijn' wettigen souverein rondtrekt (en zulks niet uit zelfbehoud; want kon hij zijne familie onder de bescherming stellen van den koning van Moab, dan kon hij er ook voor zichzelven veiligheid vinden) die alle misnoegden uit het volk verzamelt tot rebellen tegen hun' vorst, die als vasal van Achis, den doodvijand van Israël, diens oorlogen voert tegen zijn eigen volk, die na den dood van Saul partij kiest tegen diens zoon en zich opwerpt tot vorst van zijn' eigen stam, het rijk in tweeën scheurt, door broederbloed waadt tot den troon, zijn troon bevestigt door den eed tegen den edelen Jonathan te schenden en diens geheele geslacht uitroeit, die zijn dankbaarheid jegens den koning van Moab bewijst, door zijn volk op de onmenschelijkste wijze te verdelgen, die als een wulpsch potentaat verzinkt in de weelden van het Serail, jegens Uria zich met verraad en moord

{==140==} {>>pagina-aanduiding<<}
bezoedelt, zijne oorlogen voert op eene wijze zoo wreed dat ons de haren te berge rijzen 1), die als oud man zich in de intrigues van het Serail laat verstrikken, zijn oudsten zoon van de erfopvolging uitsluit en daardoor overlevert aan den bloeddorstigen naijver van Salomo, die de vruchten plukt van den verraderlijken moord van Abner, Isboseth en Amasa, en niet sterven kan voordat hij in eene geheime instructie Joab, aan wien hij alles te danken heeft, aan den bijl van den scherprechter heeft gewijd - dien man ontnemen wij den titel van man naar Gods hart, omdat wij de eer van den levenden God hooger stellen dan het Israëlitische fanatisme, en het gezag van een geschrevene letter. Uit vroomheid weigeren wij zulk eene aardschgezinde vroomheid als in Deuteronomium XXVIII beschreven wordt voor een zuiver uitvloeisel van den geest Gods te houden. En namens den heiligen geest verwerpen wij zulk een vloekpsalm als Psalm CIX als een' gruwel in plaats van hem als heilig te vereeren.
Wie in dat alles uitspraken ziet van den heiligen geest heeft den geest des onderscheids tusschen goed en kwaad in zich verzwakt en zet de deur open voor een dweeperij die allergevaarlijkst is. Neen, bij zulk eene opvatting is eene diepere en waarachtige vereeniging met God onmogelijk. En de moderne theologie wordt slechts door reine en innige vroomheid, door eene meer heldere kennis van den levenden God geleid, wanneer zij onderscheid maakt tusschen de fanatieke meeningen van het volk van Israël en den Vader der lichten, die niemand tot het kwade verleidt en van wien louter goede gaven en goede invloeden afdalen.
De moderne theologie maakt scherper onderscheid tusschen heilig en onheilig, goed en kwaad, waar en onwaar, dan de orthodoxie. Dit is de gezegende vrucht van de kritiek, welke niets anders is dan de ordelijke en getrouwe toepassing van den geest des onderscheids. Die geest des onderscheids is gegrond in onze natuur, is onze zedelijke natuur zelve. Door het bewustzijn van goed en kwaad, van waar en onwaar is de mensch op iederen trap, ook bij diepe verbastering, vatbaar voor het gevoel van achting of verachting, daardoor alleen is hij vatbaar voor schuld-
{==141==} {>>pagina-aanduiding<<}
besef en verbetering; daarin schuilt de prikkel der eerzucht en de vloek der schande; daarin berust het menschelijk oordeel en de grond van alle menschelijke overeenstemming.
Kortom het geweten is het menschelijke in den mensch, het wezen zijner natuur en daarom onuitroeibaar. Daarom verklaart Paulus, dat de heidenen zich zelven een wet zijn; - daarom, als hij in zijn brief aan de Romeinen den katalogus der zonden opmaakt, weet hij dat bij joden en heidenen aan de zonde dezelfde schande kleeft, daarom betuigt hij dat Gods verordeningen, zijn heilige wet, zijne eeuwige kracht en goddelijkheid uit de schepselen worden verstaan en doorzien; daarom verklaart hij de zondaren, ook uit de heidenen, voor zondaren en niet te verontschuldigen.
Die eerste beginselen van het goede en ware levendig te gevoelen, standvastig in het oog te houden, trouw te beoefenen, is: de wet van God zelven te onderhouden, het is: zijn geest in ons te erkennen en te gehoorzamen, het is: een profeet en een kind Gods te zijn.
Ziet de heer Gunning daar laag op neer? Het schijnt wel zoo; want hij zegt: ‘Het naturalisme en het rationalisme brengen, zooveel in hen is, den godsdienstigen toestand des menschen tot de aanvankelijkste, minst ontwikkelde beseffen en aandoeningen terug. Deze bieden zij als het waarachtig, van alle onzuivere toevoegselen gereinigd godsdienstig leven der menschheid aan, en willen een linieschip bouwen op de wijze waarop de wilden hun kano's bouwen.’
Het is waar dat de godsdienst op een zekeren trap van ontwikkeling veel gelijkt op een kunstig, weidsch gebouwd linieschip. Zulk een linieschip was in de dagen van Jezus de tempel van Herodes met zijn offerdienst en ceremoniën, het farizeïsme met zijne schrift- en wetgeleerdheid en rijk ontwikkelde casuïstiek. Zulk een linieschip is nog in onze dagen het roomsch-katholicisme tegenover het protestantisme. Zulk een linieschip is de orthodoxe dogmatiek tegenover de moderne theologie. Alle hervorming der godsdienst bestaat in vereenvoudiging, in terugkeer tot de eerste beginselen van het goede en ware, of om het woord van den heer Gunning te gebruiken tot de ‘oorspronkelijke verordeningen Gods.’ Het is daarom weder partijdig, wanneer de schrijver met zekere ironie spreekt van ‘den oorspronkelijken mensch van Rousseau.’ Ook Jezus verwees naar een oorspronkelijken natuur-
{==142==} {>>pagina-aanduiding<<}
staat. De echtscheiding was op het orthodoxe standpunt der Joden gewettigd en geheiligd. Immers Mozes had ze veroorloofd; en Mozes had zijne geboden van God. Maar Jezus zeide: In den beginne is het alzoo niet geweest. De wil van God, zijne oorspronkelijke verordening, spreekt duidelijk in de natuurlijke verhouding van man en vrouw; die oorspronkelijke verordening komt in eene andere plaats des bijbels helder te voorschijn, en Jezus geestelijk verstand ontdekt aanstonds, dat de waarheid in Genesis is en niet in het gebod van Mozes. Zoo leert Jezus ons om den bijbel door den bijbel te kritiseeren. Zoo leert Hij ons hoe een Godsman de goddelijke waarheid verzwakt heeft, omdat zijne tijdgenooten de volle waarheid niet hebben kunnen verdragen.
Trouw tusschen echtgenooten is een eerste beginsel van het goede. Dat levendig te gevoelen is hetzelfde als te blaken voor de eer van God. Zie op Johannes den Dooper. ‘Gij zult niet echtbreken! Gij zult niet begeeren uws naasten vrouw!’ Dat hadden allen in de wet van Mozes gelezen. Maar Johannes voelde die heilige verordening zoo diep, dat hij tot den koning ging en hem zijne zonde verweet en er voor in de gevangenis ging en het hoofd boog onder den bijl van den scherprechter.
Is het daarvoor noodig om ‘transscendent’ te zijn, zooals Gunning en Da Costa willen? Maar wie waren meer transscendent dan de Joden? En toch hadden zij dat eerste gebod der natuur: ‘Eert uwen vader en uwe moeder!’ krachteloos gemaakt door hunne inzettingen. Toch gingen de priester en de Leviet den gewonden man onverschillig voorbij. Toch moest een ketter, een Samaritaan tot een voorbeeld worden, om een gewillig oor te leenen aan de ‘aanvankelijkste beseffen en aandoeningen’ van het menschelijk hart.
Door de herstelling der eerste beginselen van het goede en ware heeft Jezus de godsdienst hervormd. Uw ja zij ja, uw neen zij neen! daarmede vernietigde hij de jezuïetische theorie van den eed. Wees niet vroom om door de menschen gezien te worden, maar wees vroom voor God! daarmede verstoorde hij het geheele farizeïsme, dat in schijnheiligheid bestond. Wees niet slechts uitwendig, maar ook inwendig goed! daarmede volmaakte hij de wet.
Eeuwige terugkeer tot de eerste beginselen, ziedaar de wet der menschelijke ontwikkeling! De eerste beginselen zuiverder te hebben opgevat, ziedaar de kenmerken van den vooruitgang.

{==143==} {>>pagina-aanduiding<<}
En hoe verhevener eene wetenschap, eene levensrichting is, hoe meer het noodig is die eerste beginselen te raadplegen. In het eeuwig wenden en keeren van die beginselen, bestaat de geheele godsdienst en wijsbegeerte.
De vrucht van dit streven is, dat de verhevenste waarheden steeds meer in den vorm van axioma's worden uitgesproken, dat de ingewikkeldste vraagstukken van het leven der menschheid steeds meer tot de eenvoudigste stelregelen worden terug gebracht. Zal iemand dat werk der vereenvoudiging gering achten? Maar dan heeft hij geen oog voor de grootheid van Jezus, voor de ontdekkingen der wetenschap. Wat is meer alledaagsch dan de val van een appel? Maar de blik van Newton was noodig, om daarin de grondwet des heelals, de wet der zwaartekracht te ontdekken. Wat is eenvoudiger dan de erkenning, dat niets in de wereld vergaat? Maar die ontdekking is een der gloriën van Lavoisier. Zoo is Jezus een ontdekker in de zedelijke wereld, zoo is hij de Columbus, die het rijk van God voor ons heeft ontsloten. Wat is gemakkelijker op te merken, dan dat een vader, als een kind hem om brood vraagt, hem zijn bete geven zal, al moet hij het ook sparen uit zijn mond? Wie is zoo hardvochtig, dat hij een' buurman van zijne deur zal wegzenden als hij in een oogenblik van nood, zij het ook midden in den nacht, om hulp smeekt? Wie heeft dat hart van steen, dat hij aan een herhaald verzoek om recht weerstand kan bieden? Wie is niet gehecht aan de vrucht van zijn' arbeid, wie is onverschillig als hij uit den schat zijner opgegaarde penningen wat verliezen moet? Welk heer wil niet, dat zijne dienstknechten voor hem ijveren zullen? En zoo gaat Jezus voort voetstoots zijne opmerkingen te maken uit het dagelijksch leven, en in die alledaagsche gevallen wijst hij de wet aan, die de zedelijke wereld regeert, de wet der liefde en des waren levens.
Zoo opent Jezus ons de oogen niet slechts om de schepping, maar in haar den Schepper te zien. Zoo leert hij ons het leven Gods tot ons voorbeeld te nemen, niet den God der dooden, maar Hem, die daar zijne zon voor ons laat opgaan, die ons ieder oogenblik het voorbeeld geeft der volmaakte, der alomvattende liefde, en wien wij slechts dan met recht onzen Vader mogen noemen, wanneer wij geheel liefde zijn gelijk Hij. En terwijl aldus Christus ons verlichte oogen des verstands heeft gegeven, terwijl wij met Paulus roemen: niet ik leef, maar Christus leeft

{==144==} {>>pagina-aanduiding<<}
in mij, terwijl wij wandelen in de aanschouwing van den levenden God, terwijl zijn geest met onzen geest getuigt, dat wij zijne kinderen zijn, verklaart de heer Gunning dat wij niet in God, niet in Christus gelooven. Het is noodig dat de uitspraken der orthodoxie, aan de levende werkelijkheid getoetst, bevonden worden handtastelijke onwaarheden te zijn. De schrijver geeft ons ook de verklaring van dit geval. ‘Van da Costa heb ik geleerd eerst en boven alles transscendent te zijn.’ Dus, het tegendeel van hetgeen de heilige geest in Deuteronomium zegt: ‘Gij zult niet opvaren ten hemel, gij zult niet overvaren naar de andere zijde der zee, het woord Gods is in uwen mond.’ Op te willen varen ten hemel, dat is die transscendentie die niet wil opmerken, wat op aarde en in de wereld der menschen voor oogen ligt. Dat is het tegendeel van dien geest van Jezus, die ook in de menschen die boos zijn het goede wilde opmerken als de werking van Gods geest. Dat is die transscendentie die vreemd blijft aan de getuigenis Gods in ons hart en die Jezus, omdat hij die getuigenis verstond, als een lasteraar verwierp. Dat is het eeuwige Jodendom, het Romanisme, de orthodoxie.
En bereid u thans voor op eene vreeselijke ontdekking. De orthodoxen hebben gewezen op het atheïsme van Pierson en Busken Huet als de laatste consequentie der moderne theologie. Maar hun beroep keert zich tegen hen. Busken Huet verklaart openlijk, dat er geen godsdienst is dan die berust op eene bovennatuurlijke openbaring. Zoo bekent hij dan, dat hij de openbaring Gods in den menschelijken geest nooit heeft verstaan, en vreemd is gebleven aan het beginsel der ware vroomheid, die het beginsel van alle godsdienst is, en hetwelk de moderne theologie in zijne oorspronkelijke zuiverheid wil opvatten en toepassen. Maar aangezien zijn wetenschappelijk bewustzijn hem geleerd had dat de bovennatuurlijke openbaring geen werkelijkheid heeft, zoo heeft hij het atheïsme verkondigd als het einde van alle godsdienst.
Maar de geest van Christus heeft in de moderne theologie getuigd: ‘Breek den ouden tempel af en in drie dagen heb ik een nieuwen tempel gebouwd.’
Reeds is hij verrezen, de nieuwe tempel, het is de geest der kinderen Gods door den geest des Vaders geheiligd. Er is geen andere godsdienst dan deze. Het is het ware in het Jodendom, het Romanisme, de orthodoxie. Die godsdienst heeft

{==145==} {>>pagina-aanduiding<<}
in zich de getuigenis der waarachtigheid en genoegzaamheid. Daarom wil zij zich ontdoen van iedere getuigenis, die zich niet aan ons geweten bezegelt als de getuigenis van den levenden God Dat is die immanentie, die hare hoogste uitdrukking vond in het woord van Jezus: ik in den Vader en de Vader in mij! Dat is die belofte des geestes, die in alle waarheid leidt. Ons geloof is een geloof aan die belofte, en reeds hebben wij de eerstelingen des geestes.
Zoo betuigt zich ook de kritiek als een gave des heiligen geestes. Door godsdienstige en zedekundige kritiek heeft Jezus in Israëls godsdienst het heilige van het onheilige onderscheiden, gelijk een koopman die parelen zoekt. In onze dagen gaat de letterkundige en historische kritiek voort om het werk der menschen van het werk Gods te onderscheiden. De orthodoxie, die nog altijd de kritiek als onheilig verwerpt, moet hare toevlucht nemen tot een fantastisch mysticisme. Ook de roomsche zal de protestantsche kritiek als onheilig verwerpen. Het is te vergeefsch, dat men hem een bloedrood zondenregister van de pausen voorhoudt, te vergeefsch dat men hem den katalogus opmaakt van de dwalingen en tegenstrijdigheden der conciliën, te vergeefsch dat men hem eene chronique scandaleuse verhaalt van den biechtstoel, te vergeefsch dat men hem de leer van het vagevuur doet kennen als eene bron van vuil gewin. Als vroom katholiek zal hij al die dingen niet uit een historisch maar uit een idealisch oogpunt beschouwen. De vroomheid, die slechts hare eigene stichting zoekt, is warsch om de middelen harer stichting te kritiseeren. De paus is voor den roomschen geloovige een symbolisch persoon, en hij ziet in hem slechts het symbool en niet het hulsel der werkelijkheid. Zoo kan men zich ook verhouden tegenover den bijbel.
Maar het fantastisch mysticisme is slechts geschikt voor den kinderlijken leeftijd. Het is heilzaam dat het kind in zijne ouders geene gebreken wil zien. Maar de mensch heeft den wasdom ook van zijn eigen verstand niet in zijne macht. Onsterfelijk moge het gebod zijn: weest kinderen in de boosheid; even waarachtig is het gebod: wordt volwassen in het verstand! En waarlijk, als die tijd gekomen is, dat Jezus van ons weggenomen wordt opdat wij leeren zelve tot den Vader te gaan, dan leeren wij door ondervinding zijn woord beamen: ‘Het is u nut dat ik heenga’ 1).
S.F.W. Roorda van Eyzinga.

{==146==} {>>pagina-aanduiding<<}

EDMOND DE PRESSENSÉ, het Land van 't Evangelie. Aanteekeningen eener reis in 't Oosten. Met een kaart. Uit het fransch. Met een woord aan den lezer van J.J.L. ten Kate. Amsterdam, D.B. Centen, 1865. XII en 248 bl. Prijs ƒ 1.80.
Wanneer men voor betrekkelijk geringen prijs een tamelijk net uitgevoerd boekje koopen wil, dan kan men bij den uitgever Centen terecht en behoeft men niets anders te vragen, dan ‘het land van 't Evangelie’ van E. de Pressensé - en ik vrees dat men daartoe te eer lust zal gevoelen, wanneer men tusschen de onopengesneden bladzijden even zal hebben gegluurd in het ‘woord aan den lezer,’ waarmeê ten Kate de vertaling van le Pays de l'Evangile bij zijn landgenooten heeft ingeleid. In dit ‘woord’ toch geeft ten Kate te kennen, dat, naar zijn meening, ‘de vele vrienden van den welsprekenden schrijver van den Rédempteur het boekjen zeker met belangstelling ontvangen en niet onvoldaan uit de handen leggen’ zullen.
Wat nu de ‘belangstelling’ betreft van die ‘vrienden’ daaraan zal wel niet kunnen getwijfeld worden; of wie ontvangt niet altijd met belangstelling ook de meest onbeduidende gedachtenisgave eens vriends? Maar om nog voldaan te zijn over de gift, als men dit ‘boekjen’ ‘uit de handen legt’ - zie, daartoe is, naar mijn bescheiden meening, al de toegeeflijke welwillendheid des zwakken vriends van noode. Ik geloof den heer ten Kate gaarne, als hij aan het einde van zijn ‘woord’ schrijft: ‘dat hij het hier bij vernieuwing heeft ondervonden,’ dat men ‘met een man als de Pressensé geen uur in gezelschap zijn kan, zonder overvloedige gelegenheid te hebben zijne schitterende gaven te bewonderen en veel van hem te leeren,’ maar ik kan hem tevens de verzekering geven, dat aan mij ten minste de wensch niet verwezenlijkt is, waarmeê hij besluit, dat ook ‘de lezer dezelfde aangename ervaring’ moge opdoen. Ik kan het niet ontkennen, 't gevoel waarmeê ik het boekje neêrlei, na het met moeite te hebben doorgeworsteld, is een gevoel van teleurstelling en onvoldaanheid geweest. Dat lag, ik wil 't er dadelijk bijvoegen, voor een groot deel aan de slechte vertaling, die de Pressensé's Pays de l'Evangile gevonden heeft; maar daaraan toch niet geheel. Neen! de vorm, waarin de parijsche hoogleeraar zijne herinneringen wereldkundig heeft gemaakt, heeft er het zijne voor geen minder deel toe bijgedragen. Ik vermeen dan ook, dat ten Kate, door zijn ‘vriendschap’ voor de Pressensé verblind, de zwak-
{==147==} {>>pagina-aanduiding<<}
heden en leemten van 't oorspronkelijke ‘journal’ niet heeft gevoeld - en onder den aangenamen indruk, dien hij van zijn franschen vriend ontving, het ‘woord aan den Lezer’ heeft neêrgeschreven; maar dat, als hij de
vertaling zelve gelezen had, hij iedere aanbeveling daarvan zou hebben teruggehouden.
't Woord klinkt hard, maar als ik mijn indrukken naar waarheid zal teruggeven, dan mag het niet achtergehouden worden. En ik ben bereid daarvan rekenschap te geven.
Ik noemde zoo even reeds den vorm, waarin de Pressensé goedgevonden heeft zijn reisherinneringen wereldkundig te maken, minder gelukkig: En daarmeê had ik het oog op 1) de omstandigheid, dat de geheele reis beschreven wordt in den vorm van een dagboek.
Nu is zeker eeu dagboek voor ieder, die een grootere of kleinere reis gemaakt heeft, een kostelijk ding, al bestaat dit uit weinig meer dan vluchtige aanteekeningen, kruisjes, streepjes en uitroepingsteekens en al dat soort van hieroglyphen, die men des noods in margine van den een of anderen Baedeker krabbelt. Getuigt tegen mij toeristen van allerlei slag, wanneer gij niet juist aan die potloodkrabbels, na jaren nog, de meest frissche en levendige bewaring uwer impressions de voyage hebt te danken gehad! Maar of daarom ook zulk een dagboek, zulk een journaalvorm de geschiktste is, om anderen (want het woord is nog altijd waar: non cuivis homini contingit adire Corinthum) onze indrukken meê te deelen, is iets dat ik durf betwijfelen niet alleen, maar zelfs met het oog op de Pressensé's Journal bepaaldelijk waag tegen te spreken. Ik ben het ten deze geheel eens met den heer A. Michel, die le Pays de l'Evangile in le Disciple de Jésus-Christ (30 Sept. 1866) heeft aangekondigd, als hij schrijft: ‘J'ai déjà dit que c'était un Journal, écrit jour

{==148==} {>>pagina-aanduiding<<}
par jour comme son nom l'indique, offrant par cela même beaucoup d'avantages et beaucoup d'inconvénients. Les avantages sont pour l'auteur et les inconvénients pour le lecteur, cela n'est pas difficile à comprendre.’ - En ik durf er bijvoegen: de lezer sla gerust dit reisverhaal open waar hij wil, en hij zal allerwege, indien hij onbevooroordeeld is, die opmerking bevestigd vinden. Ja, de Pressensé verschafte zich menig gemak, toen hij zijn dagboek liet drukken, zoo als 't hem ‘jour par jour’ uit de pen was gevloeid. Zoodra hij thuis gekomen was, was zijn werk gereed voor de pers, - al schrijvende had hij nergens den overgang van 't ééne onderwerp op het andere te zoeken en - op reis schrijvende kon hij velerlei onvermeld laten, waarvan hij, zijn werk op de studeerkamer herziende, niet had mogen zwijgen, maar waarover dan allicht een moeilijk en langwijlig onderzoek noodzakelijk zou zijn geweest. Maar daaruit moesten nu tevens als van zelf allerlei ‘inconvénients’ voor den lezer voortvloeiën. Ik denk hier 't eerst aan de onvermijdelijke eentoonigheid, die aan ieder journaal van nature eigen is; maar dan ook daaraan, dat zulk een journaal als van zelf er toe leidt, om de aandacht der lezers meer te bepalen bij den indruk dien de schrijver ontving, dan bij de beschrijving van het land, dat hij bezocht; en eindelijk aan de slordige en onaesthetische uitdrukkingen, die des schrijvers pen zoo licht ontglippen, als hij aan den avond van een vermoeienden dag zijn indrukken ten papiere brengt, die vaak - gelijk hier blijken kan - ook na de correctie der proeven blijven staan en, zeker niet tot vermaak van den lezer, nu wereldkundig worden gemaakt.
Ik beweer volstrekt niet, dat men uit de Pressensé's ‘Land van 't Evangelie’ niet veel en velerlei leeren kan aangaande den ‘bodem zelf, waar de Zoon des menschen heeft gewandeld en waar alles nog van Hem getuigt;’ 1) maar wel, dat men, om dit leerzame te vinden, zich veel zoekens getroosten moet, dat 't genot voor dat schoone en leerzame zoo al niet bederft, dan toch machtig veel minder doet worden.
En ware dan de vertaler, wiens naam mij ten éénenmale onbekend is, tegen de taak, die hij aanvaardde, immers zonder dat iemand hem daartoe dwong, maar wat meer en wat beter opgewassen geweest, misschien had dan de hollandsche lezer nog

{==149==} {>>pagina-aanduiding<<}
veel minder dan de fransche zich over de genoemde ‘inconvénients’ te beklagen gehad. Maar met hoeveel toegeeflijkheid ook bezield, die naar waarheid oordeelen wil, zal moeten bekennen, dat ons van een tamelijk slecht gestyleerd boek een zeer slechte vertaling geleverd is. Zal ik mijn meening ronduit zeggen, dan komt die hierop neêr: dat de vertaler woord voor woord vertaald heeft met de dictionnaire naast zich, en dat daarvan zijn werk schier op iedere bladzijde in die mate de sporen draagt, dat het er ongenietbaar (men vergeve mij dit onhollandsche woord) door geworden is.
Bij eigen ervaring bekend met de ontzaglijke bezwaren, die er aan de overbrenging van eenig geschrift uit een vreemde in onze moedertaal verbonden zijn, kan ik geduld hebben met des broeders zwakheden, en zou ik 't niet gaarne wagen, om, van mijn eigen zwakheid bewust, den eersten steen op anderen te werpen; maar als ik sta tegenover een werk zoo als hier geleverd is, dan gebiedt mij mijn literarisch geweten protest aan te teekenen tegen het onrecht, dat op die wijze èn den oorspronkelijken schrijver èn onzer schoone moedertaal te zamen wordt aangedaan! -
Ik gevoel levendig, dat ik daar harde woorden neêrschrijf - maar is 't mijn schuld, dat iemand zulk eene castigatie beloopt, als hij zich waagt aan een werk, waarvoor hij niet berekend is?
Neen! de vertaler hceft zich vergrepen aan den schrijver, wiens werk hij ondernam over te zetten. Wel heeft de fransche recensent, wiens naam ik zoo straks reeds noemde, recht gedaan over den stijl van de Pressensé, als hij schrijft: ‘D'une manière générale on peut lui (het bock van de Pr.) reprocher, sans injustice, d'être écrit avec beaucoup d'emphase. Les formes oratoires y résonnent à l'oreille du lecteur depuis la première page jusqu'à la dernière; cela manque de naturel et de simplicité. Les couleurs éclatantes, forcées, disparates même, donnent à l'ouvrage l'aspect d'une de ces toiles qu'on voit sur les boutiques des marchands forains;’ maar dat gaf den hollandschen vertaler geen vrijheid om zóó over te zetten, als hij heeft gedaan. Reeds de tweede titel, bijv., is mannetje naar mannetje overgezet! Wat beteekent ‘aanteekeningen eener reis in 't Oosten?’ Toch, niet dat de reis zelf die aanteekeningen heeft gemaakt. Neen, maar aantt. op een reis gemaakt, zoo als ook de Pr. wel zal te kennen gegeven hebben door te schrijven

{==150==} {>>pagina-aanduiding<<}
‘souvenirs d'un voyage en Orient.’ Ik hecht aan die fout op den titel te meer, omdat daaruit de aard dezer vertaling, die naar grammaire en dictionnaire vervaardigd is, kenbaar wordt en daardoor des vertalers zwakheid reeds aanstonds aan het licht komt. Wil men toch meer voorbeelden van zulk vertalen, welnu ze behoeven niet ver gezocht te worden gezocht. Op bl. 2 reeds is sprake van een christendom ‘vol geloof en sap,’ waar in 't oorspronkelijke stond ‘sève’, en op bl. 3 lees ik van een ‘strekking’, die bevrediging vindt, waar de Pr. ‘tendance’ schreef - en toen nu de vertaler in zijn woordenboek vond, dat sève - sap, en tendance = strekking is, bedacht hij zich geen oogenblik, maar schreef de beide woorden neêr, waar des schrijvers gedachte bij 't eerste door veerkracht en bij 't tweede door richting veel beter zou zijn weêr gegeven. Op bl. 4 wordt gesproken van ‘de oplossing’ van 't Romeinsche rijk, waar de Pr. dissolution d.i. ‘ontbinding’ had geschreven. Op bl. 8 geeft de vertaler abaissement door ‘verlaging’ terug, waar hij ‘lagen staat’ had moeten schrijven. Op bl. 11 vernemen wij, dat ‘'t gezigt’ des lands een indruk te weeg brengt, waar in 't fransch ‘aspect’ staat, terwijl op bl. 12 gesproken wordt over ‘een grond’ - die bewerkt (‘travaillé’) is door wonderen! Op bl. 15 weet de vertaler van een min of meer graauwe godsdienstige tint te verhalen, die de reis van M. (is dat nu Monsieur, of is 't een vergissing voor M.?) van de Velde draagt, waar de schrijver die tint
‘grise’ had genoemd. Terwijl aan het slot van dit eerste hoofdstuk bl. 16, gelezen wordt: zoo schetst zich het Evangelie enz.’, waar de Pr. zich van het plastische ‘se retracer’ had bediend, maar waarvan de vertaler blijkbaar de kracht niet heeft gevoeld.
Op bl. 19 alleen teekende ik aan, dat de Pressensé's ‘vient mourir’ van den Libanon gebezigd door: ‘in zijn vaart gestuit’; ‘cime blanche’ door ‘het schoone ijsveld’; ‘parcours’ van de rivieren Oronte en Litani door ‘doorloop’; ‘brusque détour’ door ‘onverwachten omweg’ wordt terug gegeven. Volgens 't geen bl. 20 te lezen staat, achtte de vertaler, dat hij goed deed, wanneer hij de woorden ‘système de montagnes’ door ‘ligging der bergen’ vertaalde. Evenzoo heet op bl. 22: ‘passer à sa caractéristique générale’, bout weg ‘tot zijn (des lands) karakteristische gesteldheid overgaan’, nadat den lezer een ‘vluchtige’ (succincte) schets van zijn uiterlijke gedaante gegeven was. Op

{==151==} {>>pagina-aanduiding<<}
bl. 39 wordt melding gemaakt van een ‘gasstof,’ waarin de oude stad der Ptolemeërs (Alexandrië) op zekeren morgen zwom (sic). Er stond bij de Pr. ‘fluide’ en fluide kan gasstof beteekenen: ergo!
Zoo zouden wij kunnen voortgaan, 't heele boekje door, maar 't zou den lezer verdrieten mij een werk te helpen doen, dat al te veel gelijken zou naar de correctie der thema's van een gymnasiast. Een paar vertalings proeven mogen mij intusschen voor de curiositeit ten goede gehouden worden. Op bl. 133 wordt den Samaritanen aangewreven, dat zij David en Salomo ‘bedriegers’ hebben genoemd. De Pr. sprak eenvoudig van ‘novateurs.’ De laatste schreef (4 April) o.a.: ‘Le paysage est toujours plus riant’ - en zijn vertaler, bl. 135: ‘het oord is nog schooner dan te voren.’ De Pressensé verhaalt van olijfboomen, qui - frangent leur feuillage argenté sur le bleu du matin’; best, zegt de vertaler, dat zijn dus olijfboomen ‘die met hun zilverkleurig gebladerte de rijkste vertooning’ maken. De schrijver deelt een weinig verder mee, dat ‘une végétatien de printemps se joue parmi ces débris - 'k begrijp u wel, zegt de vertaler, dat is niets anders dan: ‘wat men van de lente zoo al verwachten kan, tiert weelig te midden dier puinhoopen!’ - En gaf nu de S. te kennen, dat hij en zijn reisgenooten volkomen op hun gemak waren, al dachten ze ook dat de Bedouinen in aantocht waren; de vertaler wist het beter dan hij, want hij geeft de woorden: ‘nous n'en sommes pas moins parfaitement tranquilles et gais’ door ‘we zijn nog maar altijd niet op ons gemak’ terug!
En was nu nog maar altijd de dictionnaire te baat genomen, we zouden dan van vertalingen als extérieur door buitengewoon; idolatrie door bijgeloof, porter door met zich te voeren (er is sprake van Israël, dat de drager was geweest van een idée), chemin de chèvre door weg van klaver; aride door vruchtbaar; grandes paroles door groote woorden (NB. Jo. 4: 24, dat zoo gequalificeerd wordt, had den vertaler terstond moeten doen inzien, dat grandes hier niets anders dan verheven beteekenen kan!), bête fauve door annexerend dier, en andere meer verschoond zijn gebleven.
Doch: claudite jam rivos etc.! 't Is een feit dat de vertaler den schrijver onrecht heeft aangedaan 1). Maar ook aan onze taal vergreep hij zich.

{==152==} {>>pagina-aanduiding<<}

De heer Michel heeft in den Disciple de Jésus-Christ gewezen op ‘une liberté complète laissée aux caprices de la plume’, waardoor de Pressensé's ‘Pays de l'Evangile’ ontsierd wordt; maar of 't daarom aan den vertaler vrij stond om van een ‘verheidend’ christendom te spreken en ‘en me matérialisant’ te verduitschen, door ‘door me te verstoffelijken’, zij den lezer ter beoordeeling overgelaten. Maar wat dunkt u dan wel, lezer, van dit proefje: ‘Ben je vermoeid, overspannen, loopt je hoofd om, heb je conferentie gehouden (sic!), artikelen geschreven, een lijvig boekdeel over de fransche revolutie in de wereld gezonden, weetje wat je dan doen moet? Neem een stoomboot en steek daarmeê de Middellandsche Zee in.’ Of iets verder ‘wanneer de gedachte 't er op gezet heeft om je bij zekere dierbare herinneringen te bepalen, het van zelf met je farniente, met je soezen, met je rust gedaan is...?’ Hoe vindt ge dezen zin: ‘De godsdienstoefening bestaat in 't voorlezen van een gedeelte uit de vijf boeken Mozes, wat een der priesters doet, vervolgens in gebeden en litaniën, naar oostersche mode op zoo'n huilerigen toon opgedreund?
Doch ook hiervan genoeg - misschien reeds te veel! Dat wij bij dit product zoolang stil stonden, geschiedde alleen om eens krachtig te protesteeren tegen dergelijke vertalingen. Ze doen niets goeds, maar bederven daarentegen nog veel van 't goede, dat in onze letterkunde aangetroffen worden kan.
Ik wilde wel, dat 't vertalen van boeken met meer zorg, vooral met meer conscientie geschiedde, dan bij dit boekske op nieuw is gebleken 't geval te zijn: maar wat ik boven alles wensch, 't is dit, dat mannen, die zoozeer meesters zijn van de taal als ten Kate, aan zulk broddelwerk, als waarbij wij onze aandacht thans bepalen moesten, niet dan na ernstig onderzoek en na zorgvuldige correctie 't gezag leenden van hunnen naam.

Kampen, 20 Dec. 1866.
A.G. van Anrooy.





{==153==} {>>pagina-aanduiding<<}

III. Rechts- en Staatswetenschappen.

DE REGERING TEGENOVER DE GRONDWET door een lid der balie. Zutphen. A.E.C. van Someren. 1866. Prijs ƒ 0,40.

DE ONSCHENDBAARHEID DES KONINGS. Een studie van vroegeren tijd gewijzigd overgedrukt naar de behoefte van het oogenblik. Rotterdam, Otto Petri. 1866. Prijs ƒ 0,40.
Ik moet beginnen met de verklaring af te leggen, dat ‘de Vaderlandsche letteroefeningen’ met de aankondiging van de bovengenoemde brochures laat genoeg achteraan komen. Ik moet er evenwel al aanstonds bij opmerken, dat het toch niet doenlijk was, om ze op het juiste oogenblik bij het publiek in te leiden. Daarom is er dan ook geen groote haast mede gemaakt. Het spreekt evenwel van zelf, dat de groote questie, in de beide brochures behandeld, vrij wat minder belangstelling inboezemt, nadat hare opportuniteit is komen te vervallen. Daar is reeds zooveel gezegd en geschreven over het regt der vertegenwoordiging, om regeringsdaden bij gemotiveerde orde van den dag af te keuren, dat ik het een waar voorregt acht, nu men er eindelijk eens over uit geredeneerd is. Het is en zal altijd een weinig opwekkend werk blijven, om hetgeen het abc. van het constitutionele staatsregt is tot in het oneindige te moeten bewijzen. Behalve den heer de Bosch Kemper geloof ik niet, dat er iemand meer àan twijfelt, of de tweede kamer heeft volkomen het regt elke regeringsdaad, geene hoegenaamd uitgezonderd, te beoordeelen of zoo noodig te veroordeelen, daargelaten nu de vraag, of de motie van den heer Keuchenius de benoeming van den heer Mijer tot gouverneur-generaal van Nederlandsch Indië al dan niet afkeurde, en daargelaten verder de vraag, of de heer Keuchenius, die de motie voorstelde en de meerderheid van de tweede kamer, die haar aannam, politiek handelden door aldus te doen. En dat regt van de vertegenwoordiging, het is honderden malen aangewezen, spruit eenvoudig voort uit de politieke ministeriële verantwoordelijkheid, eene verantwoordelijkheid, waarvan de heeren van Zuylen, Heemskerk Azn., Borret, Schimmelpenninck c.s. geen begrip schijnen te hebben. Het is niet anders, zoo als ik reeds opmerkte, dan het abc van het constitutionele staatsregt, hetwelk in deze stelling verkondigd wordt, en ik zoude wel eens
willen hooren, wat in Engeland gezegd zou worden, als daar van de zijde der re-
{==154==} {>>pagina-aanduiding<<}
gering in een dergelijk geval hetzelfde geleeraard werd, als ons hier opgedischt is geworden.
De Schrijver van ‘de regering tegenover de grondwet’ zet de questie zeer duidelijk uiteen. Hij beantwoordt in bevestigenden zin de vraag ‘heeft de Tweede Kamer der Staten-Generaal, volgens de Grondwet, de bevoegdheid in het algemeen benoemingen des Konings en in het bijzonder de benoeming tot Gouverneur-Generaal af te keuren? Daarna staat hij nog stil bij drie vragen: ‘1o. Heeft de Tweede Kamer de bevoegdheid die afkeuring in eene motie van orde uit te drukken? 2o. Is het voegzaam, kan het strekken tot bevordering van gemeen overleg tusschen regering en vertegenwoordiging dat met de hoogste waardigheid in Indië worde bekleed de pas afgetreden Minister van Koloniën, die, onverschillig welke beginselen hij belijde en van zijne aftreding bewust, verbindtenissen aangaat tegenover de Vertegenwoordiging als Minister, en waar het aankomt op vervulling dier verbindtenissen, zich laat benoemen tot Gouverneur-Generaal van Indië? 3o. Is deze ontbinding der Tweede Kamer, op zich zelve beschouwd, eene constitutionele, eene staatkundige handeling’? Uit het formuleren dezer vragen kan reeds genoegzaam blijken, in welken zin het antwoord luiden zal. Ik herhaal, dat de schrijver zich uitstekend van zijne taak gekweten heeft.
De heer Hubrecht heeft een opstel, in 1859 geschreven in de bijdragen voor staatsbestuur enz., gewijzigd naar de behoeften van het oogenblik uitgegeven. De schrijver wil iets bijdragen tot regt verstand van het beginsel, ‘dat de ministers ten allen tijde en voor iedere regeringsdaad verantwoordelijk zijn.’ Die de bedoelde ‘Bijdragen’ leest, kent ook de uitstekende daarin voorkomende stukken van den heer redacteur Mr. P.F. Hubrecht. Ik deel nu verder geene bijzonderheden uit de aan het hoofd dezer regelen vermelde brochures mede. Ik heb de reden daarvan mede opgegeven. Ik wil alleen opwekken, om die brochures nog eens na te gaan en te lezen, als zij nog niet gelezen zijn. Het stelsel der ministeriele verantwoordelijkheid is belangrijk genoeg om bestudeerd te worden ook dan, als de questie, naar aanleiding waarvan de brochures werden uitgegeven, afgehandeld is. En de schrijvers hebben werkelijk zeer veel tot regt verstand der zaak bijgebragt.
Een enkel woord naar aanleiding van hetgeen ik boven ter loops aanduidde. Handelde de heer Keuchenius staatkundig,

{==155==} {>>pagina-aanduiding<<}
toen hij zijne bekende motie voorstelde? Ik geloof het niet. Als het gouvernement eens, in plaats van de tweede kamer te ontbinden, afgetreden ware, wie zou het hebben moeten opvolgen? De aangewezen persoon, om een ministerie zamen te stellen, was de heer Keuchenius, die het gouvernement had doen vallen. En gesteld, de heer Keuchenius had er in kunnen slagen een zuiver anti-revolutionair kabinet te vormen - quod valde dubitandum -, zou hij met een dergelijk kabinet voor de vertegenwoordiging hebben kunnen komen? En toch, de heer Keuchenius kon toch ook niet de liberale partij in zijn ministerie roepen. De heer Keuchenius had beter de gevolgen van de aanneming zijner motie moeten berekenen. De meerderheid van de tweede kamer had moeten begrijpen, dat er toch eindelijk eens een einde moest komen aan die motien van orde, welke nimmer tot een bepaald resultaat leiden kunnen. Als de regering gedaan had, zoo als vroeger de heer Rochussen bij gelegenheid van de diskussiën over het Pangkacontract, en zich volstrekt niet gestoord had aan die motie, wie zou er iets aan hebben kunnen doen, en nog meer, zou de regering in dat geval niet veel verstandiger gehandeld hebben? Wil de vertegenwoordiging van haar wantrouwen in de regering doen blijken, zij biede een daartoe strekkend adres aan Z.M. den Koning aan, en, is zij van oordeel dat een votum over de jaarlijksche hoofdstukken der staatsbegrooting niet alleen een votum over de cijfers behoeft te zijn, zij stemme een of meer dier hoofdstukken af.
Maar omdat het voorstellen en aannemen der motie, naar mijne meening, niet politiek was, daarom was zij niet ongrondwettig; en als de heer de Bosch Kemper zegt: ‘wijs mij een. artikel in de grondwet, hetwelk dergelijke gemotiveerde orde van den dag, dergelijk vonnis van de vertegenwoordiging over de regering toelaat,’ dan antwoord ik: ‘wijs mij een artikel in de grondwet; hetwelk dergelijke motie van orde uitsluit, want als de grondwet het niet bepaald verbiedt, dan kan er geen questie over zijn, of hetgeen tot de eerste beginsels der ministeriele verantwoordelijkheid behoort is eene handeling, waartegen naar de eischen van het constitutioneel staatsregt geene bedenking kan oprijzen en welker uitvoering ligt in de rigting onzer grondwet. En ik beroep mij verder op de schrijvers der aan het hoofd dezer regelen vermelde brochures.
Ten slotte constateer ik nog, dat de meerderheid van de tweede

{==156==} {>>pagina-aanduiding<<}
kamer, die de motie van den heer Keuchenius aannam, niet de benoeming van den heer Mijer tot gouverneur-generaal van Nederlandsch Indie gecensureerd heeft, maar eenvoudig afgekeurd heeft de gedragslijn van het kabinet ten opzigte van de aftreding van Mr. P. Mijer als minister van kolonien.
Is het nu ooit of immer betwijfeld, dat de vertegenwoordiging des lands de volstrektste bevoegdheid bezit, om de gedragslijn van een kabinet met betrekking tot een uitgetreden minister aan een votum te onderwerpen? Zelfs zij, die het regt van de vertegenwoordiging, om elke regeringsdaad welke ook af te keuren, niet erkennen, zullen moeite hebben met dit punt.

Deventer, Januarij 1867.
C. Duijmaer van Twist.

IV. Geneeskunde

VERSLAGEN VAN DE VEREENIGING TOT VERBETERING DER VOLKSGEZONDHEID, opgericht te Utrecht gedurende de Cholera-epidemie in 1866. I Mededeelingen op de eerste algemeene vergadering, gehouden den 9den Augustus 1866. Utrecht. Gedrukt ter Boek-, Plaat- en Steendrukkerij ‘de Industrie’ 8vo bl. 62 en VI. Prijs ƒ 2,00.
Epidemische ziekten zijn wel een groot, maar geen noodzakelijk kwaad, en men mag daarom aannemen, dat zij aanmerkelijk beperkt, of geheel geweerd kunnen worden. Gelijk de natuur zelve door hare aanhoudende lucht- en waterstroomen, door menigvuldige temperatuur-wisselingen, en door veelsoortige vorm- en stofwisselingen, waarin zij vooral door het planten- en dierenrijk geholpen wordt, vele nadeelige invloeden, aan wier werking ons ligchaam anders zou blootgesteld zijn, verhoedt of verwijdert, zoo is de mensch, die er trouwens het grootste belang bij heeft, zelf bij magte, de meest schadelijke oorzaken, waaraan het ontstaan en de verspreiding der epidemische ziekten is toe te schrijven, grootendeels te verminderen of geheel te doen ophouden. Of zou men meenen, dat het verdwenen zijn van sommige epidemische ziekten, door welke ons werelddeel en ons vaderland in vroegere eeuwen geteisterd werd, pest, geele koorts, roode loop, melaatschheid enzv., alleen uit den loop der tijden zou kunnen verklaard worden, zonder daarbij de geschiedenis der voortgaande beschaving in aanmerking te nemen, en op de veelvuldige verbeteringen te letten, welke allengs in de stoffelijke,

{==157==} {>>pagina-aanduiding<<}
voor het onderhoud van ons leven noodige voorwaarden en hulpmiddelen zijn tot stand gekomen? Wat nu feitelijk ten opzigte der straks genoemde ziekten gebleken is, dat namelijk verschillende, door den mensch tot stand gebragte, veranderingen en verbeteringen, die op den invloed van de buitenwereld op ons physieke bestaan betrekking hebben, eene heilzame uitwerking gehad hebben, datzelfde zal ook, naar men vertrouwen mag, het geval zijn kunnen met andere, van tijd tot tijd heerschende, epidemische ziekten, vooral met de zoogenaamde Cholera Asiatica, die ons sedert 1832, reeds bij herhaling bezocht en telkens talrijke offers, - in het laatst verloopen jaar, binnen de grenzen van ons Vaderland, twintig duizend bedragende, - met onverbiddelijke gestrengheid geëischt heeft. Niet te min mag men met grond verwachten, dat ook die geesel der menschheid, wat ons Vaderland en andere noordelijke landen van Europa betreft, voor het vervolg zal kunnen afgewend worden. Zelfs is het waarschijnlijk, dat dit ten opzigte van de Cholera eer mogelijk zijn zal, dan bij typhus, pokken, scharlakenkoorts en andere epidemische ziekten, die bij ons inheemsch zijn geworden en het burgerregt verkregen hebben. De cholera daarentegen, is, gelijk reeds de benaming Indische of Aziatische braakloop aanduidt, geen Europesche ziekte, maar wordt alleen in de aan de westelijke boorden van den Ganges gelegene landstreken, Hindostan en Bengalen, endemisch (als land- en volksziekte) waargenomen, terwijl zij evenwel niet altijd binnen hare natuurlijke grenzen beperkt blijft, maar deze dikwijls overschrijdt. Gelijk dit reeds in vorige eeuwen heeft plaats gehad, blijkens de berigten van onzen landgenoot Jacob Bont, die haar in de eerste helft der zeventiende eeuw, te Batavia waarnam en beschreef, zoo was dit vooral het geval in 1817 en de volgende jaren, toen die ziekte zich over zeer uitgestrekte landstreken van Azie uitbreidde, tot dat zij in 1831, van
Rusland uit in Europa voortrukte, en in het eerstvolgende jaar, in de meeste landen van ons werelddeel epidemisch werd waargenomen. - Van die historische bijzonderheden, welke voor het overige geheel buiten onze tegenwoordige beschouwing liggen, heb ik echter alleen melding gemaakt om te herinneren, dat Britsch Indië wel voor het moederland der cholera moet gehouden worden, vermits zij aldaar zoo inheemsch is, dat zij er jaarlijks en bijna ten allen tijde wordt aangetroffen; doch dat zij niet te min naar andere landstreken kan worden over-
{==158==} {>>pagina-aanduiding<<}
gebragt, en aldaar door verschillende, voor de gezondheid schadelijke oorzaken zoo kan begunstigd worden, dat zij eene buitengewone uitbreiding verkrijgt, en alom dood en verwoesting aanrigt.
Uit het bovenstaande is op te maken, dat de maatregelen, waarvan men ter afwending en beteugeling van zulk een groot kwaad, de gunstigste uitkomsten verwachten mag, van tweederlei aard zijn moeten. Eensdeels is het namelijk noodig, de elders te huis behoorende ziekte binnen hare natuurlijke grenzen beperkt te houden, en hare overbrenging naar andere gewesten en landstreken, zooals die, blijkens de ervaring, gewoonlijk door personen of voorwerpen, uit besmette plaatsen afkomstig, geschiedt, te verhoeden; anderdeels moeten er, overeenkomstig de voorschriften der algemeene gezondheidsleer, gepaste en afdoende maatregelen genomen worden, om de menigvuldige nadeelige oorzaken, waardoor de vatbaarheid voor epidemische ziekten grootendeels vermeerderd wordt, te doen ophouden, of, zoo veel mogelijk, onschadelijk te maken. Mag men hopen, dat er in eerstgenoemd opzigt gunstige gevolgen zullen verkregen worden, als de maatregelen, die door het Internationaal Congres, in het jaar 1866 te Konstantinopel gehouden, zijn aanbevolen, zoowel buiten ons werelddeel, als inzonderheid door de Europesche Staten, behoorlijk behartigd en ten uitvoer gebragt worden, zoo zal men het doel, hetwelk men zich in het tweede opzigt voorstelt, het zekerst bereiken, als er zoowel van gouvernementswege als door de plaatselijke besturen, bij de vergunning tot het bouwen van woningen, bij de inrigting van scholen en andere openbare gebouwen, bij de zorg voor het drinkwater, voor den afvoer van onreinheden enz., aan de voorschriften der algemeene gezondheidsleer behoorlijk en bij voortduring voldaan wordt De overtuiging, dat zoodanige maatregelen niet alleen tijdens het heerschen eener cholera-epidemie, maar vóór dien tijd en op den duur moeten aangewend worden, en dat de kennis en aanwijzing er van, vooral van de geneesheeren en anderen, die zich met natuurkundige en oeconomische studiën bezighouden, moet uitgaan, heeft de naaste aanleiding gegeven tot het oprigten van eene te
Utrecht gevestigde ‘Vereeniging tot verbetering der volksgezondheid’, die de vruchten van haren arbeid, zoo als uit bovenstaanden titel blijkt, in den vorm van Verslagen zal uitgeven. Van deze ligt no. 1 voor ons, bevattende ‘Mededeelingen op de eerste algemeene vergadering, gehouden den 9den Augustus 1866.’

{==159==} {>>pagina-aanduiding<<}

Reeds in dit eerste nommer worden zeer belangrijke onderwerpen ter sprake gebragt, vermits daarin de eerste mededeeling geschiedt van sectie I aangaande ‘het drinkwater binnen de gemeente Utrecht;’ van sectie II over de ‘Verbetering der volksvoeding:’ van sectie III over de ‘Buitenwijken en de Binnenwijken der gemeente Utrecht;’ van sectie IV over de ‘Woningen voor den arbeidenden stand’ en over den ‘toestand der woningen gelegen in een gedeelte van wijk E enz.; terwijl het laatste en uitvoerigste stuk, door dr. H. Suellen bewerkt, een naauwkeurig, na zorgvuldig onderzoek opgemaakt, verslag behelst van de ‘Locale uitbreiding der Cholera-epidemie, Utrecht 1866.’ Blijkt uit deze inhoudsopgaaf, dat er reeds in dit eerste stuk gewigtige zaken behandeld worden, men ziet er tevens uit, dat de vereeniging, bij den grooten omvang en de veelzijdigheid van haren werkkring, teregt begrepen heeft om het uitgestrekte veld, dat ter bearbeiding ligt, over vijf uit hare leden gevormde sectiën te verdeelen. Op die wijze kan elk zich met het onderzoek van een zoodanig speciëel onderwerp, dat het meest met zijnen lust, of met den aard zijner overige studiën overeenkomt, bezig houden, en zal men met grond mogen verwachten, dat daardoor te overvloediger en rijpere vruchten zullen verkregen worden. Want niet alleen op industriëel, maar ook op wetenschappelijk gebied vindt het groote beginsel van den tegenwoordigen tijd, ‘verdeeling van den arbeid,’ zijne toepassing. Moge de Vereeniging ons in staat stellen, om spoedig op haren arbeid terug te komen, en ons dan met den inhoud van hare sectie-verslagen nader bekend te maken.
L.
S.

V. Opvoeding en Onderwijs.

HACHELIJKHEID VAN DE SPELLING volgens de afleiding of objectiviteit van de resultaten der wetenschappelijke (?) afleiding op 't standpunt vertegenwoordigd door de redaktie van 't Woordenboek der Ned. Taal, door J. Beckering Vinckers Prijs ƒ 0,50.
Na lang dralen heb ik de pen opgevat ter beoordeeling der bovengenoemde brochure van onzen wakkeren landgenoot, den heer Beckering Vinckers. Eerlijk gesproken, 't heeft mij, zoowel als elk, die in linguistische vraagstukken belang stelt, ten

{==160==} {>>pagina-aanduiding<<}
hoogste verwonderd, dat de onmalsche kritiek der Elegie door den schrijver van dien treurzang zoolang onbeantwoord bleef. Des te aangenamer was dus de verrassing, toen de aankondiging van een op nieuw aan de e-questie toegewijd werkje plaats had en hieruit bleek, dat noch moedeloosheid noch eigenzinnigheid, maar omstandigheden, onafhankelijk van den auteur, dezen belet hadden zijn aanvallen op de spelling des heeren Te Winkel te hervatten. Mogen we 't ook in menig opzigt met den talentvollen strijder oneens zijn - moge zelfs zijn bijzonder standpunt onzes inziens verkeerd gekozen zijn - toch heeft én de Elegie én de daarop gevolgde brochure alleszins aanspraak op de belangstelling van allen, die nieuwe inzichten en belangrijke bijdragen tot de kennis van ons taaleigen op prijs stellen. - Over de Elegie zal ik 't stilzwijgen bewaren (ik zeg niet: blijven bewaren). Menige scheeve beschouwing is door de kristalheldere kritiek van den ontwerper der nieuwe spelling naar hare waarde beoordeeld, de overige twistpunten zijn te veel omvattend en te speciaal, om alhier ter sprake gebracht te worden; en (waar 't den niet taalkundigen lezer hoofdzakelijk om te doen is) 't standpunt, door den heer Vinckers in de Elegie ingenomen, is in de nieuwe brochure nog duidelijker aangewezen en toegelicht. Voorzeker met veel talent. Buiten kijf met minder heftigheid en woordenpraal. 't Kan toch den schrijver evenmin als den lezer verbazen, dat dr. Te Winkel zich door zekere min liefelijke uitdrukkingen der Elegie gekwetst voelende, op zijne beurt in De Taalgids antwoordde op een wijze, die verre van hoffelijk en zacht was. Als de heer Beckering Vinckers ons nu verzekert dat hij 't wezenlijk zoo kwaad niet gemeend had, zijn we eer geneigd te denken, dat hij ook met zijn lezer een loopje wil nemen, dan te veronderstellen, dat ZEd. 't gewicht zijner eigen woorden zoo weinig kent. Intusschen gevoel ik weinig lust mij ongeroepen te mengen in
persoonlijke questies, welke mijn koude kleeren niet raken. 't Blijft in elk geval een zeer delicate zaak, als scheidsrechter of bemiddelaar op te treden; hier zou 't zelfs belachelijk zijn. Al betreur ik 't van ganscher harte, dat er onder onze taalkundigen zoo weinig eendracht heerscht, dat er nieuwe vijandelijkheden zijn losgebroken tusschen twee mannen, welke elkanders verdiensten eer waardeeren, dan verkleinen moesten, - ik kan er niets toe afdoen. Rein van zulke smetten, wensch ik mijn handen te wasschen in onschuld. Troosten we er ons mede, dat ook elders gelijke ver-
{==161==} {>>pagina-aanduiding<<}
deeldheid heerscht, dat de wet van afstooting tusschen literatoren ten allen tijde waargenomen en de som onzer kennis er niets door verminderd is, - en wijten we ook een deel aan de geringe uitgestrektheid van ons dierbaar Nederland, waar men elkaâr schier niet beoordeelen en bestrijden kan zonder geslagen vijanden te worden. En nu ter zake.
Vooreerst eene opmerking betreffende den vorm.
Waartoe namelijk die omhaal van woorden, die ellen-lange aanhalingen van oude en nieuwere dichters, enz? Waartoe die onnoodige dosis geleerdheid er als 't ware met de haren bijgesleept? De heer Vinckers geeft zich daardoor 't voorkomen van iemand, die bevreesd is, dat 't publiek hem voor minder geleerd, voor minder belezen zal houden, dan hij werkelijk is. Bovendien bereikt hij niet, wat hij wenscht. Immers zijn streven is de equestie zoo duidelijk, zoo populair mogelijk mede te deelen. 't Veelhoofdig monster, Publiek genaamd, wordt bezworen en opgeroepen, om te rechten ter zake B.V. contra T.W. Daargelaten dat de verdachtmaking, welke in dat appel op de massa doorstraalt, niet dan hoogst nadeelig op de algeheele spelling kan werken, en dat zulk een wijze van handelen niets afdoet tot de beslissing van het vraagstuk-zelve, is de wijze, waarop de heer V. zijn zaak voordraagt, ten hoogste impopulair, ja wat meer is, onaesthetisch. 't Verraadt voorzeker weinig bekendheid met den smaak des publieks, te veronderstellen, dat dit gediend is met onnoodige aanhalingen, die meer vermoeien, dan verklaren. Wat toch kan een par force toegepast vers anders uitwerken, dan dat 't den lezer van den rechten weg afhelpt en den draad der redeneering doet verliezen? Door juiste en treffende aanhalingen zijn betoog op te sieren, is elks zaak niet. Een citaat, zal 't wat uitwerken, moet kort, liefst een oud bekende, in allen gevalle geestig en ter snede aangebracht zijn.
Een tweede bedenking, wat de strekking der brochure aanbetreft. Reeds sprak ik die uit, toen we van een beroep op de menigte gewaagden. Wat toch beoogt de schrijver met zijn stuk anders, dan Te Winkel's spelling om een enkel punt in miscrediet te brengen en ons op nieuw te voeren in een chaotische verwarring, waarvan we vanoudsher de heerlijkste vruchten hebben geplukt? De algemeene kwaal, die in onze eeuw alles behalve afgenomen is, heet dilettantisme. Iedereen wil liefhebberen en wel zoo veel, zoo onbeperkt, zoo oppervlakkig als mogelijk is.

{==162==} {>>pagina-aanduiding<<}
Met taalstudie liefhebberen nu ging goed, zoolang men eigenlijk niet recht wist, wat taalstudie was. Maar sinds taalvergelijking en logica de vermolmde oudhollandsche schuur deden instorten en 't reusachtige gebouw der taalwetenschap zichtbaar werd, dat, verre van voltooid, aan zooveel te meer nijvere arbeiders behoefte had, deinsde men voor zulke zware karreweitjes verschrikt terug en beperkte zijn taalliefhebberij enkel en alleen tot de spelling. In waarheid, dat was dan de zaak, waarover ieder meê kon praten! Getuige legio van artikeltjes dienaangaande in allerlei taalknndige en ontaalkundige magazijnen, door bevoegd en onbevoegd opgesteld. Zoo iets was voor een schoolmeester zijn maarschalksstaf, voor een particulier een hoogst loffelijke en vermakelijke ontspanning van meer ernstige bezigheden. En dat die rampzalige spellingmanie verre van geweken is, bewijzen de talrijke geschriftkens vol nietige tegenwerpingen en bedenkingen, tegen dr. Te Winkel en zijn orthographie in 't licht gegeven. Hoe toch kon de geleerde doctor 't ieder naar den zin maken? De een begreep dit, de ander dat niet; deze klaagden er over, dat de verandering van g in ch hun (op hunne jaren) zoo lastig was, gene (en wel schoolmeesters) dat ze te lui waren uitgevallen, om hun jongens tegen de uitspraak laachen te waarschuwen, enz. enz. De fabel van den boer met zijn ezel werd bewaarheid. Dr. Te Winkel had 't bij velen verkorven en was niets dan een onpraktische nieuwigheidzoeker! Te midden van die morrende grootheden verheft de heer Vinckers zijn stem. 't Is hem te doen om 't recht der e; in een elegie geeft hij zijn gemoed lucht: een brochure is daarop 't vervolg. Maar hij geheel anders dan de overigen! Met de vane der wetenschap in de hand, steunende op den vasten grond der vergelijkende taalstudie, toegerust met een grondige kennis van 't groningsche dialect en van wat al niet, richt hij de pijlen
van zijn vernuft op de zwaargeteisterde wapenrusting van den Alspeller. Zal hij de schare afvallig maken, hij moet hare taal spreken; niets gemakkelijker of moeilijker dan dat - hij populariseert. En waartoe anders, dan om stemmen te winnen in een rechtbank van onbevoegden, onwetenden, kortzichtigen, verblinden, die zelfs als getuigen pro en contra gewraakt dienen te worden. Of hij zijn doel bereikt heeft? Tot nog toe blijkt dit gelukkig niet 't geval te zijn.
Een derde bedenking. Ze is gericht tegen de hachelijke

{==163==} {>>pagina-aanduiding<<}
gevolgtrekking aangaande de hachelijkheid van 't bestreden stelsel. Als ik mij niet vergis, staat en valt volgens den heer Vinckers de nieuwe spelling met 't woord begeeren.
De redactie, zoo redeneert ZEd., heeft zich geweldig vergist in de scherpheid der e van 't bewuste woordeke. Zulk een vergissing is eigenlijk geen vergissing, maar iets ergers. De aangenomen grondslag der e-spelling is wankel en onzeker, ergo - weg er meê! Ik geef den heer Bekkering Vinckers gaarne gewonnen, dat de e in begeren blijkens de afleiding zachthelder is. De macht van citaten, waaronder een aanhaling van een nog wel vrij slechten text der Edda, bewijzen dit voldingend. (Entre nous, met een bloot wijzen op 't Angelsaxische en Oudnoordsche woord had hij kunnen volstaan). Maar de vergissing van dr. Te Winkel was niets dan een oogenblikkelijke verblinding, onverklaarbaar als men dien geleerde onfeilbaarheid toeschrijft, zeer begrijpelijk en veischoonbaar als men zijn menschelijke natuur niet in twijfel trekt. Dat trouwens zijn tegenstander ook wel iets dergelijks overkomen is, blijkt, dunkt me, vrij duidelijk uit den voorlaatsten jaargang van De Taalgids.
Maar verbazingwekkend is de gevatheid, waarmede de heer B.V. van 't behaalde voordeel partij trekt. Edelmoedig genoeg wijt hij de gansche dwaling niet aan een verkeerde beoordeeling van één enkel geval, maar aan 't bijzondere standpunt zijns vijands. Laat ons zien, wat daarvan is.
Dr. Te Winkel ging bij de vaststelling der zachte en scherpe heldere e's uit van de merkwaardige klinkergelijkheid der Germaansche talen, een onomstootelijk bewijs voor hunne gemeenschappelijke afkomst. Niet, dat in Gothisch, Oudhoogduitsch, Oudnoorsch, Angelsaxisch, enz. de vocalen alle dezelfde zijn; integendeel, hunne verscheidenheid is groot en rijk. Maar zoo streng zijn de wetten, welke die wederzijdsche afwijkingen beheerschen, dat 't maar in weinig gevallen moeilijk is den Urklinker vast te stellen. Deze Urklinker (en daarmede hebben we hier slechts te doen) is voor onze e's drieerlei: óf a óf i óf ai. Aangezien nu 't Oudnederlandsch ons maar gedeeltelijk en nog wel hoogst gebrekkig bekend is en we tot de germaansche Urtaal wel door benadering en gissing, maar niet door de daarin vervatte overblijfselen kunnen opklimmen, bieden bovengenoemde verwante talen de behulpzame hand tot vaststelling van ons vocaalstelsel. Besluiten we namelijk tot een oorspronkelijke a of i, dan heeten we

{==164==} {>>pagina-aanduiding<<}
onze e zachthelder, blijkt de e daarentegen uit ai ontstaan te zijn, zoo noemen we ze scherphelder en spellen dientengevolge in open lettergrepen twee e's.
De ontaalkundige lezer geloove nu geenszins, dat de onderscheiding tusschen zacht- en scherphelder een uitvinding der grammatici en ons door deze lastige heeren, schoon in strijd met de uitspraak, opgedrongen is. Wel kan deze onderscheiding in den jare 1867 niets dan een archaïsme heeten en had de redactie een verdienstelijk werk gedaan, zoo ze dezen orthographischen slagboom voor goed had weggeruimd; doch ze heeft ontegenzeggelijk haren grond in de uitspraak der vaderen, voor wier oor een verwarring van beren en beeren even belachelijk geklonken moet hebben, als thans voor hunne naneven b.v. een gelijke uitspraak van bakker en baker. Doch, voor zoo ver ik weet, heeft zich nog geen stem verheven tegen dat overblijfsel van den goeden ouden tijd en meende dr. Te Winkel niet wel anders te kunnen doen, dan de enkele en dubbele vocaalspelling aan een nauwlettend onderzoek te onderwerpen en ze daarna gelouterd van ingeslopen dwalingen in 't nieuwere systeem op te nemen.
De tegenwerpingen van den heer Vinckers komen hierop neder: De ai, beweert ZEd., en te recht, kan bezwaarlijk anders beschouwd worden dan als versterkte uitspraak der i. Deze versterking nu mag in de meeste woorden der verschillende Germaansche talen zonder afwijking worden aangetroffen; evenwel er bestaan woorden, welke in 't eene dialect den versterkten vorm ai, in 't andere dialect den ouversterkten vorm i vertoonen. (Een voorbeeld daarvan is 't Gothische Staiga naast 't Oudhoogduitsche Stiga). Alsdan hebben we geen recht 't eene dialect aan 't andere voor te trekken of, met andere woorden, den versterkten vorm voor wettig, den onversterkten voor onwettig te verklaren en omgekeerd; derhalve mist de bewering van dr. Te Winkel, dat, bij voorkomen van tweeërlei vorm, de eene in den regel te verwerpen is, allen grond.
Twee gewichtige redenen kunnen daarvoor worden bijgebracht. Ten eerste: er is geen maatstaf, die ons in staat stelt om over 't organische of onorganische eener versterkte of onversterkte i te oordeelen, aangezien de oorzaken dier versterking ons grootendeels duister zijn. Ten tweede: de door dr. Te Winkel aangenomen methode van stemopneming (om één onzer Nederlandsche dialecten tegenover tal van Germaansche talen in

{==165==} {>>pagina-aanduiding<<}
't ongelijk te stellen) is ook nog om deze reden valsch, dat er zeer goed in die andere, schijnbaar afwijkende talen dezelfde versterkte of onversterkte vorm kan bestaan hebben, als die, welke alleen in een hoekjen van ons dierbaar vaderland voor algeheelen ondergang gevrijwaard is en voortleeft.
De heer B.V. houde 't mij ten goede, dat ik zijn beweringen met mijn eigen woorden en op mijne wijze weêrgeef. Ik hoop niet, dat ZEd. mij van een onjuiste voorstelling zal kunnen overtuigen. De vraag is thans, wat hiertegen redelijker wijze kan worden aangevoerd.
In de eerste plaats dan dr. Te Winkels bewering, dat bij voorkomen van tweeërlei vorm de ééne in den regel de ware is, wordt gestaafd door tal van voorbeelden. Een zonderlinge verblindheid zou er toe behooren, om de e in woorden als lellijk, hette (hitte) enz. gelijke waarde toe te schrijven als de ee in leed, heet en dergelijke. Blijkens b.v. de Angelsaxische vormen lâdlîc, haete is de eerste e onorganisch, de laatste de eenige ware. Niets anders, dan taalbederf (phonetical corruption) is hier in 't spel geweest. Met geen houdbare gronden kan de verbastering der eerste vormen tegen 't goed recht der laatste worden overgesteld. Op 't schitterend betoog van dr. Te Winkel in De Taalgids heeft dan ook zijn bestrijder wijselijk 't stilzwijgen bewaard. - Voorts moet niet uit 't oog worden verloren, dat Te Winkels uitspraak een beperking bevat, die niet weg te moffelen is. De woorden in den regel zeggen wel niet veel, maar toch iets. Ze doelen, naar ik meen, op die voorbeelden, welke duidelijk een zelfstandig bestaan van den onversterkten naast den versterkten vorm bewijzen. Als zoodanig is reeds Staiga en Stiga genoemd. Mag de taalgeleerde nu met 't oog op deze vormen voor 't Nederlandsch nog in twijfel staan, ons spreekwoord heg noch steg bewijst de juistheid van Te Winkels aanhaling van stiga en verzwijging van het Gothische staiga.
Zoo beschouwd zal Te Winkels bewering, naar ik hoop minder paradox voorkomen, dan de heer Vinckers ze voorstelt. Ze gaat geenszins a priori uit van de veronderstelling, dat ook op 't gebied der klinkerversterking eene gelijke basis voor alle Germaansche talen dient te worden aangenomen, maar ze bezit duizenden en nogmaals duizenden voorbeelden, die hare juistheid bewijzen. Inderdaad zijn de afwijkingen (en hier is 't de plaats niet ze te noemen) luttel in getal tegenover de massa gevallen, die

{==166==} {>>pagina-aanduiding<<}
voor haar pleiten. Evenwel ook die afwijkingen bestaan en dienen naar hare waarde geschat te worden. Maar hoe? zoolang als de heer B.V. zijne belofte niet vervuld zal hebben, om ons een juist begrip te geven der oorzaken van 't bestaan van tweeërlei dialect, zal wel altijd daar, waar een Nederlandsch dialectjen afwijkt van den omvangrijken Germaanschen taaltak, de balans onzes oordeels overhellen naar talen, welke in zuiverheid en oudheid dien tongval verre overtreffen. Vermogen we meer? Heet dat onwetenschappelijk handelen? Hebben we hier niet alleen met waarschijnlijkheid voor of tegen te doen? Is taalbederf dan geen factor meer, waaraan ter wille van inheemsch product mag worden gedacht?
Inderdaad, onwetenschappelijk zou hij heeten, die ten opzichte van zulke altijd min of meer twijfelachtige punten met stellige zekerheid zich uitliet. 't Zou wel is waar zeer goed 't geval kunnen zijn, dat een oude afwijkende vorm alleen ten onzent voortleefde en nu ten onrechte verdacht werd; maar zulk een redeneeren uit 't onbekende baat hier niets. Over de mogelijkheid of onmogelijkheid daarvan valt niet te twisten. We oordeelen naar 't geen we waarnemen, niet naar 't geen daarbuiten valt. Waar een onzer gewestelijke vormen afwijkt, hebben wij waarschijnlijker met taalbederf te doen, dan met 't gebroedsel van een dier rarae aves, welke men dubbele vormen kan noemen; met andere woorden: een afwijkende gewestelijke vorm bewijst volstrekt niets voor of tegen een anderen vorm; wat dus voor 't Nederlandsch? Misschien dat 't woord Nederlandsch ons hier leelijke parten speelt. 't Komt mij namelijk voor, dat de heer Vinckers onze gewestelijke tongvallen niet anders beschouwt, dan als deelen van een geheel, dat hij 't Nederlandsch heet. Ik ontken niet, dat die meening wel eens meer geuit is; maar zij is, ten ware men 't woord Nederlandsch in een ongewonen zin gebruikt, als 't totaal van Neerlands woordenschat, volstrektelijk valsch. 't Nederlandsch is tot den huidigen dag niets dan een veredeld, verrijkt Hollandsch; op Hollandschen bodem, niet in de algemeene broeikas der zeven provinciën, is onze tale aangekweekt, om eerst daarna door vereende krachten op te wassen tot hare tegenwoordige hoogte. Hoe jammer 't ook is, toch worden van jaar tot jaar onze provinciale tongvallen beperkter en wint de tale van 't vroeger overmachtige Holland grond. Hoe dan nu een Zeeuwsch teider iets voor een Hol-
{==167==} {>>pagina-aanduiding<<}
landsch of Nederlandsch teder bewijzen kan, is mij een onoplosbaar raadsel. En dit, geloof ik, is de reden, welke den heer V. tot nog toe belet heeft op de eenige kwetsbare plek van 't nieuwere vocaalstelsel
den vinger te leggen. Waartoe - had hij kunnen vragen, - waartoe die macht van geleerdheid te berde gebracht, welke voor den idealen Nederlandschen (Hollandschen) vorm wel is waar alles, maar voor den echten vorm van de tale onzer voorvaderen niets bewijst? - Deze tegenwerping is noch door den heer Vinckers, noch, voor zooverre mij bekend is, door iemand gemaakt. Toch verwondert 't mij, daar 't mij de eenig deugdelijke weg toeschijnt, om de redactie op 't punt der vocaalspelling met welslagen te bestrijden. Immers de enkele en dubbele e- en o spelling is niets dan een overblijfsel eener vorige taalperiode, thans enkel en alleen voor 't oogenblikkelijk gemak der natie behouden, schoon (voor een goede halve eeuw?) een struikelblok te meer voor alwie, zonder geleerdheid of belezenheid te bezitten, Nederlandsch schrijven wil. Die vroegere taal had, even als elke andere, hare eigenaardigheden en afwijkingen van den gemeenen stam, als haar uitsluitend eigendom en kenmerk. Deze nu zijn door de redactie geheel prijs gegeven ter wille van vreemd goed, dat, hoe voortreffelijk ook, nooit Nederlandsch kan en mag heeten. Moge eene zoodanige methode op staathuishoudkundig gebied te verdedigen zijn, voor de taal is zij de ware niet, welke met zulk een willekeurige omruiling niet is gediend. Hoe verkeerd, hoe afwijkend een echt Hollandsche vorm ook zij, wij moeten niettemin zonder morren daarin berusten en dien tegen vreemde indringers zegevierend handhaven. Ons blijft redelijkerwijze niets anders over, dan om de enkele en dubbele vocaalspelling der vorige eeuwen óf als een lastpost te schrappen óf ze, behoudens hare afwijkingen en eigenaardigheden, nog een plaatsje te gunnen in ons hedendaagsch spellingsysteem. Geheel anders handelde dr. Te Winkel. Terwijl hij, en terecht, de afwijkende latere vormen geenszins als bewijzen wilde aanmerken voor den Urvorm, bezondigt hij zich aan 't
tegenovergestelde, door uit den oorspronkelijken vorm de hollandsche vocaal af te leiden, alsof onze dierbare moedertaal geene afwijkingen kon of mocht vertoonen.
Doch ik wil 't getal der directe bestrijders van dr. Te Winkel niet vergrooten. Wel is waar ben ik zelfs op 't standpunt

{==168==} {>>pagina-aanduiding<<}
der afleiding van de juistheid zijner vormen (teeder, begeeren, smoken, enz.) bij lange na niet overtuigd, maar ik kan onzen genialen taalkundige voor 't vele voortreffelijke, dat hij reeds tot stand gebracht heeft, mijn hulde niet onthouden, en zie in scheuring en oneenigheid geen heil.
Ware dit met den heer B.V. eveneens 't geval, mij dunkt, hij had zijn Elegie op geheel andere wijze ingericht en Publiek er maar buiten gelaten. Hoe waar vele zijner tegenwerpingen ook zijn, hunne strekking, om eene geheele spelling wegens eenige ondergeschikte punten schipbreuk te doen leiden, kan nooit gebillijkt worden. Hoeveel te meer heil voorspel ik mij derhalve van zijn arbeid, als hij met wat minder humor, maar met meer welwillendheid tot 't oprichten van 't Nederlandsche taalgebouw 't zijne zal bijbrengen.

Haarlem, 10 Februari.
P.J. Cosijn.
HANDLEIDING VOOR ONDERWIJZERS, om volgens eenen geregelden gang kinderen te leeren opmerken, denken en spreken, toegepast op de zamenstelling der eenvoudigste voorwerpen uit de meetkunde, bekend onder den naam van vormleer; door D. van Dapperen, onderwijzer aan 's Rijks Kweekschool voor Schoolonderwijzers te Haarlem. II stukjes. Tweede druk. Te Rotterdam bij Hendrik Altmann. 8o. XII en 100 bladz., 2 platen; IV en 136 bladz, 2 platen. Prijs ƒ 2,10.
Dit is een overdruk van een werk, waarvan het eerste deel door van Dapperen zelf in 1820, het tweede na diens dood door P.J. Prinsen in 1824 werd uitgegeven. Hun doel was het ontwikkelen van Pestalozzi's gedachten op het gebied van aanschouwende ‘Formen und Grössen Lehre,’ een der beste door Pestalozzi bewerkte stukken. Van Dapperen schreef in de voorrede van het eerste stukje: ‘Het werkje zal hierom bestaan uit twee stukjes, waarvan het eerste, de zamenstelling der eenvoudigste mathematische figuren, onder den naam van vormleer zal behelzen. Het tweede stukje zal het onderwijs in de grondbeginselen der meetkunde, naar gemelde leerwijze zelf bevatten.’ Men ziet het, van Dapperen stelt dus de vormleer tegenover den inhoud van het tweede stukje. Prinsen, die dit bewerkte, merkte aan, ‘dat het hem moeijelijk was den geheel eigenen gang van van Dapperen op het volgende toe te passen’, maar bleef toch over het algemeen bij die toepassing op het

{==169==} {>>pagina-aanduiding<<}
gebied der vormleer zelve, zonder tot eene behandeling der meetkunde over te slaan: iets dat later door zoo velen werd gedaan.
Het eerste stukje handelt in 30 §§, na eene paedagogische inleiding, over verbinding van punten, rechte en kromme lijnen, vorming van hoeken, enz.; het tweede over snijding van lijnen, over gelijkheid van lijnen en hoeken, deeling van figuren, vlakken inhoud en den cirkel. Het gebied is dus werkelijk dat der vormleer, zoo als zij door sommigen althans thans nog wordt opgevat: met uitzondering van de § verbinding van punten, die thans, als te zeer in strijd met meetkundige begrippen, wordt weggelaten.
H.
MAANDBLAD VOOR OPVOEDING EN ONDERWIJS. Uitgegeven door het Oost-Indisch Onderwijzers-Genootschap. Onder redactie van S.F. Groen en R.J.L. Weijhenke. Batavia, November 1866.
Daar mij deze courant (dien vorm heeft dit maandblad) door de redactie der Letteroefeningen ter aankondiging is toegezonden, wil ik in de eerste plaats de gelegenheid niet laten voorbijgaan om te wijzen op het verblijdend verschijnsel, dat zich ook onder den Indischen onderwijzersstand, niettegenstaande het afmattende oostersche klimaat, teekenen van een gezond wetenschappelijk leven openbaren. Een gelukkig verschijnsel voorwaar! Te weinig toch vernemen wij in den regel omtrent hetgeen ter opleiding, zoo van Europesche als van Inlandsche kinderen, in onzen zoo rijken en vruchtbaren Indischen archipel geschiedt. Gewoonlijk zijn wij nog beter bekend met het kultuurstelsel zelfs, dan met het onderwijs in Indië. Moge dit Maandblad, hetwelk in Indië voor ƒ 5. - en in Nederland voor ƒ 6. - in 't jaar franco per post verkrijgbaar is, in die leemte voorzien, en moge de voor ons land wel wat zeer hooge prijs de lezing er van door de leden onzer onderwijzersgezelschappen niet te zeer belemmeren.
Dit proefblad; waarin de spelling van de HH. de Vries en te Winkel gevolgd wordt, vangt aan met een ‘voorwoord’ door de beide redacteurs onderteekend, waarin zij het ontstaan en het doel van hun blad bespreken. De redacteuren blijken tegenstanders te zijn van - en strijd te willen voeren tegen -: ‘den te grooten omvang, dien het onderwijs neemt, waarvan het ge-
{==170==} {>>pagina-aanduiding<<}
volg is, dat het opkomend geslacht van vele vakken iets, maar geen vak grondig leert, dat het geheugen meer dan het verstand wordt ingespannen, dat ware leerlust daardoor wordt uitgedoofd en, op de middelbare scholen vooral, de leerlingen zooveel werk opkrijgen van zooveel verschillende meesters die ieder hun vak als een hoofdvak beschouwen, dat er in den regel niet te denken va!t aan eene vrije, zelfstandige ontwikkeling, van binnen naar buiten.’
De redactie vertrouwt, dat, zoo zij den strijd tegen dit kwaad goed voert, men ook in Nederland naar haar zal luisteren. Dit is echter niet het eenige, zeker ook niet het hoofddoel van dit blad; de aandacht te vestigen op de behoeften, leemten, eischen van 't lager onderwijs, den dikwijls in afgelegen streken verblijvenden Indischen onderwijzer in staat te stellen kennis te nemen van hetgeen in de schoolwereld buiten Java omgaat, ziedaar wat dit blad vooral bedoelt. Moge het den 21en Augustus 1866 te Batavia opgerichte onderwijzersgenootschap, goede vruchten van zijnen arbeid verkrijgen! Mogen ook meerdere Indische onderwijzers zich genoopt gevoelen in dit blad te schrijven. Dit eerste proefnummer toch is, blijkens de initialen, bijna geheel te danken aan de beide redacteurs. Een hunner artikeltjes: ‘Zoölogie op de lagere school’ is uitmuntend gesteld en toont aan hoe een onderwijzer die eenigen tact bezit, de belangstelling van het jeugdige Javaantje in dit vak kan opwekken; de mierenleeuw (Oendoer-oendoer) wordt in dat stukje met de jeugd op uitstekende wijze behandeld.
‘Iets voor moeders en huisonderwijzeressen’ bevat zeer nuttige wenken over de ontwikkeling van den natuurlijken aanleg van het kind. Inlandsch onderwijs is een klein artikeltje, waarin een beweren van den heer Kenchenius, ‘als zouden de door de regeering op Java gestichte scholen afbreuk doen aan de pogingen der zendelingen’ wordt bestreden
Een paar boekbeoordeelingen, waarbij: ‘Het inlandsch onderwijs in Nederlandsch Indië, te Kampen bij van Hulst’ er niet zonder kleêrscheuren afkomt, ja zelfs onder de rubriek: prullen, wordt gerangschikt, vullen de nog beschikbare kolommen van dit proefblad, hetwelk naar ik hoop reeds door meerdere nummers is gevolgd.
Monitor.

{==171==} {>>pagina-aanduiding<<}

ATLAS VAN NEDERLAND en de Overzeesche Bezittingen, ontworpen en geteekend door J. Kuyper. Leeuwarden, Hugo Suringar. Prijs per kaart bij inteek. ƒ 1, -; afzonderlijk ƒ 1,25; in étui als reiskaart ƒ 1,50.
Er is in den laatsten tijd op aardrijkskundig gebied veel leven ontstaan. Men beijvert zich langs verschillende wegen in te halen wat wij hierin ten achteren waren bij onze naburen. De regeling van het middelbaar onderwijs deed de behoefte gevoelen aan velerlei goede hulpmiddelen, die òf nog niet bestonden, òf althans hoogst gebrekkig waren. Deze meerdere belangstelling in eene tamelijk verwaarloosde wetenschap heeft aanvankelijk reeds een bijzonder gunstigen invloed geoefend op de cartographie. De atlassen, waarvan men zich tot hiertoe bij het onderricht moest bedienen - ik bedoel de nederlandsche, door Nederlanders bewerkt - waren, bijna zonder uitzondering, prullen. Ze hebben uitgediend, en, ondanks de mooie bandjes, worden ze ginds en elders van de scholen geweerd. Sedert de atlassen van Kuyper bestaan, behoeven we ons niet meer voor onze naburen te schamen en kunnen we onze kinderen iets degelijks in handen geven. Ik geef toe dat die goede atlassen duur zijn. Doch dit is zeer betrekkelijk. Alle waar is naar z'en geld. Bovendien, ik besteed liever vijf guldens aan iets dat blijvende waarde heeft, dan dat ik een enkelen gulden in 't water werp. En ik houd mij overtuigd dat dit bezwaar voorbijgaande is. Als iedereen zal toonen te begrijpen, dat het verstandiger is zijn geld uit te geven voor een goed dan voor een slecht werk, dan zal het meerder debiet de prijzen van zelf wel doen dalen, of de uitgevers zullen zich opgewekt gevoelen om, zonder verhooging van prijs, aan hunne uitgaven die uitbreiding te geven, die er nog aan gegeven kan worden.
Het verheugt mij dat Kuyper, aan wien wij zulk een goeden atlas der wereld verschuldigd zijn, ons nu ook een atlas van Nederland heeft gegeven, en dat de heer Suringar niet tegen de bezwaren der uitvoering heeft opgezien. Er werd naar zulk een atlas verlangd. Met de bestaande behielp men zich, doch het was inderdaad in vele opzichten behelpen. Aan dezen billijken wensch is nu voldaan, en het werk kon aan geen beter handen zijn toevertrouwd. De teekening is onberispelijk. De kaarten zijn met de meest mogelijke zorg en nauwkeurigheid uitgevoerd, en dat wel op veel grooter schaal dan die van

{==172==} {>>pagina-aanduiding<<}
andere handatlassen. Het kan licht gebeuren dat men er eene of andere kleine gemeente, of iets anders van minder beteekenis vruchteloos op zoeken zal. Doch ik heb er de proef van genomen met alle kaarten die nu reeds zijn uitgegeven, en van de vijftig malen is het mij slechts tweemalen gebeurd dat ik iets niet vond. Het is mij nu weder ontgaan wat het was, maar ik geef ieder de verzekering dat het niets te beduiden had. Leg deze kaarten naast welke gij wilt - de topografische en militaire kaart van het koningrijk der Nederlanden alleen uitgezonderd - en gij zult aanstonds zien dat ze vollediger zijn dan eenige andere kaart op dezelfde schaal. Landen, waterwegen, verdedigingslijnen, polders, dijken, alles is met de meeste juistheid opgenomen. Bij bijzondere verheffingen van den bodem is de hoogte, bij grootere gemeenten het aantal inwoners opgegeven. Om kort te gaan - kan men meer eischen dan deze kaarten geven? En nu vraag ik of de prijs van één gulden voor iedere kaart wel te veel is?
Heeft de heer Kuyper aanspraak op onze erkentelijkheid voor de bewerking, niet minder verdient de uitgever alle lof voor de téchnische uitvoering. De kaarten zijn in twee kleuren bewerkt. Al het water (zee, meren, rivieren, kanalen, enz.) is met eene blauwe tint gedrukt. Hoezeer de duidelijkheid, het plastische zou ik haast zeggen, daardoor wint weten zij, die bijv. de duitsche kaarten van von Sydow uit het atelier van Perthes, en de engelsche van Keith en Johnston te Edinburgh kennen. Maar aan zulk eene uitvoering zijn dan ook groote bezwaren en onkosten verbonden, inzonderheid aan deze, omdat zij gedeeltelijk koper-, gedeeltelijk steengravure is. Suringar is in deze eerste proeve uitnemend geslaagd. Zijn wij wel onderricht, dan hebben de zoo even genoemde uitgevers van de beroemde engelsche kaarten, die Suringar tot model nam, aan zijn werk alle lof gegeven. En voor Engelschen zegt dit nog al iets. Van overwegend belang is voorts het resultaat van zulk een dubbeldruk. Zie eens hoe helder, hoe luchtig, hoe transparent deze kaarten zijn, hoewel er toch zooveel op staat. De kaart van Zeeland vooral is uitmuntend. Men behoeft het oog niet in te spannen met iets te zoeken, de letters zijn duidelijk en scherp. Het gebruik van zulke kaarten is inderdaad een genot.
Ik vertrouw, dat men deze uitgave zal weten te waardeeren, en dat het succes van dit werk voor den ontwerper en den

{==173==} {>>pagina-aanduiding<<}
uitgever eene aanmoediging zal zijn om op dezen weg voort te gaan. In aanmerking nemende welke plaats voor de geographie van ons land bij onze middelbare scholen wordt ingeruimd, durf ik er bijna niet aan twijfelen, of deze atlas zal zijn weg wel vinden.
Eene aanmerking mag ik aan 't einde niet terughouden. Ze betreft de kaart van Java. De teekening van de gebergten is gebrekkig. Deze kaart geeft eene zeer onjuiste voorstelling van de natuurlijke gesteldheid van dit eiland. Ik zal mij contenteeren met te verwijzen naar de natuurkundige kaart van Java in Pynappels atlas, om van grootere kaarten, die tot model hadden kunnen dienen, te zwijgen.
Mercator.
INDUSTRIE-BOEKJES. Verzameling van leer- en handboekjes voor Industrie-, Ambachts-, Burger-Teeken-Scholen en andere inrigtingen van onderwijs. Te Amsterdam bij C.L. Brinkman. 1865. Hiervan:



LEERBOEKJE VOOR DE BEGINSELEN VAN DE MEETKUNDE. - Figuren in de ruimte. Door J. Steynis Gz., Leeraar in de Wis- en Natuurkunde, te Schiedam. VIII en 80 bladz., 8o., 1 plaat. Prijs ƒ 0,50.



LEERBOEKJE VOOR DE BEGINSELEN VAN DE MEETKUNDE. - Platte- en bolvormige-driehoeksmeting. Door J. Steynis Gz., Leeraar, enz. 96 blz. 8o. en 1 plaat. Prijs ƒ 2.00.
Het eerste leerboekje: ‘Vlakke figuren’ vindt men in het deel voor 1865 blz. 390 aangekondigd: en veel van het daar gezegde geldt ook voor deze beide stukjes.
Het eerste hoofdstuk van de ‘Figuren in de ruimte’ blz. 1-15, handelt (§ 1-38 met 31 opgaven ‘over de betrekkelijke ligging van lijnen en vlakken in de ruimte;’ het tweede (blz. 16-38) over ‘ligchamen door platte vlakken ingesloten en de berekening van hunne oppervlakken’ (§ 39-69, 30 opgaven); het derde over ‘omwentelingsligchamen, en de berekening van hunne oppervlakken’ (blz. 30-43, § 70-92, 31 opgaven); het vierde (blz. 43-51) over de ‘berekening van de inhouden van ligchamen, door platte vlakken ingesloten’ (§ 93-106, 20 opgaven); het vijfde (blz. 51-63, § 107-122) over de ‘berekening van de inhouden van omwentelingsligchamen (31 opgaven); het zesde over de ‘veelvlakkige regelmatige ligchamen ten opzigte van de

{==174==} {>>pagina-aanduiding<<}
om- of ingeschreven bollen’ (blz. 63-73, § 123-129), waarbij telkens de inhoud van het regelmatig ligchaam, het oppervlak en de inhoud van de om- en ingeschreven bollen worden berekend. Ten slotte volgt een 80-tal ‘opgaven van gemengden aard.’
In de inleiding komt eene aanhaling voor van de stellingen uit de meetkunde der vlakke figuren, wier gebruik ondersteld is bij het bewijs van de daarnevens opgenoemde § uit de meetkunde der figuren in de ruimte; eene opgave dienende tot gemak van den leerling bij het herhalen van het vroeger geleerde.
Het tweede leerboekje ‘Platte- en bolvormige-driehoeksmeting’ behandelt, na eene inleiding over het begrip van koorden-tafels, enz.: I. de goniometrie (blz. 4-42), II. de vlakke-driehoeksmeting (blz. 42-63), III. de bolvormige driehoeksmeting (blz. 64-84); terwijl er (blz. 85-95) een tafeltje volgt ‘voor de waarden van goniometrische lijnen, berekend voor bogen van 0 tot 90 graden, met 10 minuten opklimmende.’
Het eerste Hoofdstuk der goniometrie leert (blz. 1-20) de verschillende goniometrische lijnen voor eenen willekeurigen boog en hare teekens in de vier quadranten kennen (§ 1-27, formulen 1-15, 57 opgaven); het tweede geeft ‘de betrekking tusschen goniometrische lijnen van verschillende bogen, dat is de sinus en cosinus van (a ± b), benevens eenige daaruit afgeleide vergelijkingen (blz. 21-24, § 28-32, formulen 16-28, 16 opgaven); terwijl het derde (blz. 24-42, § 33-57) tot titel voert: Berekening van goniometrische lijnen en zamenstelling van goniometrische tafels’ waarbij echter (blz. 26-35, § 36-51) is ingelascht eene korte beschouwing van de logarithmen en hun gebruik.
Ook de vlakke-driehoeksmeting is in drie hoofdstukken verdeeld. Het eerste (blz. 42-48) spreekt van ‘de regthoekige driehoeken’ (§ 58-63, formulen 29-39, 11 opgaven); het tweede van ‘de scheefhoekige driehoeken’ (blz. 48-57, § 64-72, formulen 40-47, 13 opgaven); het derde over ‘eenige toepassingen van de driehoeksmeting’ (blz. 57-64, § 73-84, formulen 48-53, 12 opgaven), namelijk, o.a. over den straal des omgeschreven cirkels, den inhoud van eenige vierhoeken, enz.
De bolvormige-driehoeksmeting zelve (blz. 64-80, § 85-109, formulen 54-76, 13 opgaven), bevat de eenvoudigste eigen-
{==175==} {>>pagina-aanduiding<<}
schappen der bolvormige driehoeken (met den hulp-regel van den Neperschen vijfhoek), en ten slotte de analogien van Gauss en Neper. Daarop volgen (blz. 80-84, § 110-113) ‘Toepassingen van de bolvormige-driehoeksmeting’, zoowel op de hoeken van de regelmatige ligehamen, als op den inhoud der driehoekige pyramide.
Beide boekjes zijn voor het genoemde doel aan te bevelen evenals dit reeds omtrent het eerste stukje kon gedaan worden. Natuurlijk moest ook hier slechts het voornaamste worden uitgekozen en veel stilzwijgend worden voorbijgegaan, maar de keuze van het behandelde mag goed worden genoemd.
Vooral voor zulke scholen, waar het hoofddoel is opleiding van den handwerksman, den fabrieksarbeider, en den winkelier; waar de tijd voor het onderwijs beperkt is, en dus de omvang van het leerplan niet groot kan zijn, zonder overlading in plaats van goede vertering ten gevolge te hebben; waar de hoogte van beschaving en de voorloopige ontwikkeling van den leerling niet toelaten en ook niet wenschelijk maken eenen strengen zuiveren theoretischen weg, maar waarbij steeds de toepassingen in het oog moeten worden gehouden; - daarvoor is dit stel leerboekjes bijzonder geschikt. Daar, waar het noodig is, kan de onderwijzer de leemen aanvullen, waarop in de aankondiging van het eerste stukje gewezen is. Overigens zullen deze boekjes bij zulk onderwijs zeer gereedelijk kunnen vervangen de meer uitgebreide, die nog op vele inrichtingen van dien aard worden gebruikt.
H.
DERDE ZANGBOEKJE, verzameling van oefeningen en liedjes, in geleidelijke volgorde voor het Zangonderwijs in de lagere school en voor Zangscholen, door J. Worp, onderwijzer in de muziek aan de rijks-kweekschool voor onderwijzers en organist van de Martini-kerk te Groningen. Groningen, J.B. Wolters. 1866. Prijs ƒ 0,30.
Ik heb vroeger gelegenheid gehad, om te spreken over den muzikalen arbeid van den heer Worp. Ik heb met groote ingenomenheid van zijne liederen kunnen spreken en ik kan ook nu weder hetzelfde zeggen over het derde zangboekje. Wanneer het zingen op de lagere school goed geleid wordt, dan strekt het tot eene zeer verheffende en versterkende afwisseling en tevens tot een grondslag, waarop later met goed gevolg voortgebouwd

{==176==} {>>pagina-aanduiding<<}
kan worden. En wanneer dan de musici van professie het noodige doen, om te zorgen dat er geschikte liederen zijn, om op de lagere school gezongen te worden, dan heeft men wat men verlangen kan. Het spreekt van zelf, dat de liederen van den heer Worp mede uitstekend zijn voor zangscholen.
Ik eindig met ook dit derde zangboekje zeer aan te bevelen.

Deventer, Januarij 1867.
G. Duijmaer van Twist.
VOLKS-ALMANAK VOOR 1867. Uitgegeven door de Maatschappij ‘Tot Nut van 't Algemeen.’ XVI en 176 bladz. met talrijke platen. Prijs ƒ 0.75.
Wat rijke verscheidenheid is er weêr in deze almanak weggelegd. 't Zou jammer wezen, als het, wat zoo veel in Almanakken geschiedt, er in begraven werd. Velen lezen die alleen om de anecdotes, maar wat tot nuttige leering strekken kan blijft dikwijls ongelezen. En nuttige leering is hier in ruime mate te vinden; voor weinige stuivers; en medegedeeld door de eerste natuurkundigen van ons Vaderland, en ook door Prof. Opzoomer en Fruin, en door de Roo van Alderwerelt.
Onder de vele jaarboekjes die tegen Nieuwjaar in ons Vaderland in 't licht komen, behoort eene eereplaats aan deze Volks-Almanak, uitgegeven door ‘het Nut,’ waarin de meest populaire geleerden zich wel verwaardigen willen, proeven hunner wetenschap mede te deelen, en waarvoor wij zeer dankbaar zijn.
Hetgeen O. van Rees over werktuigen schrijft, deed ons denken aan dat aardige boekje: ‘Jan Hopkens’, gewigtige waarheden in den vorm van vertelselen, uit het engelsch van mevr. Marcet. Utrecht 1840,’ waar ook Water, Wind en Stoom als drie reuzengeesten worden voorgesteld, den mensch in zijn arbeid helpende.
De uitvoerige en duidelijke uiteenzetting omtrent de naaimachines zal misschien wel dezen en genen bewegen zich zulk een meubel aan te schaffen. Maar wie vindt nog eens maasmachines uit! of wie kent het adres van dien Noord-Amerikaanschen katoenfabrikant, die, medelijden hebbende met zijne vrouw, welke voor hunne kinderen, dag in dag uit, zooveel kousen had te mazen, door zijn wevers kousen liet weven, waar hielen en teenen ingeregen konden worden. Een jaar of wat geleden heeft het Volksblad er met een enkel woord melding van gemaakt.

{==177==} {>>pagina-aanduiding<<}

In het stuk van Prof. Fruin, de Nieuwe Historiographie, wordt even aangeroerd het leerstuk der vrijheid van den menschelijken wil, en het leerstuk der alwetendheid en der voorbeschikking Gods. Men zou kunnen vragen, daar er gezegd wordt, ‘dat de christelijke kerk ten allen tijde die twee schijnbaar tegenstrijdige leerstellingen gelijkelijk heeft vastgehouden’ of daar wel gelet was op het determinisme, wat Bilderdijk zoo kort en krachtig uitdrukt (ofschoon hij zelf in de toepassing van den regel menigmaal zeer inconsequent handelt)’ de mensch is wat hij door de omstandigheden gemaakt is, dikwijls zonder er zich iets van bewust te zijn, maar daarom ook met des te meerdere trouw.’ 't Is anders een belangrijk stuk, dat van Prof. Fruin, maar wat is het niet, in deze schoonen, en door vele goede houtsneêfiguren opgeluisterden Almanak, waarven (echter volgens gewoonte) de verzen het minste deel uitmaken, en waar van Lennep.....stal!

Rosendaal, 1866.
Tijdeman.





{==178==} {>>pagina-aanduiding<<}

Buitenlandsche letterkunde.

Losse schetsen.

Victor Cherbuliez 1).

Het onheilbrouwende jaar 1866 heeft, nog even vóórdat het ons verliet, voor 't minst bij de vrienden van het schoone zich weêr eenigermate pogen te rehabiliteren, door hun eene double bonne fortune te schenken, de aanwinst nl. van twee nieuwe kunstjuweeltjes: Tennyson's ‘Elaine’ en Théophile Gautier's ‘le Capitaine Fracasse’, beide geïllustreerd door de hand van den genialen Gustave Doré 2).

{==179==} {>>pagina-aanduiding<<}

Geschiedde het met voordacht, dat Doré juist gelijktijdig die beiden heeft uitgekipt, den ‘poëte laureate’ en den ‘grootsten’ der thans levende Fransche dichters? Want dat aan Gautier werkelijk de eer dezer benaming toekomt, er valt - te oórdeelen naar de uitspraken der Parijsche weekbladen, vooral zoo 't schijnt, nadat deze kennis hebben genomen van Sainte-Beuve's jongste kritiek 1) - ‘thans’ niet meer aan te twijfelen. M. Théophile Gautier (zoo las ik in de laatste December aflevering van l'Illustration) peut être compté maintenant parmi les sommités contemporaines.’
Eenige jaren geleden werd er zoo gunstig niet over hem gedacht en zou men misschien zelfs grootelijks zich verbaasd hebben over de verbazing door Maxime Ducamp (in de Débats van 21 Dec. jl.) geuit: ‘Je me suis souvent demandé avec surprise (schreef hij) pourquoi l'Académie Francaise, qui devrait se piquer d'aimer les belles-lettres, ne le comptait pas encore au nombre des quarante;’ eene ontboezeming, welke hij doet voorafgaan door de volgende ondubbelzinnige appréciatie van Gautier's kunstenaarsgaven: ‘Si dans nos tristes jours d'engouement matériel et d'indifférence pour les belles choses de l'esprit, il reste encore un lettré fidèle au culte des Muses dédaignées, s'il reste un homme si épris de son art, qu 'il ait passé indifférent au milieu des aventures politiques et sociales qui l'ont côtoyé, qui n'ait pas une seule minute quitté son travail, et n'ait jamais répudié son dien, eet homme est incontestablement M. Théophile Gautier.’

Er bestaat, ik erken het, tusschen Gautier's lyrische ontboezemingen en de meer kalme romans van den Geneefschen kunstwijsgeer, wiens naam aan het hoofd van dit opstel staat vermeld, oppervlakkig beschouwd geen rechtstreeksche verwantschap.
Waarom dan dien naam hier genoemd?
In de Émaux et Camées (waarop in het jongst verschenen Gidsnummer de aandacht werd gevestigd), dat prachtvol mozaïk, waarin o.a. de bewonderenswaardig schoone, daar mede aangehaalde, strophen voorkomen:

Tout passe - l'art robuste 
Seul a l'éternité. 
Le buste 
Survit à la cité. 

{==180==} {>>pagina-aanduiding<<}

Et la médaille austère 
Que trouve un laboureur 
Sous terre 
Révèle un empereur. 
 
Les Dieux eux-mêmes meurent, 
Mais les vers souverains 
Demeurent 
Plus forts que les airains. 

in diezelfde Émaux et Camées geeft Théophile Gautier ook een gedichtje ten beste, getiteld: Bûchers et tombeaux’, eene heimweeachtige verzuchting inhoudende naar l'antique Grèce;’ eene variatie eigenlijk op het bekende thema aangegeven in Schiller's: ‘die Götter Griechenland's:

Damals tratt kein hässliches Gerippe 
Vor das Bett des Sterbenden... 

Gautier, een geesteskind van Goethe en Heine, dweept met de gewoonte der Grieken om de lijken der afgestorvenen niet te ‘begraven’ maar te ‘verbranden.’ Hij ziet in dat gebruik geen geïsoleerd feit, maar juicht het toe als de openbaring van het geheel der antieke wereld- en levensbeschouwing, die hij met hartstocht terugwenscht:

La squelette était invisible 
Au temps heureux de l'Art païen; 
L'homme, sous la forme sensible, 
Content du beau, ne cherchait rien. 
 
Pas de cadavre sous le tombe, 
Spectre hideux de l'être eher, 
Comme d'un vêtement qui tombe 
Se déshabillant de sa chair. 
 
Mais au feu du bûcher ravie 
Une pincée entre les doigts, 
Résidu léger de la vie, 
Qu'enserrait l'urne aux flanes étroits; 
 
Des dieux que l'art toujours révère - 
Trônaient au ciel marmoren; 
Mais l'Olympe cède au Calvaire, 
Jupiter au Nazaréen; 

{==181==} {>>pagina-aanduiding<<}

Une voix dit: Pan est mort! L'ombre 
S'étend. Comme sur un drap noir, 
Sur la tristesse immense et sombre 
Le blanc squelette se fait voir; 
 
Reviens, reviens, bel art antique, 
De ton paros étincelant 
Couvrir ce squelette gothique; 
Dévore-le, bûcher brûlant! 
 
Si nous sommes une statue 
Sculptée à l'image de Dieu, 
Quand cette image est abattue, 
Jetons-en les débris au feu. 
 
Toi, forme immortelle, remonte 
Dans la flamme aux sources du beau, 
Sans que ton argile ait la honte 
Et les misères du tombeau! 

Ook Victor Cherbuliez - en ziethier de kleine trek van overeenkomst, waarop ik doelde, tusschen hem en den auteur van de aangehaalde regels - is in den vollen zin van het woord een kunstenaars-gemoed, en daarbij, getuige de inhoud van zijn eerste, misschien zijn best geschreven boek: ‘(A propos d'un cheval, Causeries Athéniennes,’) ook, tot op zekere hoogte althans, besmet met hetgeen Scherer noemt: ‘la réaction païenne.’ Nu is trouwens deze laatstgeroemde zonde min of meer inheemsch bij het meerendeel van de kinderen onzer eeuw, - voor zooveel ze namelijk met kunstphilosophie en diergelijke onpraktische zaken zich nog inlaten. En die zonde - ze is vergeeflijk! Wie een heelen winter lang bij gaslicht en heete kachels heeft moeten suffen, snakt naar frische lucht, naar zomerzon en bloemen. Nooit bouwt men zich heerlijker gezondheidsidealen, dan krank zijnde. En onze eeuw lijdt aan overprikkeling. De gecompliceerde massa van ideeën, sinds tal van eeuwen door geslacht op geslacht tot ons overgemaakt, vermeerderd met de som der bespiegelingen van de laatste zeventig jaren, heeft ons hoofd vermoeid en bedwelmd. Ontgoocheld ten opzichte van tal van zaken waarmeê we vroeger dweepten, denken wij met een soort van weemoed terug aan de dagen van het antieke, altoos

{==182==} {>>pagina-aanduiding<<}
jeugdige Hellas, ongeveer met hetzelfde gevoel waarmeê een geplaagd en gefolterd zenuwlijder een gezonden sterken reus benijdend aanziet; - ofschoon het zeer te betwijfelen zou vallen, of, indien diezelfde lijder op eenmaal onveranderd in de huid van dien reus kon varen, hij er zich bijzonder behagelijk in zou gevoelen. Men idealiseert altoos onwillekeurig min of meer hetgeen buiten ons bereik of in een ver verleden ligt. En of er nu - de vergelijking overigens tusschen Gautier en Cherbuliez hier voor goed ter zijde geschoven - niet b.v. ook veel ideëels steekt in de schitterende tegenstelling tusschen de Atheensche jeugd, vergeleken met het lot der menschheid in de sombere, vreugdelooze middeleeuwen......? Men hoore:
L'Education athéuienne (schreef Cherbuliez) était aussi différente que possible de celle qui prévalut au moyen-âge, et de cet ascétisme qui, mettant la nature à l'interdit, flétrissait le bonheur de ses anathèmes, préconisait la tristesse, les austérités, la haire et le cilice, enjoignait à l'homme d'étouffer les passions sous les cendres de la pénitenee, et présentait à Dien, comme une offrande agréable, les recherches de cruauté d'un coeur acharné à se tourmenter et à se détruire lui-même.
Mieux conseillée et respectant les lois et les penchants de la nature humaine, l'éducation athénienne s'appliquait à la discipliner sans la contraindre: elle n'enseignait pas cette vertn farouche, qui s'applaudit des retranchemonts d'une vie triste et dépouillée, mais cette soumission volontaire et facile à l'ordre de la justice, partage des coeurs qui, par un long et familier commerce avec la raison, out appris à se plaire dans l'obéissanee et à faire conspirer leurs inclinations avec leurs devoirs. Nourris du lait de cette prudence antique les âmes croissaient librement; on ne s'attachait point à les gêner, à les contourner; à les resserrer de toute part; on n'avait garde d'en amortir le feu ou d'en affaiblir le ressort; on ne craignait point que leur force se tournât en violence ni leurs transports en fureurs; il y avait en elles une douceur infuse unie a la fierté d'un naturel ardent, et, pour ainsi dire, une mesure de passion que leurs désirs n'excédaient iamais; se maîtrisant sans effort, elles semblaient s'abandonner à elles-mêmes quand elles résistaient aux égarements de lenrs fantaisies; elles soupiraient pour le bien comme les âmes corrompues pour les plaisirs illicites.
Point d'apprêt, point d'affectation, rien de guindé ni de tendu;

{==183==} {>>pagina-aanduiding<<}
elles joignaient au calme réfléchi de l'âge mûr et à la faculté des fortes résolutions une simplicité charmante, une aimable candeur qui, perpétuant en elles les grâces de l'enfance, donnaient à leurs vertus un air déternelle Jeunesse.
Capables de tout, elles ne se piquaient de rien; leur sagesse était leur bonheur et leur santé; elles fuyaient le désordre comme une souffrance; elles se préservaient soigneusement de tout ce qui pouvait porter atteinte à leur beauté; un rhythme secret réglait leurs mouvements les plus vifs, et il se faisait, au fond de ces coeurs si bien gouvernés, comme le doux bruit d'une fête dont une divinité, couronnée de fleurs, était la suprême ordonnatrice.’
Gelukkige Hellenen! - Benijdenswaardig intusschen - van realiteit gesproken - niet minder een schrijver, die in onze negentiende eeuw, op dertigiarigen leeftijd het geluk heeft gehad met een boekje als de ‘Causeries Athénniennes’ op het tooneel der letteren te debuteren. Want, ondanks die gelaakte ‘réaction païenne,’ of misschien wel voor een deel juist ten gevolge daarvan, waren die ‘Causeries’ in hun soort een klein meesterstukje, een oeuvre-d'art in den volsten zin des woords. Er wordt niet bloot ‘over’ kunst in gehandeld, maar de lezing van dat werkje zelve laat tevens in het gemoed iets van den verwarmenden, verkwikkenden indruk van een echt kunstwerk achter. ‘On sent circuler (gelijk men er terecht van heeft gezegd) dans toutes ces pages comme un soufle de gráce attique, et il est difficile de parler de l'art et de traiter les questions d'esthétique avec un mélange plus heureux d'érudition, de goût et d'esprit.’
Victor Cherbuliez heeft met dien eersteling dan ook als met één tooverslag zijn sporen verdiend en zijn naam als schrijver gevestigd. Geboortig uit Genève, telg van een geëerd en invloedrijk geslacht, welks leden zich in de republiek van wetenschap en letteren meerendeels verdienstelijk hebben gemaakt, keerde hij, na eerst in zijn vaderstad, daarna aan de Bonn'sche en Berlijn'sche Universiteit zijne studiën met lef te hebben volbracht, naar Genève terug, waar hij nog voortdurend zich met letterkundigen arbeid bezig houdt. Zijn meest bekende romans zijn: ‘Le Comte Kostia,’ ‘Le Prince Vitale,’ ‘Paul Méré’ en het nu laatstelijk verschenen boekdeeltje: ‘Le grand Oeuvre.’ Hoewel een zekere tendenz, de eigenaardige weêrschijn van de sociale theoriën, die hij voorstaat, in geen zijner geschriften geheel valt te miskennen, zoo naderen toch ‘le Comte Kostia’ en ‘Paul Méré’ - wat de in -
{==184==} {>>pagina-aanduiding<<}
kleeding betreft - meer tot den gewonen romanvorm. De andere werkjes: ‘A propos d'un Cheval’, ‘le Prince Vitale’ en ‘le Grand Oeuvre’ zijn daarentegen hoofdzakelijk ‘Causeries,’ gehuld in een lichten, doorschijnenden roman-dosch; een dosch trouwens, die, hoe luchtig ook, met bijzonder veel zorg en smaak is geplooid. De kleine intrigue, al is ze bloot tot versiering aangebracht, is niettemin een wezenlijk sieraad. Ze is om zoo te spreken de band, die de onderscheidene deelen van het betoog op bevallige wijze aaneenbindt. Zij geeft icts levendigs, iets pikants aan de, uit hun aard, anders min of meer afgetrokken
beschouwingen.
Van Cherbuliez gaven als Stylist ontvingen mijne lezers reeds een enkel proefje. ‘Il y a dans notre littérature moderne (zegt Scherer met het oog juist op de zooëven uitgeschreven bladzijde der Causeries Athéniennes) des pages plus éloquentes, plus magnifiques; je me demande s'il y en a beaucoup où une science aussi consommée du style se dissimule aussi bien sous la liberté des allures, où l'essence subtile d'une pensée délicate est aussi habilement fixée, où le choix du mot et jusqu'an rhythme de la phrase correspondent aussi exactement à l'impression que l'écrivain veut produire. On ne lit pas ces lignes sans éprouver le besoin de les relire jusqu'à ce qu'on s'en soit pénétré.’
Maar vooral een niet voorbij te ziene trek, die bewijst hoezeer deze, aan de majestueuse oevers van het meer Léman opgewassen, schrijver wezenlijk kunstenaar verdient te heeten, ziet men in het gemakkelijke, het ongezochte, het schijnbaar dood eenvouvan zijn procédé. Hij komt u niet, als zoovele ondragelijke moderne bazuinblazers der Aesthetiek, met een scheepsvracht geleerdheid aan boord. Hij poseert niet voor u als ‘kunstwijsgeer.’ Gij ontvangt, hem lezende, niet den onaangenamen indruk: ‘Mijn hemel! wat behoort er een studie toe, om eenvoudig het genot te hebben van iets schoons.’ Niets van dat alles. Wie b.v. zou achter den anspruchlosen titel: à propos d'un cheval, een handboek der Aesthetiek hebben gezocht? Gij herinnert u den inhoud? In een kring van beschaafde, maar wat karakter en levensinzicht betreft, hoogst verschillend gevormde menschen; - vreemdelingen, maar op dat oogenblik te Athene bijeen en verzonken in de onbeschrijfelijke schoonheid van het hen omringende Grieksche landschap, - valt het onderwerp van het gesprek op een paard van den beroemden Phidias, dat op een der friezen van het Atheensche ‘Parthenon’ staat afgebeeld.

{==185==} {>>pagina-aanduiding<<}

Een der leden van het gezelschap, eene Markiezin, - een gloeiende vereerster van Grieksche kunst, - looft een eigenhandig gevlochten olijfkrans uit voor dengene, wien het zal gelukken de schoonheid van dat meesterwerk op de uitnemendste wijze te beschrijven. Dit vooruitzicht doet de fantasie der overigen, vier in getal, ontgloeien. De eerste, een praktisch mensch, weidt uit over de verschillende paardenrassen; de tweede, een flinkgebouwde Brit, doet een stap verder en brengt het paard in verband met zijn ruiter, 't geen hem de straks aangehaalde welsprekende ontboezeming ontlokt over het voortreffelijke van de ‘opvoeding der atheensche jongelingschap’. De derde, een jeugdig venetiaansch schilder, een ideale figuur, met lang blond haar, maakt den kring nog wijder, en waagt zich aan de tedere, belangwekkende kwestie betreffende idealisme en realisme. De vierde eindelijk verdiept zich in een licht nog ingewikkelder vraagstuk, den strijd nl. tusschen de klassieke en romantieke school, waarbij dan natuurlijk de lievelingstheorie van den schrijver omtrent den voorrang van de antieke, boven de christelijke of middeleeuwsche kunst, in 't breede ter sprake wordt gebracht...‘Les architectes du moyen-âge nous élèvent au ciel avec effort, tandis que le temple grec nous fait monter sans fatigue et nous conduit à Dieu sans nous confondre et sans nous accabler’...etc. En zoo zijn wij de volle zee der ‘kunstphilosophie’ als ongemerkt binnengezeild. Ik deel hier natuurlijk alleen de hoofdomtrekken meê. De kleine intrigue, de saillies, het attisch zout waarmeê de dialoog is besprenkeld, de ‘uitwerking’ in één woord van de aangegeven schets, zijn louter bijkomstigheden en behooren tot het gebied der ‘versiering’. Genoeg intusschen om de gegrondheid u
te hebben doen gevoelen der, betreffende dit boekje, een vijftal jaren geleden uitgesproken meening: ‘Il y a fort longtemps qu'il n'a rien paru chez nous d'aussi nenf, et tout ensemble d'aussi piquant et d'aussi solide. On peut affirmer, sans crainte de se tromper, que notre littérature compte désormais un écrivain de plus.’
En Cherbuliez heeft die verwachting niet teleurgesteld. In 1864 zond hij eene nieuwe ‘causerie’ in het licht, op gelijke leest geschoeid als de zooëven genoemde, getiteld: ‘Le prince Vitale. Essai sur la folie du Tasse’, niet minder boeiend en degelijk van inhoud. Deze roman heeft tot vernieuwde onderzoekingen en beschouwingen - ook ten onzent - ge-
{==186==} {>>pagina-aanduiding<<}
leid over de oorzaken van het folterend zielelijden, van het rampzalig lot, waarmede de groote zanger van het: ‘verlost Jeruzalem’ heeft moeten worstelen en waaronder hij ten laatste naar lichaam en ziel is bezweken.
In welk een geheel ander licht verscheen voor ons die tragische Renaissance-held, toen wij in hem niet langer een op zich zelv' staand, voorbijgaand offer van ongelukkigen liefdeswaanzin zagen, maar den typischen martelaar van een dompigen, middeleeuwschen kloostergeest (la réaction ascétique), geschroefd en gekneld tusschen de wanbegrippen van zijn tijd!
Hoe heeft hij moeten boeten, de arme, voor de kortstondige feestvreugde dier Renaissance! Hoe hebben zij hem gekweld en gemarteld, hem het vuur gloeiend heet gestookt, de Groot-Inquisiteuren der vrije gedachte, en hem gedwongen zijn veroverd Jerusalem eigenhandig zóólang te verminken, totdat er niets dan het verlost Jerusalem van is overgebleven; altoos nog een grootsch fragment! En eilaas! - Tasso was geen ijzeren gestalte; geen genie van den eersten rang. Hij is niet als Galileï op den grond stampende blijven prevelen: E pur se muove. Hij boog het hoofd onder de slagen. Hij werd krankzinnig van zielsverdriet. ‘C'était un homme né pour le bonheur’, die in die eeuw niet paste. Op zijn grafzerk zou men kunnen beitelen: Alas! poor Tasso!

Verplaatst Cherbuliez' eersteling den lezer naar Athene te midden van den bloeitijd der Grieksche kunst: - voerde ‘le Prince Vitale’ hem naar het eind der zestiende eenw, terug, met het aangezicht naar den bloedrooden horizont gekeerd, waaraan zooëven de Renaissance-zon (ook een weêrschijntje van Grieksche kunst) was ondergedoken: - in ‘Le Grand Oenvre’, zijn jongste verschenen Novelle, laat Cherbuliez den nieuwen en den ouden tijd beurtelings hun zaak bepleiten.
Die mishandelde middeleeuwen! Zij hebben ditmaal echter wat meer genade in zijn oogen gevonden. Voor 't minst heeft hij hun een verdediger toegevoegd: en wel een, die met warmte, ‘con amore’ voor hen in de bres springt. - Armand de Lussy...
‘Le Grand Oeuvre’, waarin deze romaneske edelman sprekend wordt ingevoerd, mag zoo min als zijn beide voorgangers eigenlijk op den naam van ‘roman’ bogen. 't Is ook al weêr een alleenspraak, eene rêverie zoo gij wilt, doorsneden met dialogen,

{==187==} {>>pagina-aanduiding<<}
aan den gang gehouden door een niet noemenswaardige intrigue.
Een Engelschman: Adams, van 't zelfde allooi ongeveer als in de Causeries Athéniennes: een praktisch positivist, aanbidder van all the comforts of modern life, doch au fonds goedhartiger en beter dan hij zich wil voordoen; Armand de Lussy, de reeds genoemde romantikus, een geloovig katholiek, dweepende met den geest der middeleeuwen en hevig anti-revolutionair; voorts de auteur zelf of althans een verhaler in de eerste persoon, als pleitbezorger optredende van de progressistische, humanitaire beginselen van den nieuwen tijd: deze zijn de eenige werkzame of liever gezegd sprekende personen in dit kleine drama, dat met behulp van een schoone Turkin, eene echte vrouwelijke romanfiguur, aan den gang gehouden en in alle eer en deugd wordt afgespeeld.
Maar de auteur, gelijk reeds gezegd is, heeft zich ook geen ‘roman-intrigue’ tot hoofdtaak gesteld. Hij philosopheert, hij ‘causeert’ liever gezegd. Onder de bladeren van zijn kastanjeboom behagelijk met de armen onder het hoofd op zijn donzig grastapeet uitgestrekt, laat hij de wereld, menschen en beschavingstoestanden, voor zijn geest de revue passeren. Het droomerig mijmerend gevoel, dat op een schoonen herfstdag in de natuur ons kan vervullen, is o.a. meesterlijk weêrgegeven.
‘Devant moi s'étendait un grand champ de sarrasin fleuri ombragé de deux noyers. Le ciel était d'un bleu pâle voilé de noces blanchâtres, si tenues qu'on savait à peine où la nuée finissait; où commencait le ciel. J'admirais la douceur des ombres indécises, la douceur des lumières vagues qui tour à tour s'éteignaient ou se ravivaient. Des corbeaux voletaient à travers le champ; j'entendais au loin la voix d'un laboureur invisible haranguant ses boeufs.
Dans ee recueillement d'une belle journée d'automne............je sentis une paix délicieuse conler jusqu'au fond de mon âme.....,.......

J'aurais voulu rester là toujours, ne jamais me relever, demeurer immobile dans un éternel tête-à-tête avee cette solitude, ne voyant que ce chemin, ces bois, cet horizon. Court, n'entendant d'autre bruit que cette voix lointaine qui parlait à des boeufs.’
Tegen het genre zelf, hier door Cherbuliez bij herhaling gekozen, is overigens vrij wat in het midden te brengen. Die stereotype Engelschman, die aan de duizend en één nacht herin-
{==188==} {>>pagina-aanduiding<<}
nerende Georgette, dat eenigszins geforceerde trio telkens....!!! Maar - hoe vergeet gij licht uw bezwaren, al voortlezende! hoe effent zich van lieverlede uw voorhoofd en opent zich uw hart bij 't genot van dien klassiek gevormden stijl! Hoe weet de auteur u als 't ware gevangen te nemen onder den betooverenden invloed van zijn boeienden, geestigen kout! Wat doen de kalmte, de frischheid, de sereniteit van het geheel uw gemoed weldadig en liefelijk aan! Hoe is het stukje zelf in harmonie met de plek, waar de schrijver het laat spelen; met de schilderachtige Savooische oevers, met de blauwe wateren van het spiegelgladde meer, waarin de eeuwigheugende muren van Chillon zich weêrspiegelen! En die romaneske jonge edelman met zijn middeleeuwsche sympathiën, hoe steelt hij soms uw hart door zijn goedgehumeurde invectiven tegen den nivellerenden, alle stijl en karakter wegwisschenden, geest der nieuwere maatschappij!...
‘Supposons (zegt hij) je voús prie, une société où tout le monde sera bien logé, nourri, bien vêtu, bien chaussé et bien vacciné.
Voyez si je fais la belle partie au dix-neuvième siècle!
Je veux supposer encore que tous ces gens bien nourris savent lire, écrire, surtout chiffrer; ils font des affaires, ils en font beaucoup et d'excellentes; l'aisance est générale; plus de terres en friche, plus de trésors enfouis; l'or circule partout, partout des usines, des fabriques, des banques, des bureaux de télégraphe et des restaurants. Avec cela, nos civilisés sont tous électeurs et je leur octroie toutes les libertés de '89.
Eh bien! si, épaissis par les affaires, ils ne peuvent goûter les plaisirs nobles et délicats; si, hors l'ivresse des jeux de bourse, et les émotions du scrutin secret, tout les laisse insensibles; si, vivant chacun pour soi, ils sont devenus incapables de sentiments généreux et d'idées générales, ne conviendrez-vous pas que ces civilisés ne sont ni heureux ni sages, et que leur prétendue civilisation est une barbarie? De quoi leur sert la liberté d'éerire, s'ils n'ont que des sottises à coucher sur le papier? De quel profit réel leur est le télégraphe, s'il ne transmet d'un bout du monde à l'autre que les secrets du roi Midas? Et le bel avantage qu'ils tireront des miracles de la vapeur, s'ils n'usent des chemins de fer que pour faire changer de climat à leur ennui!...

{==189==} {>>pagina-aanduiding<<}

Combien est-il d'hommes aujourd'hui (dus vervolgt hij iets later) qui meurent où ils sont nés? Et pensez-y, c'est pour cela que l'architecture moderne est tombée dans une honteuse décadence, la banalité la tue.
On se plaint qu'elle ne dise plus rien aux yeux; qu'aurait-elle à dire?...Les boulevards de votre moderne Paris!...ma foi, les admire qui voudra! Qui en a vu un les a tous vus, et dans chacun d'eux bien habile qui distinguerait une maison d'une autre. Ces grandes casernes me font horreur. Partout les mêmes balcons, les mêmes moulures, les mêmes consoles; c'est du cartonnage en pierre. Certes ces maisons sans figure sont bien ce qu'elles doivent être. La spéculation les a bâties, et elles sont à louer. Un quidam viendra, s'y installera pour un jour; puis, trouvant mieux, s'en va, et d'autres viendront, qui s'en iront aussi...O antique amitié de l'homme et de son logis, qu'ëtes-vous devenue?...Lorsque, errant dans les vieux quartiers du Paris que j'aime et qui s'en va, j'apercevais quelque antique façade datant de la Renaissance ou de plus loin, il me semblait que cette façade c'était quelqu'un. Eh vraiment oui, c'est quelqu'un. Ces pierres ont un visage et elles parlent. C'est que l'homme qui bâtit cette maison la bâtit pour lui et pour les siens, et il y mit sa marque, que les siècles n'ont pu effacer...

Non, messieurs, il n'y a plus d'habitudes aujourd'hui, et il n'y a plus de maisons. Dans ce grand va-et-vient que nous prenons pour de la vie - c'est ainsi que les feuilles mortes s'imaginent vivre parce qu'elles tournoyent à tous les vents, - dans ce grand tourbillon, vous dis-je, qui peut se vanter d'avoir un chez-soi?...

O mon cher gîte à lièvre! mes tourelles en ruïne! mes plafonds décrépits et mes planchers effondrés! O portraits de mes aïeux, fauteuil boiteux où ma grand'mère s'est éteinte en souriante, et toi surtout mon cher tilleul, plus de trois fois centénaire!....Comme lui, ma vie s'est enraciné dans le sol un peu dur qu'ont cultivé mes pères; elle en tire toute sa sève. - Que n'a-t-il pas vu ce vieil arbre? Les oiseaux qui hantent son feuillage tiennent de lui les histoires qu'ils me content. Daus sa jeunesse, un Duc de Savoie s'assit à son ombre naissante...

{==190==} {>>pagina-aanduiding<<}

Dit voert De Lussy met zijne gedachten naar die zwaar verguisde Middeleeuwen, toen Genève (en het heeft haar lang geheugd) nog ‘Savooische Hertogen’ kende, terug. Wat hadden met dat al die eeuwen niet veel goed!!
‘Quelles merveilles n' enfanta pas au moyen-âge l'esprit d'assosiation! Personne qui ne fit partie d'une groupe, d'une corporation, et ehacun de ces groupes était une eonfrérie qui avait un saint pour patron. Membres d'une même famille créée par l'intérêt et consacrée par la religion, tous ces confrères s'assemblaient, délibéraient ensemble leurs affaires; à l' heure du danger, ils se serraient les uns contre les autres pour faire face à l'énnemi commun; le péril conjuré, ils célćbraient joieusement leurs fêtes où présidaient leur saint et sa bannière, et chacun était quelque chose dans un groupe qui, lui-même, faisait quelque figure dans l'état...
O niveleurs, niveleurs! Maîtrises, jurandes, corporations, ce qui groupait les hommes, ce qui rendait forts les faibles, ce qui liait les âmes et cimentait les destinées, il a fallu que tout tombât sous la hache des révolutions, et qu'on nous reduisît à cette solilude effrayante de volontés et de pensées où nous vivons...L'Etat, c'est-à-dire le monstre du fisc, seul, debout au milieu d'une société en poussière, - voilà ce que vos héros ont fait de nous.

Plus d'originaux; nous nous copions servilement les uns les autres; chacun s'applique à ressembler à tout le monde, toutes destinées sont taillées sur le même patron.

Où sont nos chevaliers, nos Francois d'Assise, nos Pierre le Roi?....Ah! du moins sentons notre petitesse. C'est la seule vertu, je cois, qui puissc honorer notre déchéance.

- Eh! de grâce, monsieur, dit M. Adams sortant de derrière un buisson, le beau service que Saint François d'Assise rendit au lépreux en le baisant sur la bouche! le pauvre diable en était bien avancé!
- Vous ai-je dit, repartit Armand, que saint François eut le sens commun!

Trouwens, meer nog dan in de geestig geschreven boutades,

{==191==} {>>pagina-aanduiding<<}
welke hij zijn ‘Armand de Lussy’ op de lippen legt, verrast de schrijver ons, op die plaatsen waar hij zelf het woord opneemt, door den juisten en fijnen tact, waarmede hij te dezer gelegenheid het wezenlijk historisch belang der middeleeuwen, als schakel in de keten van de geschiedenis der ontwikkeling van ons geslacht, in het licht stelt. De bladzijden hierop betrekking hebbende, tintelen van geest en leven.
‘Qui (roept hij uit) a réhabilité la main d'oeuvre? qui a créé l'homme libre! Le moyen-âge! Ce fut le moyen-âge qui fut l'âge héroïque du commerce. Ce fut le moyen-âge qui, en émancipant l'homme de la cité, le délivra de l'idolâtrie des traditions; il lui enseigna cette insolence de la passion et du génie qui méprise les choses au nom de l'idée.

Montre-moi, si tu le peux, dans les temps classiques quelque chose d'analogue à cette fille des champs qui inventa l'idée moderne de la patrie en gardant ses moutons, et résolut de fonder un grand royaume parce qu'elle avait ouï des voix! Le ciel soit loné! Les chevaliers d'une idée, les avonturiers de la pensće, ces croisés à qui leur coeur avait parlé et qui disaient: Dieu le veut! léguèrent en héritage au monde moderne leur sublime orgueil et leur sainte folie. Le monde moderne en a vécu...

O Chevalerie! le raille qui voudra...Nous nous plaignons de notre vieillesse. Après quatorze siècles d'existence, la France est plus jeune, que ne l'était Athènes cent ans après Marathon et Rome au temps de ses Scipions.’
Eindelijk, - om met een klein fragment van geloofsbelijdenis anno 1867 van den auteur der Causeries Athéniennes te besluiten, waarin zich de vrucht van rijper studie en dieper levenservaring niet geheel laat miskennen: het strekke als correktief van de, in den aanhef dezer schets, op den voorgrond geschoven: ‘réaction païenne,’ waarvan wij Cherbuliez zagen beticht.
‘J'ai des croyances, des convictions, de vives préférences et d'ardentes antipathies....Mais - je ne distingue plus les hommes en enfants de ténèbres et en fils de la lumière; je ne crois plus que tout le bien soit d'un côté, tout lc mal de l'autre; j'estime que les gens qui n'ont pas raison peuvent quelquefois n'avoir pas tout à fait tort. Je n'admets pas non plus qu'il y ait des institutions parfaites, ni que la société que je rêve fut

{==192==} {>>pagina-aanduiding<<}
supérieure de tont point à toutes celles que nous voyons dans l'histoire....
‘Et par exemple je n'envie point aux beaux jour de l'antiquité cette combinaison de démocratie et d'esclavage qui fit fleurir Athènes; mais le moyen de nier qu'elle ait produit Sophocle et le Parthénon?
Ou bien supposez que l'Italie du XVIième siècle eût gardé toute la sévérité des moeurs antiques; Raphaël eût-il eté Raphaël?’

De aangename eigenschappen waardoor Victor Cherbuliez als ‘causeur’ zich onderscheidt, openbaren zich o.a. hierin: dat de Geneefsche schrijver, zonder kwestiën op te lossen, ze in menigte opwerpt en den geest tot nadenken prikkelt; dat er, zonder dat hij ons vermoeit of verveelt, van hem heel wat valt te leeren uit het oogpunt van stijl, smaak en gedachte; bovenal dat in hem iets van le feu sacré gloeit van een dichterlijk gemoed, bedeeld met eene kleine dosis oorspronkelijkheid, - ook min of meer een ‘Oiseau bleu’ in onzen modernen tijd.
Velp.
P. Bruijn.














{==193==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

DE GOUVERNANTE. Novelle door P.F. Brunings, Kapitein der Infanterie. Arnhem, D.A. Thieme. 1866. (Guldens-editie No. 63.)
Het is voor de eerste maal, dat ik iets van de hand van den Heer Brunings openlijk ter sprake breng. Ik behoor dus niet tot de ‘vitters,’ aan wie de ‘rondgaande brief,’ voor deze Novelle geplaatst, is gericht, noch tot de ‘Heeren recensenten,’ met wie die ‘vitters’ in aanraking mochten komen; en toch begin ik mijne aankondiging met mijne spijt te betuigen, dat die brief niet in de pen is gebleven. Wij, schrijvers van den tweeden, derden of - tienden rang, staan ons zelven in 't licht, als wij tegen de Kritiek te velde trekken, en maken ons belagchelijk, als wij tegen vitters ons verdedigen. Welk een gebrek aan liefde voor de kunst, als wij bevoegde beoordeelaars, die ons onze feilen toonen, voor onze vijanden houden; welk eene ijdelheid, als de vitlust van onbevoegden ons in 't harnas jaagt! De ware Kritiek vit noch bedilt. Hare beoefenaars zijn partijdig noch personeel. En men moet zelf al zeer weinig oordeel hebben, als men uit het gehalte van hetgeen gezegd of geschreven wordt niet de echte critici van de pseudo's weet te onderscheiden. Naar genen te luisteren en dezen te laten praten is dus het eenige, dat ons te doen staat. Wordt onze schrijvers-ijdelheid door bevoegde hand gekwetst, 't kan volstrekt geen kwaad; 't is als de incisie van een chirurgijn in een uitwas, dat ons gezicht ontsiert. En ze kunnen lang kerven en snijden en prikken, eer alle knobbeltjes en bultjes van deze soort bij ons verdwenen zullen zijn! Die ijdelheid is als de klierachtigheid van vele kinderen in Nederland; wij schrijvers zijn er meê geboren. En, even als dat jonge goedje het liefst aardappels eet, - zeer na-
{==194==} {>>pagina-aanduiding<<}
deelig voor die klierachtige gestelletjes! - zoo zijn wij 't meest belust op toejuiching; wij vergasten ons aan den lof, dien men ons toezwaait, en juist hierdoor wordt onze epidermis tot voor ieder speldeprikje zoo gevoelig. Gaan wij daarom zelven onze ijdelheid te keer, door zoowel
de afkeuring als de toejuiching te onderzoeken en, wat wij voor gezond voedsel voor ons erkennen, in ons op te nemen. Het gevolg zal zijn, dat wij minder prikkelbaar worden, minder gelegenheid geven aan het mes der Kritiek, om ons te ‘kwetsen’, en onze kunst er door wint. Hoe gezonder de kunstenaar, des te minder ziekelijk zijne kunststukken. Kunnen wij echter onze ijdelheid niet te boven komen; zijn wij - zooals ik eens iemand van een zeer klierachtigen Mijnheer hoorde zeggen: ‘hij is één klier!’ - zijn wij de ijdelheid in persoon, zoodat wij volstrekt geen aanmerkingen kunnen velen, zijn wij dit dan ook geheel. Houden wij ons dan ook voor schrijvers van den eersten rang, die critici laten critizeeren, recensenten laten recenzeeren, bedillers laten bedillen, vitters laten vitten en antwoorden wij hen telkens met een nieuw boek! Maar...voorzichtig! Dan moet dat boek ook een waar kunstproduct zijn; dan moet het ook de kenmerken dragen van de meesterhand; dan moet het ons ook werkelijk eene plaats aanwijzen onder de eerste schrijvers van ons land. Ik vrees, dat ik het nooit zoo ver zal brengen. En hoe denkt de Heer Brunings hierover? Ik twijfel niet aan zijne bescheidenheid, en daarom is, geloof ik, de beste raad, dien wij elkander geven kunnen: letten wij opmerkzaam op alles, wat men van ons zegt; blijven wij streven naar de verwezenlijking van het ideaal van goede Novellen en Romans, dat ons voor den geest staat; en als onze ijdelheid er langs krijgt, zeggen wij dan tot ons zelven: ‘waarom zijn wij ook zoo ijdel?’
In de veronderstelling, dat de Schrijver van De Gouvernante mijn vriendenraad opvolgt en zich niet door aanmerkingen laat kwetsen, veel minder ze aan vitzucht toeschrijft, neem ik de vrijheid, bij zeer loffelijke aankondiging van deze Novelle, hem in bedenking te geven of het niet een vereischte is voor ieder Romandichter, zichzelven zooveel mogelijk op den achtergrond te houden? of het geen gebrek verraadt aan beeldende kunst, als hij, niet de personen van het drama laat zeggen wat hij op het hart heeft, maar zelf gedurig in den eersten persoon optreedt, om met den lezer te bespreken allerlei dingen, die met dat drama volstrekt

{==195==} {>>pagina-aanduiding<<}
niet in verband staan; bijvoorbeeld: naar aanleiding van een tapisseriewerkje, dat de ten tooneele gevoerde dames in handen hebben, eene philippica gaat houden tegen ‘tapisseren’? (Een vitter zou vragen of ‘tapisseren’ wel het juiste woord is voor ‘met wol borduren’?) Als Johan dit gedaan had, als hij zijne opmerkingen over gebrek aan kunstzin, goeden smaak en nuttelooze weelde aan de theetafel had te berde gebracht, zou hij geheel in zijn niet zeer optimistisch karakter gesproken en de dames gelegenheid gegeven hebben zich te verdedigen, terwijl nu eene ‘tapisserende Mevrouw,’ die dit leest, al die zoetigheden alleen moet slikken. Mij dunkt, geen middeltje om deze ‘lezeres’ voor den schrijver in te nemen. Zoo komen er telkens en telkens allerlei uitweidingen, meestal afkeurende bedenkingen, in deze Novelle voor, die den gang van het anders zoo boeijend geschreven verhaal verstoren en den lezer dwingen aan den censor te denken, die hem, al vertellende, onverholen onaangenaamheden komt zeggen. Ik weet wel, dat de Heer Brunings kan aanvoeren, dat andere Romanschrijvers dit ook doen, en misschien zich beroept op een der grootsten van onzen tijd, op Thackeray. (Als hij uit mijn geschrijf iets van dien aard zich herinnert, zou dit alleen bewijzen, dat het mij ook aan beeldende kunst ontbreekt, wat ik zelf zeer goed weet; maar tevens geef ik hem de verzekering, dat ik nooit jacht maak op dit soort van moralizeeren.) En het is waar, Thackeray kan heele discoursen met zijne lezers aanknoopen en een loopje met hen nemen. Maar 't dient bij hem als middel, om op de personen van zijn boek meer licht te laten vallen. Door den lezer naar zichzelven te verwijzen wil hij, dat deze een dieper blik slaat in zijn eigen gebrekkig bestaan, opdat hij, door zelfkennis geleid, de voor zijne oogen geschilderde karakters beter begrijpe en juister waardeere. Maar ik herinner mij niet dat hij, bijvoorbeeld, bij
het ten tooneele voeren van een geraffineerden ficlt, aan den ‘waarden lezer’ gaat vertellen, dat ‘men in zijn dagelijksche leven zoo menschen ontmoet,’ die niet veel beter zijn; ten eerste, omdat het niet waar is; God dank! de Van Pakkens zijn zeldzame uitzonderingen! ten andere, omdat het niet beleefd noch voorzichtig is ‘de dagelijksche omgeving’ van den lezer en van den schrijver zelven zoo te signaleeren. Ik wil ten minste gaarne belijden, dat ik niet dagelijks menschen ontmoet, die ‘om het welzijn, om het leven van hun naaste even weinig tobben als om dat van een muis.’ Zulke tirades, als op

{==196==} {>>pagina-aanduiding<<}
bl. 251 en passim voorkomen, zijn met het werk van den satyricus, die al lagchende de waarheid zegt, noch van den humorist, die medelijden heeft, met de zwakheden zijner medemenschen, maar van den censor, die met scherpe roeden de ondeugenden kastijdt. Een Roman of Novelle leest men voor zijn plezier; een beetje satyre, liever nog wat humor - zooals Thackeray van beide ons geeft, maar altijd, ik herhaal, geheel in verband met hetgeen hij vertelt of beschrijft, - is altijd welkom, maar geen censuur; voor rechtstreeks hekelen is, dunkt mij, de Novelle-vorm niet geschikt. De Heer Brunings kan zeer geestig zijn en is fijn genoeg, om op te merken, dat hij in deze Novelle zelf veel geestiger opmerkingen en aanmerkingen maakt, dan een van de personen, die hier met hem optreden, zelfs Constance, de spiritueelste van allen, staat bij den schrijver in de schaduw; ik raad hem ten beste, hij blijvc zelf achter de coulisses, vergenoege zich met de rol van souffleur, en zijne personen zullen er bij winnen. Had hij Johan wat meer van zijne geestigheid ingeblazen, had hij hem een weinigje minder pessimisme en wat meer humor, of, moest hij zoo nurksch blijven, een adertje satyre toegevoegd, het zou begrijpelijker zijn, hoe de ‘beminnelijke’ Gouvernante zoo spoedig verliefd op hem kon worden. Met al zijne domheid (liever: gebrek aan aangeleerde kennis) zou ik, als ik een meisje was, Eduard gekozen hebben; maar de keuze der dames is ondoorgrondelijk, en het is geheel uit het werkelijk leven gegrepen, dat zulk eene fiere (of fière?) beauté als Aurora den kundigen Artillerie-kapitein boven den meer alledaagschen Substituut-griffier kiest; terwijl het weder veel romanesker is, dat de bezitster van een half millioen een armen drommel neemt.
Niet het romancske, maar het romanhafte - ‘romanachtige’ zou ik schrijven, als dit woord goed Hollandsch was, want ‘romantisch’ meen ik niet - van de geheele moordgeschiedenis, en het daarmede in verband staande verdwijnen van het vermogen van den verslagene, zou mij aan de echtheid der ‘documenten’ doen twijfelen, waaruit de Schrijver deze Novelle zegt geput te hebben. Mogelijk is het de overhaasting en het weinige ‘hoofdbreken,’ dat hem dit werk ‘gekost heeft,’ waaraan wij moeten toeschrijven, dat hij vergat naar dat vermiste halve millioen te laten zoeken. Maar kwam niemand der betrekkingen van Aurora op den inval, om eens naar den Haagschen Notaris of

{==197==} {>>pagina-aanduiding<<}
den Amsterdamschen Zaakwaarnemer - die vaste goederen verkocht en duizenden op de beurs aangekocht hadden voor haar vermisten vader - te gaan vragen, waarom er geen ‘subsidiën’ meer kwamen? Maar dan was 't verhaal in eens uit geweest, of liever niet begonnen, want in dit geval zou Aurora geen Gouvernante geworden zijn....Och, Mijnheer Brunings! Novellen schrijven is heusch! geen gemakkelijk werk; het goed te doen kost ‘veel hoofdbrekens’ en tijd, zelfs veel tijd van studie en nadenken. Nemen wij onze taak niet te ligt op! Zij het ons volkomen ernst met onze kunst en helpen wij elkander; niet door kitteloorig te worden, als men ons op de vingers tikt. De Kritiek heeft alle recht om ons, Nederlandsche Novellisten, gebrekkige kunstenaars te noemen. Gisteren kreeg Vanderhem, van daag krijgt gij, morgen krijg ik eene beurt; de besten zelfs, onze meerderen, onze meesters, jaagt zij door de spitsroeden; hoeveel te eer verdienen wij dan een lesje! Verbeeld u eens, dat Busken Huet u en mij à faire nam! Zouden wij dan, om ons te wreken, eene association d'admiration mutuelle aangaan, of ons in onze eigen waardigheid oprollen met al onze scherpe kanten naar buiten? Bosscha zegt, dat een wolf een schaap opeet, maar een stekelvarken met vrede laat al is 't maar een egel (ik citeer uit mijn geheugen); en hij heeft volkomen gelijk; maar de wolven der Kritiek storen zich volstrekt niet aan onze stekels, zij schoppen ons op zijde of laten ons links liggen, ignoreren ons. Neen, ik herhaal, doen wij winst met het oordeel van anderen en trachten wij steeds betere stukken te leveren; de ware Kritiek is alleen te ontwapenen door goede kunstvoortbrengselen. In plaats van mij kwalijk te nemen, dat ik niet hooger de loftrompet steek, zelfs mij verstoutte raad te geven en aanmerkingen te maken, verwacht ik van u dank; terwijl ik aan de lezers van de Letteroefeningen verzeker, dat zij De
Gouvernante met veel genoegen zullen leeren kennen; dat zij ‘de slechtvergulde pilletjes’, die de Schrijver hier en daar te slikken geeft, maar kalmpjes moeten consumeren - er zit in ettelijke wezenlijk medicijn! - en dat zij hiervoor ruimschoots vergoeding zullen vinden in de goed volgeliouden karakterteekening der hoofdpersonen en de waarlijk fraaije tafereelen, die hier geschetst worden. Al kies ik De Gouverneur boven De Gouvernante, toch meen ik bij den Heer Brunings vooruitgang in zijne knnst van dramatiseren en schilderen naar de natuur te bespeuren. Dat

{==198==} {>>pagina-aanduiding<<}
hij zich over de ‘ontvangst’ van deze Novelle, door het ‘respectabel publiek’, niet te beklagen hebbe, maar aangemoedigd worde, om zich meer en meer te ‘conformeeren,’ niet naar de opinie van ‘vitters’ en ‘recensenten,’ maar naar de hooge eischen der schoone kunst van Romanschrijven, is de welmeenende wensch van
Kampen, Januari 1867.
J. Hoek.
ZUSTER CATCHINKA. Door Celestine. Arnhem, D.A. Thieme, 1866. (Guldens-editie No. 58.)
De gewone Romanlezer vindt in deze Novelle veel van zijne gading: eene intrigue, die de belangstelling wekt en levendig houdt, met eene, wel eenigzins vooruit te berekenen, maar toch volkomen bevredigende ontknooping; - het onverholen woeden der hartstochten naast, wel miskende, maar moedig volhardende edelaardige beginselen, of wilt gij, belangelooze deugd helder uitkomende tegen den donkeren achtergrond der ondeugd, de eerste, met Romanschrijvers-gerechtigheid, slagende in haar pogen, al wordt haar voorstandster niet met tijdelijk geluk bekroond, de laatste in al hare verachtelijkheid ten toon gesteld en naar verdienste gestraft; het een en ander met levendige kleuren, de karakters vooral met scherpe omtrekken en forsche toetsen geschilderd. Dat er ook eene liefdesgeschiedenis bijkomt met het gelukkige einde ‘dat ze elkander krijgen’, spreekt van zelf. Mijne aankoudiging van dit deeltje Guldens-editie kan dus voor het groote publiek eene aanprijzing zijn; en wel eene aanprijzing die meer in zich bevat, dan oppervlakkkig schijnt. Er behoort talent; veel talent zelfs toe, om eene Novelle te schrijven zoo goed als deze. De meesten, die het beproeven, nemen de toevlucht tot onwaarschijnlijkheden of slagen niet in het fingeeren van eene boeijende intrigue, hebben te bonte verwen op hun palet of schilderen met te fletse kleuren, kakelbont of eentoonig en flaauw; terwijl zij karakters ten tooneele voeren, die geen karakter hebben, samengesteld uit louter deugden of ondeugden, onmogelijke volkomenheden of zedelijke wangedrochten. Celestine vermijdt al deze klippen; Celestine is kunstenares; en al voldoet Zuster Catchinka nog niet aan al de eischen der kunst, zij zou zeker geen kunstenares zijn, als ik haar dit nog zeggen moest, haar ideaal zou niet zeer hoog staan, als zij meende het reeds bereikt te hebben. Meer bevoegde Kunstrechters mogen het daarom noodig achten de leemten van haar werk aan het publiek mede te deelen, hiertoe acht ik
mij niet geroepen.

{==199==} {>>pagina-aanduiding<<}
Ik heb zelfs nog hooger lof, dan ik haar reeds toezwaaide, namelijk deze, dat zij eene Novelle heeft gegeven met eene strekking zonder de kunst aan die strekking op te offeren. ‘Mijn schrijven heeft een doel’, - zegt zij in een Naschrift. - ‘Ik wil eene poging wagen, om mijne landgenooten meer belangstelling in te boezemen voor de vereenigingen voor ziekenverpleging.’ En zoo goed heeft zij hare kunst uitgeoefend, dat de lezer bijna niet bemerkt met een Tendenz-roman te doen te hebben, dit hem althans volstrekt niet hindert. Hier en daar een beetje moralizeeren doen Schrijvers ook wel, die aan hunne Novellen geen bepaald zedelijke strekking geven. En ik meen mij overtuigd te mogen houden, dat er lezers zullen gevonden worden, die het voorgestelde doel der Schrijfster niet zouden vermoed hebben, als zij het niet in dat ‘Naschrift’ opgegeven had. Jammer voor zulke lezers, dat het niet in eene voorrede staat; die slaan zij in den regel over; zij kijken op de laatste bladzijden ‘of zij elkander krijgen?’ en dan valt hun oog terstond op: ‘Mijn schrijven heeft een doel.’ Voor de zoodanigen zij dus hier gezegd, dat zij zich niet moeten laten afschrikken. Of Catchinka ‘hem’ krijgt of Adeline, zal hen genoeg prikkelen om voort te lezen; of de Barones zal slagen of de ziekenverpleegster, evenzeer, enz. enz. Maar voor de meer nadenkende lezers en voor Celestine zelve heb ik nog iets op het hart, juist over dat ‘doel.’ De Schrijfster wil ons ‘belangstelling inboezemen voor de vereenigingen voor ziekenverpleging.’ Goed, best! Ik wenschte, dat haar boek volkomen aan dit doel beantwoordde; maar dan had zij ons in den vorm eener Novelle moeten laten zien, dat de beschuldiging ‘van eenzijdigheid’ der diakonessen ongegrond is en zij niet behebt zijn met ‘de zucht om proselieten te maken, die onze ziekenverpleging den schijn geeft van eene
missionaire zending;’ - dan had zij er eenigen moeten schilderen, vrij van alle femelarij, orthodoxisme, mysticisme, piëtisterij, of hoe al die ziekelijke verschijnselen in het godsdienstige leven meer mogen heeten, verschijnselen, die inderdaad ‘onze zaak,’ d.i. de zaak der vereenigingen voor ziekenverpleging, ‘benadeelen;’ diakonessen, die ‘uit waarachtige behoefte om wel te doen’ zich aan de edele taak wijdden, door die vereenigingen beoogd, en getrouw aan hare roeping werkelijk uitstekende ziekenverpleegsters - geen ziekenbekeersters - waren; - dan had zij voor ons in beeld moeten brengen liefdadige Zusters, die zich volstrekt niet

{==200==} {>>pagina-aanduiding<<}
met de huishoudelijke zaken bemoeiden in de woningen, waarin zij werden opgenomen, noch er den baas zochten te spelen; Christelijk gezinde meisjes of vrouwen, die het niet kwalijk namen noch zich boos maakten, als een der huisgenooten van de aan hare zorg toevertrouwde lijders ook eens iets voor hen wenschten te doen. De meerdere geschiktheid van ziekenverpleegsters van beroep boven welwillende bloedverwanten, die zelden of nooit zieken hadden behandeld, kon daarbij zoo ongezocht in 't licht worden gesteld, met al de voordeelen, die het tijdelijk bezit van zulk eene Zuster geeft. Ook hare verdediging tegen miskenning, harde behandeling en ondankbaarheid zou ik nog meer dan in Zuster Catchinka hebben gewenscht. Die familie van Solsenfeld is zoo bespottelijk trotsch, dat het niet anders kan of heeren en vrouwen, knechten en meiden behandelen eene loontrekkende ziekenverpleegster uit de hoogte; die zelfde verkeerde bejegening zou als veel onwaardiger nog gekarakterizeerd zijn, als zij van gewone fatsoenlijke menschen was uitgegaan; van zulk ‘volk’ als de baronesse verwacht niemand iets anders; en welk verstandig meisje trekt zich zoo iets aan? terwijl adellijke lezers de schouders zullen ophalen en vragen: ‘zijn er nog zulke baronnen en baronessen in Nederland?’....
Celestine geeft ons echter van al deze dingen weinig of niets, en daarom vrees ik, dat zij haar doel heeft gemist. Catchinka is geen type der pleegzusters, maar een zeer begaafd, hoogst fatsoenlijk, niet onbemiddeld, bekoorlijk, lieftallig en daarbij echt Christelijk gezind meisje; en al wilde ik niet in twijfel trekken of er onder allen, die zich tot de hoogst moeijelijke en alleronaangenaamste taak der ziekenverpleging aangorden, eene enkele gevonden wordt zooals zij; in den regel zijn afkomst, rijkdom, jeugd en schoonheid van die dingen, die onze jonge dames belemmeren in het opvolgen eener roeping, welke zij toch niet voor de eerste of hoogste hebben aan te zien. De meesten willen, dunkt mij, eerst nog wel een beetje wachten of de rechte Jozef soms ook komen mocht. Maar verondersteld, dat er Catchinka's in de werkelijkheid bestaan; kunnen wij dan met mogelijkheid aannemen, dat hare medediakonessen even zoo zullen zijn? En wat zij doet, niet als ziekenverpleegster, maar als Christin, zou dat niet ieder andere jonge vrouw, als zij maar achter de geheimen kwam der in de intrigue betrokken personen, hebben kunnen doen? een kamenier, eene gouvernante, eene

{==201==} {>>pagina-aanduiding<<}
goede vriendin of welk soort van personen de Romandichter hiertoe slechts nemen wilde? Zou het zelfs niet afschrikken van zulke met allerlei andere zaken zich bemoeijende vrouwelijke wezens in huis te nemen? Als 't allen Christinnen waren, en allen, die zich van hare hulp bedienen, ook zelven Christenen, zeker niet; maar bier zit juist het bezwaar; geef ons eene beschrijving van Diakonessen zooals zij in den regel zijn, doe het in den vorm van Novelle, laat ze ook aandeel hebben in den loop van uw verhaal; maar schilder geen excepties; want één individu is nooit eene verdediging of aanprijzing van eene geheele klasse van menschen; of zou één uitstekende tooneelspeler eene apologie kunnen zijn voor alle komedianten, verondersteld, dat men eene Novelle schreef met het doel om onze tooneelisten te verheerlijken?
De begaafde Schrijfster duide mij deze opmerkingen niet ten kwade! Veeleer zie zij er in mijne spijt, dat zij het voorgestelde doel niet heeft bereikt, dan in zoo ver, dat zij de aandacht van het lezende publiek op de ‘vereenigingen voor ziekenverpleging’ heeft gevestigd. Wil zij in waarheid belangstelling voor de Diakonessen enz. inboezemen, zij vatte andermaal de pen op, zij dichte een verhaal, waarin typen van ziekenverpleegsters, zooals er zijn, ten tooneele worden gevoerd, nuttig werkzaam voor hare zieken, met het lief en leed dat zij in haar opofferend leven ondervinden, met den zegen dien zij aan ziek- en sterfbedden verspreiden. Wil zij ze voorstellen als, tegelijk met en door de getrouwe vervulling van hare gewichtige taak, er op uit om ‘op die wijze haar geloof voor te staan en ingang te doen vinden’, dit kan best geschieden, - het is zelfs de roeping van ieder Christen! - mits zij onder ‘geloof’ niet versta deze of gene geloofsmeening of het voor waarheid houden eener leer. 't Geloof van Jezus moet het hart van allen, die zich naar hem noemen, vervullen, aller leven reinigen en heiligen; en werken ziekenverpleegsters mede om dit geloof meer ingang te doen vinden, meer invloed te laten uitoefenen, wij zullen het toejuichen; maar hare schoone taak is in de eerste plaats wat in de ziekenkamer door den geneesheer voorgeschreven wordt, getrouw te vervullen. In het overige staan zij met ons allen gelijk.
De Heer Thieme verdient dank, dat hij deze oorspronkelijke Novelle in zijne Guldens-editie opgenomen en er geen duur boek van gemaakt heeft.
Kampen, Januari 1867.
J. Hoek.

{==202==} {>>pagina-aanduiding<<}

PRINS VITALE, OF: HOE WERD TASSO KRANKZINNIG? uit het Fransch van Victor Çherbuliez, door A.L. Lesturgeon. Deventer, Jac. van der Meer. 1866. Prijs ƒ 1,80.
Neen maar dat is een verrukkend boekje! Lees het toch! Professor Dozy zelf zei dat het een juweeltje was. Wat behoef ik er nog meer van te zeggen? ja! en toch is deze recensie wel wat kort voor een maandwerk! Nu, 't valt licht ze wat langer te maken, 't papier is geduldig! Eigenlijk is 't maar lastig, dat men niet weet waar meê te beginnen; met Prins Vitale of met Baron Theodoor, met monsignore Spinetta of met Tasso zelven. En wat dat lastige niet vermindert is, dat men niet eens weet, waar het tooneel speelt, dat in dit lieve boek wordt opgevoerd. Zoo 't schijnt, in Bourgondië. Maar wie zijn de spelers? Alleen worden met name genoemd Mevrouw Roch, een baron Theodoor, die pas van Rome terug is gekomen, en brandt van verlangen, om te vertellen wat hij dáár, Tasso betreffende, heeft gehoord; en een Notaris, die liever een partijtje whist speelde. De overigen zijn figuranten, wier namen wij zelfs niet kennen, en waarmede wij ook verder niets te maken hebben.
Aan dat gezelschap nu verhaalt baron Theodoor, eenige avonden na elkaar, zijne bevindingen omtrent Tasso, en geeft ons in die mededeelingen bijna eene geheele schets van het leven diens grooten dichters, met de oordeelvellingen die er hem aangaande in omloop zijn: het zij hij ze uitspreken laat door een monnik Fra Antonio, of door monsignore Spinetta, door veertien Tassisten (geleerden die hunne hoofdstudië van Tasso maken) of door den beminnelijken, heiligen, ideëlen, vier eeuwen te laat geboren, Prins Vitale. Allen, vermoedelijk, verdichte namen en tafereelen.
Dat Tasso, hoveling zijnde te Ferrara bij Alfonso II, diens zuster Louise d'Este zou hebben bemind, en daarom door den hertog krankzinnig verklaard en in verzekerde bewaring gezet zou wezen, schijnt niets dan een sprookje; maar dat hij melancholisch van aard en (daardoor?) ergdenkend was, dat hij zeer op zijn gemak was gesteld en veeleischend, dat hij den hertog, zijn weldoener, grove onbeleefdheden zeggen kon en beheerscht werd door angst voor de inquisitie, bij welke hij meende aangeklaagd te wezen, dit was zeker, en was aanleiding genoeg om hem als krankzinnig te doen behandelen.
Men krijgt baron Theodoor lief, ziende met welk een hartstocht hij overal licht zoekt, in de duistere overleveringen omtrent Tasso's

{==203==} {>>pagina-aanduiding<<}
leven. Om achter de waarheid te komen ontziet hij moeite noch kosten - ja stelt zich zelven meermalen bespottelijk aan, blind zijnde voor alles, behalve voor die eene vraag: ‘Hoe werd Tasso krankzinnig? - “Hij trof het gelukkig, de baron, dat hij monsignore Spinetta mocht leeren kennen, een der beminnelijkste prelaten te Rome.” Een altijd gerust geweten, maar zonder ingeslapen te zijn, - een werkzaam verstand, doch dat nooit door twijfelingen ontrust werd, - een heldere en veel omvattende kop, maar die zich zijn eigen horizon getrokken heeft en zich verzekerd houdt, dat er dáár buiten niets is, - een gemakkelijke en tevens geachte betrekking, - een welwillend hart, dat meer genot smaakt van 's naasten vreugde dan onder diens smarte lijdt, omdat het hem, bij veel belangstelling in zijn medemensch, gemakkelijk valt te gelooven, dat hij gelukkig is; - de bedrevenheid om met zielen om te gaan, wat nog geheel iets anders is dan met kronen om te gaan, - de gehechtheid aan de kerk die alles beheerscht, zonder uitsluiting van iets, - een onbepaald geloof aan hare toekomst, - de zekerheid, dat, wat er ook gebeure, alles ten beste zal uitloopen, een zekerheid die hem toelaat tegen de stormen te glimlachen, - een diepe eerbied voor de dingen des hemels en een toegeefelijke vriendschap voor de goederen der aarde; kortom, de kalme rust die 't geloof schenkt, gekruid met alle mogelijke geoorloofde vermaken en met een menigte kleine aangename gewaarwordingen, ziedaar den abbé Spinetta, en dat alles staat op zijn voorhoofd te lezen.’ Zoo schetst hij dien hooggeplaatsten, beschaafden, geleerden, beminnelijken geestelijke, die in zijne gesprekken met baron Theodoor ons een blik laat slaan in het hof van Ferrara, ten tijde van Tasso, zeker alleen van de lichtzijde, maar dan ook aller bekoorlijkst en aller verrnkkendst, een ‘schitterend hof! meer koninklijk, dan hertogelijk.’
En Prins Vitale? zoo als de man door het volk te Rome werd genoemd. Hoort! Dit boek is een juweeltje, maar die man is een juweel! ‘Stelt u een man voor van kleine gestalte, mager, bleek, zwak, een weinig voorovergebogen, - armzalige scheede, door 't lemmer versleten, - uiterst eenvoudig, van edele innemende manieren, een gelaat, waarop zich als in een helderen spiegel een schoone ziel afteekent, die in geheime verstandhouding leeft met God, groote heldere oogen van de kleur van zeewier, een glimlach vol engelachtige zachtmoedigheid, een voorkomen van kalmte en opgeruimdheid, en echter blikken als

{==204==} {>>pagina-aanduiding<<}
van vuur, flikkeringen van hartstocht, en schielijk van kleur verschietende, en met iets trillends in de stem, waar zich de marteling door verraadt van een hart, dat rusteloos door koortshitte verteerd wordt. De figuur deed denken aan een woord van 't evangelie en aan die zachtmoedigheid der geweldigen, die het koningrijk der hemelen nemen met geweld! Deze vorst (ook vorst in het rijk der geesten) bewoont een paleis, wat een paradijs verdient genoemd te worden; waar de wonderschatten uit de Duizend-en-één-Nacht bij één zijn verzameld. Al wat het oog zien, ja het hoofd zich schoon, edel, rijk en prachtig denken kan was dáár; dáár, waar de vertegenwoordigers van wijsbegeerte en christendom, beide als in een tempel samen woonden!
En de eigenaar van al die schatten, van dat Elysium? 't Is de laatste erfgenaam van een der doorluchtigste Romeinsche familiën! Begaafd met alle mogelijke talenten en deugden, metaphysicus, dichter, schilder, musikant, landmeter, archeoloog, beurtelings het palet met de pen verwisselende en de pen met het kompas, zich van zijn boeken losrukkende om zijne armen te gaan bezoeken, vonden hem eens zijne bedienden, die twee dagen lang naar hem gezocht hadden, in eene ellendige hut van de ellendigste wijk van Rome, gekleed in de kiel van een ziekenoppasser, de wonden verbindende van een armen blinden man!
Die Prins Vitale nu geeft baron Theodoor het meeste licht over den duisteren zielstoestand van Tasso, en verklaart dien iu een woord daardoor, dat Italie's groote dichter na de Renaissance, in plaats van in dat tijdperk, geboren was.
Laat Prins Vitale ook minder juist omtrent Luther gedacht hebben, hij was toch een prins die een heilige was! - en die Tasso begrepen heeft.
Rosendaal.
Tydeman.
HET KRANSJE TE WEMELINGEN EN EEN VRAAG. Twee oorspronkelijke novellen door B. v.d. M. Schrijver van ‘Hoe hij koning werd,’ enz. Delft. J. Waltman, Jr. 1866. Prijs ƒ 1,80.
Of er velen zijn, die het wenderbaarlijke boek: Hoe hij koning werd gelezen hebben, weet ik niet, maar ik betwijfel bet; 't is dan ook geen boek voor iedereen (misschien voor niemand), maar wie er de schrijver van is, zal althans wel niet algemeen bekend zijn. Op den titel dezer twee bovengenoemde novellen

{==205==} {>>pagina-aanduiding<<}
heeft het den schrijver behaagd, ten minste zijne initialen ons mede te deelen, en - aan het einde van het eerste dier verhalen lezen wij de uitlegging dier hieroglyphen. Daar onderteekent hij zijn stuk: Bato van de Maas. Ik zou het nogthans durven in twijfel trekken, of dat nu wel de ware naam van den schrijver is, en zou eer geneigd wezen te denken, dat die 4 letters (of die 4 woorden) alleen beduiden wilden, dat de persoon in Rotterdam woont.
Doch, dit zij zoo het wil! Wij leven in een tijd, dat we minder vragen wie heeft het geschreven; meer, wat is er geschreven; en is dàt goed, dan zijn wij óver tevreden.
Laat ons zien! Het kransje te Wemelingen heeft weêr een rijkdom van vreemdsoortige woorden, spreekwijzen, beelden, gesprekken, toestanden, ontmoetingen, tafereelen, even als de andere pennevruchten van Bato van de Maas. - Het lust mij niet van elke soort de bewijzen bij te brengen, maar finansiele, rezensie, zelfdiskoererende, afgeronnen en dergelijken, zijn, zelfs voor het jonge Nederland, geen geijkte termen, noch versierselen onzer taal. Intusschen, we mogen al blijde zijn, dat hij zijn boek niet in dat dialect heeft geschreven, wat hij in zijn taal-congres (in, Hoe hij koning werd) heeft voorgesteld en aangenomen.
Evenmin als wij Bato van de Maas kunnen prijzen om zijne kieschheid in woordvormen, kunnen wij dat om de door hem gekozen beelden. 't Is toch leelijk gezegd van het kleine handje van een zuigeling, dat hij: ‘zijn kleine hand als een vijfhaak in de ruime pantoffel zijner moeder sloeg.’ En van de zon te zeggen: ‘De uren rollen voort, zoo dat ge reeds de zon als ouzigtbare katrollen over den horizont ziet wentelen;’ 't is mogelijk dat Bato van de Maas het heel mooi vindt, maar ik vind het meer dan leelijk.
Ook in zijne bijbeltaal, waar de schrijver anders nog al meê schermt, laat hij te wenschen over. Het verhaal in het boek van Josua spreekt niet van het stil staan der zon te Gilboa maar te Gibeon: en het woord teerlingval vind ik ook in den bijbel niet, hoewel Bato van de Maas nog wel schrijft: ‘Zoodra de beslissing gedaan (?), de teerling gevallen was ten gunste van Willem - ik noem het uit zucht tot bijbelsche termen teerlingval, maar ik meen de liefde voor waarheid en regt van het meerendeel der Wemelingers - begaf Foerier zich enz.’
Intusschen, al het bovengenoemde zijn maar onbeduidende kleinigheden (hoe groote slordigheid en vluchtigheid ze ook verraden)

{==206==} {>>pagina-aanduiding<<}
in vergelijking van den inhoud der novelle. De schrijver beweegt zich òf in eene andere wereld dan die wij kennen, òf hij ontziet zich niet zulke alleronnatuurlijkste toestanden en personen te beschrijven, dat er geen voorbeeld van is (ja toch! in: Hoe hij koning werd). Immers het verhaal dagteekent uit onze dagen: een der hoofdpersonen, een proponent, is leerling van Oosterzee, Doedes en ter Haar, en in dezen onzen tijd, zou in ons Nederland, een doctor, aan het ziekbed, een boerenarbeider, die moê gewerkt in zijne woning komt, waar hij zal waken bij zijn kind van drie jaar, dat stuipen heeft, gaan ‘onderhouden over de eenheid des levens en hem ophelderen, hoe in dit vraagstuk de oplossing verborgen ligt van het geluk der menschen?’ Wij schrijven den doctoren meer gezond verstand toe. Maar, waar de baker tot een ouden boer kan zeggen: ‘Gij berust met verheven wijsbegeerte in het harde lot,’ (blz. 84.) daar zijn ook deze dingen mogelijk!
Voorts is Bato van de Maas meer dan partijdig tegen de rechtzinnigen en blind ingenomen met de modernen, of liever met de Dageraadsmannen, tot onrechtvaardigheid toe. 't Is of de orthodoxen als van zelven huichelaars en schurken zijn, en waarheid en deugd alleen bij hunne tegenvoeters gevonden wordt. En, of de heeren predikanten te Wemelingen Willem Zeulpaard en Karel van Humoor (mooie namen!) wèl deden met ‘den bijbel op zijde te schuiven, en met frissche bloemlezingen te voorschijn te komen uit de boeken van die moderne Godsgezanten, die men vroeger profeten noemde, maar die thans onder den bescheiden naam van dichter of wijsgeer de verborgenhedeu van het leven tot zekerheid brengen’ mogen zij aan hunne gemeente verantwoorden, die waarschijnlijk beter gediend zou worden door eigen toespraken van deze theol. dr. zelven, voor hunne behoeften berekend, dan door een plagiaat uit Heribert Rau en anderen.
De schrijver tracht eene polemiek te voeren voor het overdreven moderne-materialisme, mocht ik het noemen. In het tweede verhaal spreekt hij zelfs luide zijn ongeloof uit aan cene individueele onsterfelijkheid: ‘Vloek over de moderne rigting, dien kalverwagen der onsterfelijkheid’ zoo eindigt zijn boek, van hetwelk het nauw te gelooven is, dat het langsaam gesçhreven werd. Neen. Veeleer onbedacht en onbesuisd! En komen er ook schoone gedachten, en edele karakters in voor, ze worden veelal in zulk een verband te zamen gesnoerd, dat men op dezelfde bladzijde bewondert en verfoeit. Kon Bato van de Maas zich zoozeer

{==207==} {>>pagina-aanduiding<<}
bedwingen, dat hij ‘het kalverhuppelen zijner denkbeelden’ niet zoo maar terstond aan 't papier, ten minste niet aan de pers, toevertrouwde, misschien groeide er uit den matroos nog eens een admiraal.

Rosendaal.
Tydeman.
MARGARETHA GAUTIER, Het gevallen meisje, (La Dame aux camélins) door Alexander Dumas (Zoon). Met voorwoord van Jules Janin. Rotterdam, E. van Vliet Az. (zonder jaartal). Prijs ƒ 3,90.
‘Gij kunt u niet voorstellen in welke vergulde ellende dit meisje ligt te sterven;’ zoo schreef een vriendin van Margaretha aan den getrouwsten van dier minnaars. Vergulde ellende! zoo mocht wel de titel wezen van dit boek, want al is de hoofdpersoon ook, in de schitterendste jaren van haar kortstondig leven, van al wat het oog begeeren kan, omringd, het was inderdaad niets meer dan blinkende ellende die haar omgaf, en zij zelve gevoelde dit het diepst, zij, die er onder bezweek.
Dit boek is van den jongen Alexauder Dumas, en wel een zijner allereerste werken; hij schreef het, nauwelijks de school verlaten hebbende, en zegt zelf dat hij wist den ouderdom nog niet bereikt te hebben, waarop men karakters scheppen kan, daar hij nog te jong was om het menschdom aandachtig te hebben kunnen bestuderen, zonder hetwelk men dit evenmin kan, als men een taal kan spreken die men niet goed geleerd heeft. Hij bepaalt zich daarom tot eenvoudig verhalen van waarheid en niets dan waarheid, door toevallige omstandigheden, de bijzonderheden kunnende vermelden, zonder welke het onmogelijk zou zijn van deze geschiedenis een belangwekkend geheel te maken.
Het trof nu alzóó, zegt de schrijver, dat deze kennis de zijne geworden was. In 1847 kocht hij toevallig een boek van Prevost, de Manon Lesoaut, op eene verkooping van een prachtigen inboedel, van een zeer befaamde, pas gestorven parijsche juffer, die de maitres geweest was van graven en baronnen, en welke verkoop de som van honderd en vijftig duizend francs opbracht.
Zeer kort daarna ontvangt de schrijver een bezoek van zekeren Armand Duval, die hem verzocht het door dezen gekochte boekwerk voor den inkoopsprijs af te staan, daar hij aan Margaretha

{==208==} {>>pagina-aanduiding<<}
dat boek geschonken had, en met meer dan gewone liefde aan haar gehecht was geweest, en door haar even zoo teeder bemind was geworden.
Armand Duval deelt bij die gelegenheid mede de geheele geschiedenis van zijne amourette; hij had de schoone Margaretha inderdaad, tot waanzinnigheid toe, lief gehad. En zij, ze had voor den betrekkelijk onvermogenden jongen advocaat de brillantste partijen vaarwel gezegd, de voordeeligste verbintenissen losgemaakt, om hem, en hem alleen en hem geheel toe te behooren.
In die schets uit het verborgen leven van Parijs, komen bijzonderheden aan den dag, die voor de lezers van de werken van Dumas en soortgelijke schrijvers wel geen nieuwigheden zullen zijn, maar waarvoor het toch beter is den sluier zooveel mogelijk te laten hangen. Die soms vrij sterk gekleurde tooneelen daar latende, is deze nog tans zeker de zedelijke strekking van het boek: aan te toonen, dat, wie hier zijn hart aan de zonde wijdt, zich overgeeft aan een bedriegelijk werk, en dat het genot, dat de werelddienaar hier zoekt, dikwijls al vervloekt wordt bij het genot zelve.
Zoo ging het der bevallige, der prachtige Margaretha, en toen ze eindelijk ware liefde had leeren kennen, in plaats van dat onteerende en walgende leven in wellust en ongebondenheid, toen was die liefde haar straf. Zij werd door de wijze toespraak en het edele gedrag van Armands rader van dezen gescheiden, maar, om dat, door haarzelve verafschuwde leven van voorheen op nieuw te beginnen, en, nog in jonge jaren, te sterven.
‘Als zondares leefde zij, maar!...als christin zal zij sterven,’ zei de priester, die haar op haar sterfbed de biecht had afgenomen en het laatste oliesel zou toedienen. Wie zal haar oordeelen en veroordeelen? Geen mensch, die al de roerselen van dat onstuimige hart, dien adel van Margaretha's gemoed, haar opvoeding en vorming kent. Neen, alleen wie zonder zonde is werpe den eersten steen! - Toch, (ofschoon ik niet zeggen zal, dat Dumas Jr. een apostel der ondeugd is, maar hetgeen edel was in het ongeluk heeft geboekt) toch acht ik het niet goed zulke werken te schrijven of te vertalen. Ik acht ze geen winst voor ons nederduitsch-lezend publiek.
Rosendaal. 1866.
Tydeman.


{==209==} {>>pagina-aanduiding<<}

II. Godgeleerdheid.

PINKSTERSTUDIE. Onderzoek naar de beteekenis van het woord γλῶσσαι, in den volzin, Hand. 2:4: ‘en zij begonnen te spreken met andere talen,’ door C.G.S. Begemann, predikant te Stevenswaard. Prijs ƒ 0,60.
De verschijning van bovengenoemd werkje werd in de nieuwsbladen aangekondigd met de aanbeveling, dat men hier eene verklaring vond van de Pinkstergeschiedenis, waarin én de volkomen geloofwaardigheid van den tekst werd gehandhaafd én het wonder weggenomen. Die aankondiging was zeker wel geschikt om belangstelling of nieuwsgierigheid op te wekken. Belangstelling bij velen, die nog hinken op twee gedachten en zeker verrukt zouden zijn, zoo het mogelijk bleek te gemoet te komen aan de eischen van het gezond verstand, zonder dat zij zich daarvoor van een overgeleverd geloof of vooroordeel behoefden los te maken. Nieuwsgierigheid bij hen, die de onderstelling alleen dier mogelijkheid ongerijmd achtende, toch wel eens weten willen, hoe zulk een Herculisch wonder, zulk een monstercombinatie was beproefd.
Nu ik het boekje gelezen heb, vrees ik dat die belangstellenden bitter zullen zijn teleurgesteld. Het kan, dunkt mij, den schrijver niet gelukt zijn, ook maar enkelen van hen te voldoen: want de geheele manier is zóó vreemd, zóó geheel in strijd met de voor de hand liggende opvatting en, wat meer zegt, zóó willekeurig en onnatuurlijk, dat ik mij niet kan voorstellen, hoe iemand behalve de schrijver zelf zich in die gedachtenwereld zou kunnen voegen. Maar de nieuwsgierigheid werd er wel door beloond, want het boekje geeft werkelijk iets ongehoords, en zeer verrassend is voor hem, die meent eene allicht ietwat drooge theologische studie ter hand te nemen, de ontdekking, dat hij, al stemt hij er ganschelijk niet meê in, toch tegen wil en dank door schrijver's curiosa vermakelijk wordt bezig gehouden. Ik beveel de lezing van heeler harte aan aan allen, die hun verzameling van exegetische rariteiten wenschen uit te breiden.
Ik moet mij bedwingen om dit beweren niet aanstonds met eenige voorbeelden te staven, maar ik wil het ook. Het zou wel zeer gemakkelijk vallen dezen arbeid belachelijk te maken door enkele bijzonderheden; maar vooral hier, waar het bijzondere eerst door de opvatting van het geheel eenigen schijn van waarheid of althans van onderstelbaarheid verkrijgt, ware dit onrechtvaardig. Het zou ook hard voor den schrijver zijn, die blijkens de inleiding hier

{==210==} {>>pagina-aanduiding<<}
reeds voor de tweede maal het stokpaardje laat voordraven, dat hij zelf reeds vele jaren lang met groote voorliefde bereden heeft. De eerste maal, zoo verhaalt hij ons, verklaarde Dr. Breunissen Troost in de Godgeleerde Bijdragen zijne proeve voor ‘mislukt’. Ik, die thans de herhaling dier proeve openlijk bespreek, kan mijne overtuiging niet verzwijgen, dat Dr. Troost, zoo het hem mogelijk ware, zeer zeker ook thans nog dat vonnis herhalen zou. Maar ik ben geen autoriteit: ik gaf eenvoudig den indruk terug, dien ik ontvangen heb. Die indruk kan onjuist zijn. Dat deze zeer ongewone wijze van schriftverklaring mij niettegenstaande het diepzinnig en scherpzinnig vertoon werkelijk onzinnig toeschijnt, is wellicht alleen te wijten aan mijn geestelijke traag- of stijfheid. Ik moet dus zoo onpartijdig mogelijk Schrijver's methode en zijne wijze van toepassing dier methode op het Pinksterverhaal refereren, opdat ook hij die het boekje niet las zelfstandig kunne oordeelen. Ik wil daarbij naar kortheid trachten.
Schrijver merkt op, dat wij met ous spreken de snelheid van ons denken niet kunnen bijhouden en wij daarom dikwijls in één klank of woord verscheiden denkbeelden samentrekken. Zoo denken wij ons bij het gebruik van een woord te gelijk al de eigenschappen, welke tot de door dat woord aangeduide zaak behooren. Elk woord wordt zoodoende een samentrekking van denkbeelden. Maar behalve deze samentrekkingen in woorden, maken wij ook samentrekkingen in bijna elken volzin. Want 1o. duiden wij dikwijls met een deel het geheel aan, waartoe het behoort, spreken wij van het bijzondere, waar wij het algemeene bedoelen, enz. 2o. door het weglaten van alle voor onze hoorders overbodige bepalingen spreken wij ook omgekeerd van het geheel, waar wij een bepaald deel, van het algemeene waar wij het bijzondere bedoelen, enz. 3o. noemen wij dikwijls de bepaling eener zaak, waár wij de zaak zelve bedoelen. In al die gevallen heeft er samentrekking van volzinnen plaats, waardoor de woorden meerdere beteekenissen krijgen, terwijl de ware beteekenis moet worden gezocht. De beteekenis berust op een overeenkomst tusschen spreker en hoorder, welke verschillend kan zijn in ieder huisgezin, dorp, landschap, volk, ja, ook bij ieder handwerk, bedrijf en vak van wetenschap. Men ontdekt zulke samentrekkingen door den onzin, welke de woorden op zich zelve genomen of ook in het verband der omstandigheden voortbrengen. Door nauwkeurig op te sporen uit het verband of de omstandigheden

{==211==} {>>pagina-aanduiding<<}
op welke wijze zulk een zinstorende samentrekking kan zijn geschied, zal men de ware beteekenis vinden, waardoor de volzin gezond wordt en ook in het verband der omstandigheden passen zal. Eenvoudigheid en duidelijkheid zal het gevondene kenmerken en de zoeker zal over het gevondene verrast staan.
Ziehier schrijver's exegetische methode kortelijk en zooveel mogelijk met zijne eigene woorden weêrgegeven. Mij dunkt, hij kan terecht hiervan zelf zeggen: ‘ik weet, dat ik niets nieuws gevonden heb, ook niets wat men niet weet.’ Want hij verklaart er alleen op minder gebruikelijke wijze het verschijnsel mede, dat één woord velerlei beteekenissen hebben kan, hetgeen elk lexicon constateert, en doet er door gevoelen, van hoe groot belang de kennis van het verband en de omstandigheden kunnen zijn, om een tekstwoord niet alleen te vertalen maar ook te verklaren, eene waarheid, welke aan de exegetische wetenschap haar raison d'être geeft. Maar waar hij nu aan deze methode toeschrijft de outdekking van zooveel ‘nieuws, vreemds, ongehoords, schoons en wetenswaardigs, dat hij zijne oogen dikwijls niet gelooven kon’, daar, dunkt mij, bedriegt hij zich zelven. Want niet zoozeer deze zijne methode als wel de zeer willekeurige wijze, waarop hij die toepast, en de verbazingwekkende stoutheid, waarmeê hij de eene hypothese vóór de andere na uit de lucht grijpt en op elkaâr stapelt, zijn oorzaak van het nieuwe, vreemde etc., dat de oogen zijner verbeelding hem doen zien, hetgeen voldoende verklaart, waarom zijn gezond verstand ze dikwijls niet gelooven kan. De lezer oordeele zelf:
Schrijver wil verklaren de uitdrukking in Hand. 2 vs. 4 ‘en zij begonnen te spreken met andere talen.’ Hij begint met de opmerking, dat, daar er in het N.T. reeds twee woorden voorkomen, welke taal beteekenen: διάλεϰτος en λαλιά, onze overzetters dus niet het minste recht gehad hebben om ergens het woord γλωσσαι met talen over te zetten. Hij vertaalt daarom: en zij begonnen te spreken met andere tongen. Dit nu is onzin. Dus heeft er samentrekking plaats. Het woord ander past niet bij tongen, want ieder heeft en houdt zijn eigen tong. Maar tongen zijn werktuigen, waarmede wij onze denkbeelden uitspreken. Dus: denkbeelden is datgene, wat hier is uitgevallen. Zonder samentrekking alzoo moeten wij lezen: en zij begonnen te spreken andere denkbeelden, welke zij met hunne tongen voorlbrachten. (Zoo zeggen ook wij: en zij begonnen te geven met milde handen.) Het woord tongen

{==212==} {>>pagina-aanduiding<<}
echter, dat nu slechts eene bepalende beteekenis heeft, die in dit geval al bijzonder nietig en gering is, kan zonder zinsverandering geheel wegvallen. Wij hebben dan slechts het bijv. naamwoord ander in een bijwoord te veranderen en lezen: en zij begonnen anders te spreken. (Zoo ook wij: zij begonnen mild te geven.) Deze volzin nu beteekent niets, zoo wij niet weten: 1o wie er spraken, 2o wanneer, 3o waar, 4o waarover en in vergelijking waarmeê of met wie zij anders spraken. Het verband moet dit ophelderen. Ik wil nu uit het geheel een en ander verzamelen, dat schrijver's antwoord op die vragen bevat. Wij krijgen daardoor voorbeelden te over, om zijne schriftverklaring te doen kennen.
Hand. 2 vs. 1 geeft het antwoord op de drie eerste vragen. Wij lezen daar letterlijk: als de Pinksterdag vervuld werd. Wanneer nu wij van onze christelijke feestdagen spreken, bedoelen wij dikwijls de viering dier feesten. Zoo heteekent ook hier de Pinksterdag eigenlijk de viering van dien dag en wij hebben dus (!) te vertalen: en als de viering van den Pinksterdag geschiedde. Dat feest was een feest van de joodsche natie. Er wordt dus (!) hier gesproken van de geheele feestvierende menigte, waartoe ook de discipelen van Jezus behoorden. En uit het voorgaande volgt nu van zelf, dat alles wat hier verhaald wordt plaats had in den tempel; immers daar werden de feesten gevierd.
Wanneer wij nu vragen, waarover en in vergelijking waarmede zij anders begonnen te spreken, dan vermoedt Schrijver, dat dit als algemeen bekend is weggelaten en dus uit de tijdsomstandigheden moet worden gezocht. Hij heeft als zoodanig gevonden de belofte Gods aan de vaderen gedaan, wat volgens hem dadelijk in het oog loopt. Immers dat beantwoordt aan de volgende drie voorwaarden. Dat was 1o iets, wat in die dagen het gansche huis Israels in spanning hield, 2o iets, waarover de discipelen thans na Jezus dood anders hebben kunnen spreken; 3o iets, waarover de geheele feestvierende menigte oordeelen en waaraan zij haar goedkeuring hechten kon. Dat de belofte aan de eerste voorwaarde voldoet is bekend. S. leest het ook in het eerste vers van Hand. 2: zij waren allen eendrachtelijk bijeen, dat wil zeggen: van gelijke meening. Waaromtrent zij gelijk dachten is een weggelaten bepaling, welke hij later uit het verband (?) terug vindt, nam. aanqaande de belofte. Dat ten tweede de discipelen juist daarover thans anders begonnen te spreken, wordt afgeleid uit de waarschijnlijkheid, dat zij vroeger met alle joden gemeend zullen

{==213==} {>>pagina-aanduiding<<}
hebben, dat de belofte Gods die was van een koning der Joden, die Israël van alle vreemde overheersching verlossen zou, terwijl zij nu na Jezus dood zich al zijne lessen herinnerende tot het inzicht gekomen zullen zijn, dat de Belofte betrekking had op een geestelijk koningrijk. Deze verandering van zienswijze vind S. ook terug in vs. 2 en 3, waarin hij leest, dat er onverwachts uit den hemel, d.i. op goddelijk bevel een geluid, liever een gerucht of een geruchtmakend iets geschiedde, dat in werking gelijk aan een stormwind het geheele huis waar zij zaten, vervulde d.i. de geheele in den tempel verzamelde menigte in groote beweging bracht. Want van hen werden gezien, d.i. zij leerden kennen verdeelde tongen d.i. verdeeldheid aanbrengende denkbeelden, waarbij weêr kortheidshalve de bepaling is weggelaten: aangaande de belofte. Deze waren als van vuur, d.i. als vuur overmeesterend en het zat op een iegelijk van hen, d.i. allen werden er door medegesleept. Dat die nieuwe denkbeelden der discipelen verdeeldheid aanbrengend waren, vermeldt Lucas met het oog op de latere geschiedenis: voor het oogenblik lieten allen er zich door meêslepen. Dat eindelijk werkelijk de geheele menigte haar goedkeuring hechten kon aan de nieuwe prediking der discipelen, dat de Belofte een rein zedelijk koningrijk bedoelde, acht de schrijver vooreerst heel waarschijnlijk van de godvruchtige joden, over wie in vs. 5 gesproken wordt. Immers welk belang hadden dezen bij een koning, die te Jeruzalem troonen zou? Het ging hun toch onder de heerschappij der Romeinen zoo slecht niet? Maar hij vindt het bepaald uitgesproken in vs. 4, 6, en 8. Ook de vertaling dier verzen moet ik vermelden. In vs. 4a lezen wij zij werden allen vervuld met den heiligen geest. Heilig beteekent
eigenlijk deugdzaam; wij gebruiken het echter ook wel in den zin van ons zeer dierbaar; dan krijgt het, en zoo ook hier (!), de beteekenis van zeer groot. De geest of heilige geest wordt (S. verzekert het zonder eenig bewijs) in het N.T. gebruikt in de beteekenis van de belofte Gods aan de vaderen gedaan, gelijk Jezus die opvatte van een zedelijk koningrijk. Deze beteekenis van het woord heilige geest...maar het is mij onmogelijk zijne redeneeringen, die hier een onpeilbare diepte van verwarring bereiken, verder na te pluizen; ik word er raar van, genoeg: hij vertaalt vs. 4a zonder samentrekking: en zij werden allen vervuld met grooten ijver voor de Belofte namelijk als die van een zedelijk koningrijk. In vs. 6 leest hij dan als deze stem, d.i. deze

{==214==} {>>pagina-aanduiding<<}
nieuwe prediking der discipelen geschiedde, kwam de menigte daarop toe en συνεχύϑη (afgeleid van συνέχω (?) met iemand iets hebben of houden dus: zich vereenigen) vereenigden zich met hetgeen zij daarvan zeiden, want een iegelijk hoorde hen spreken in zijne eigene taal. Dit wordt aldus verklaard: als wij een redenaar onze eigene wenschen, begeerten en behoeften volkomen hooren uitdrukken, plegen wij van hem te zeggen: Hij spreekt met onzen mond en onze lippen (?). Evenzoo hier in zijne eigene taal: naar zijne eigene wenschen, begeerten en behoeften.
Merkt men nu op, dat volgens den S. het onderwerp in vs. 4 gelijk in vs. 1 niet is: de discipelen, maar: de geheele menigte, dat er dus volgens hem geen sprake kan zijn van eene instemming met der discipelen prediking, daar er van de discipelen nog niets gezegd is, zoo krijgt men ten antwoord, dat de schrijver ook zelf die tegenstrijdigheid ontdekt heeft en daarom onderstelt dat in vs. 3 de gewichtige bepaling is weggelaten, dat het Jezus' discipelen waren, welke den bedoelden inhoud der Belofte leerden kennen. Het verband tusschen vs. 2, 3 en 4 wordt dan aldus: Nadat Lucas vs. 2 zegt, dat er een geruchtmakend iets plaats had, verhaalt hij in vs. 3 en 4a waarin het bestond, nam. dat de feestvierende personen uit den mond der discipelen eenen inhoud der belofte leerden kennen, welke allen overmeesterde, waarop zij nu dan ook allen, vervuld van ijver voor den inhoud der Belofte, vs. 4b: er anders over begonnen te spreken.
Zoo lost volgens den schrijver het verband alle moeilijkheden op en regtvaardigt volkomen zijne vertaling van vs. 4b en zij begonnen anders te spreken over de belofte. Op het slot evenwel van zijn boekje komt hij weder tot eene andere verklaring, want tegen de eerste heeft hij bij nader inzien zelf weêr bezwaren ontdekt: 1o. begrijpt hij niet recht waarom Lucas niet maar eenvoudig heeft gezegd: en zij begonnen anders te spreken; 2o. heeft het woord spreken voor hem bezwaar: Lucas had liever moeten schrijven: en zij begonnen te hebben andere tongen. 3o. betwist hij zich zelven het recht van bij het woord tongen aan de tongen der discipelen te denken. Hij wil dus eene verklaring zoeken, waarbij dat woord tongen minder nietig en overbodig wordt. Als voorbeeld haalt hij aan dezen volzin: de kamer gaf de wet aan Nederland en vraagt nu, hoe na eeuwen een ander volk de beteekenis van dien volzin zou uitvinden: het was zeer wel mogelijk, dat men in die kamer een godheid zien zou; alleen

{==215==} {>>pagina-aanduiding<<}
een bloote inval kon iemand doen zeggen: zou die kamer ook een collegie van personen geweest zijn? Even onzeker is hier de beteekenis van dat woord tongen. Maar nu zegt hij te weten, dat de Joodsche leeraars die plaatsen des O.T., waarin van de belofte gesproken wordt, verzameld hadden in één bundel onder den titel van de stemmen der Profeten. Hij ziet verder, dat in Hand. 2 vs. 6 (hij ziet, gelijk meermalen, wat een gewoon mensch niet ziet) het woord tong met stem is afgewisseld, grondt daarop het vermoeden, dat in die dagen het woord tongen dezelfde beteekenis zal hebben gehad als de stemmen der Profeten en vertaalt dan den volzin zonder samentrekking: en zij begonnen te spreken een anderen inhoud der Belofte, die vervat is in de stemmen der Profeten d.i. in die bijbelteksten aangaande de Belofte, welke door de tongen der Profeten zijn gesproken geworden. Nu zijn alle bezwaren weggenomen! Nu is het woord tongen niet meer overbodig. Het woord spreken voegt zich naar de uitdrukking inhoud dier bijbelpaatsen en krijgt dan de beteekenis van belijden. En eindelijk, wij hebben nu niet meer te denken aan de tongen der discipelen. Deze ontdekking wordt begroet door een drievoudig ‘waarlijk! Ik heb het gevonden. Niemand kan daartegen spraakkundige bezwaren inbrengen. Alle onzin is uit den volzin verdwenen, ja, zij (wie?) kenmerkt zich door duidelijkheid en eenvoudigheid (!), zooals wij niet hebben kunnen vermoeden.’
Deze beteekenis wordt nu verder toegepast op andere plaatsen bijv. ook uit 1 Cor. Uitleggen der tongen beteekent dan: het uitleggen dier verzameling van bijbelteksten. Spreken zij allen met tongen? beteekent: kunnen zij allen die bijbelplaatsen opzeggen? En in 1 Cor. 13 vs. 1 leest hij: al ware het ook, dat ik met menschenen engelenwijsheid de bedoelde bijbelplaatsen wist op te zeggen.
Maar genoeg, om den lezer zelfstandig te doen oordeelen. Ja, ik vrees, dat de meeste lezers er reeds voorlang genoeg van gehad en hun oordeel gevestigd hebben. Toch kan ik den lust niet onderdrukken van nog een paar staaltjes van schrijver's schriftverklaringen mede te deelen.
Petrus' rede van vs. 22-36 wordt met eenige bekorting aldus omschreven: gij, Israëlietische mannen, weet, dat Jezus die denkbeelden aangaande de Belofte heeft verkondigd. Gij hebt hem gedood naar den raad Gods. Uwe priesters wilden daardoor deze leer uitroeien. Maar dit kon niet, want van de Belofte,

{==216==} {>>pagina-aanduiding<<}
als van een rijk van deugd en heiligheid, had David voorspeld: gij zult mijne ziel niet in het graf verlaten etc. God heeft dan heden deze leer van Jezus opgewekt, waarvan wij allen getuigen zijn, enz.
In de geschiedenis, welke schrijver verhaalt van de apostelen, nadat Jezus' graf was ledig gevonden, lezen wij o.a. het volgende: ‘Zij moesten zich nu alles herinneren, wat zij al van hem gezien hadden en wat hij hun al gezegd en geleerd had. Het werd alles door hen gewikt en gewogen, betast en onderzocht. En terwijl zij alzoo zijn brood aten en zijn wijn dronken, daar kenden zij hem (zijne leer en zijn oogmerk) en hij (de koning der Joden) kwam weg uit de oogen van hun verstand. Hem (zijne leer en zijn oogmerk) zagen zij ten hemel varen, en eene wolke van bewijzen nam hem (den koning) weg uit hun gezicht.’
Allervermakelijkst eindelijk is de verklaring van vs. 13, anderen spottende zeiden: zij zijn vol zoeten wijns. Dat kan hier niet beteekenen: zij zijn dronken, want zij waren (zie schrijver's uitlegging van vs. 3, 4, 6 en 8) met der discipelen prediking hoogelijk ingenomen. ‘Eene andere beteekenis ligt dan ook geheel voor de hand. Een enkel glas wijn toch scherpt het verstand op en veroorzaakt wijsheid, verstand en doorzicht. De Joden zeggen dan ook niet, dat zij vol waren van te veel zoeten wijn (kan men dan nog voller dan vol zijn?) en willen dus zeggen: zij zijn vol van wijsheid, verstand en doorzicht, als hadden zij een paar glazen zoeten wijn gedronken. Het is waar! dat was een spottende oplossing; maar het neemt niet weg, dat zij, die dit zeiden, van hetgeen de discipelen van de Belofte spraken, het schoonst en heerlijkst getuigenis bleven geven.’
Wanneer ik er mij zelven rekenschap van tracht te geven, waarom ook ik van heeler harte deze studie mislukt en deze wijze van studeren tijdverlies acht, - wanneer ik mij zelven afvraag wat eigenlijk schrijver's fouten zijn, dan denk ik alleerst aan de schromelijke willekeur, waarmede hij beteekenissen uitvindt, weggelaten bepalingen onderstelt en invoegt en uit zeer los staande hypothesen de stoutste gevolgtrekkingen afleidt. Ik heb hier en daar door een uitroepings- of vraagteeken, door een cursief gedrukt dus mijne verbazing daarover gelucht. Ik behoef geen voorbeelden meer te noemen. Ook uit het weinige, dat ik refereerde, moet een en ander den lezer zijn in het oog gevallen. Hij doet menigmaal, alsof er geen andere producten der Griek-
{==217==} {>>pagina-aanduiding<<}
sche taal waren behalve het N.T. en stoort er zich volstrekt niet aan, of er voor de beteekenis van een woord elders analogie is te vinden of niet. Met allerverwonderlijkste vrijmoedigheid, om niet te zeggen brutaliteit, fantaiseert of vermeldt hij eigenaardigheden in ons taaleigen en brengt die zonder blikken of blozen op het Grieksche over.
En even willekeurig als met de taal handelt hij met de geschiedenis. Hoe is het hem bijv. mogelijk te onderstellen, dat de geheele feestvierende menigte in den tempel zich aanstonds liet medeslepen door der discipelen prediking van een rein-geestelijk messiasrijk? Heeft hij zoo weinig ervaring van de vastgeworteldheid van godsdienstige vooroordeelen? En is het niet even gewaagd, of liever met de geschiedenis evenzeer in strijd, te meenen, dat de discipelen zelven daaromtrent Jezus zoo goed hadden begrepen? Hoe is het verder mogelijk in Petrus' rede de prediking van Jezus' opstanding te willen wegexegetiseren? Een deel dier anders voor mij onoplosbare vraagstukken wordt mij verklaard door hetgeen hij zegt naar aanleiding van de vertaling: met andere talen. ‘Men kan, zoo lezen wij daar, met andere talen, die men niet geleerd heeft, even onmogelijk spreken als met andere tongen. De meening, dat Jezus' discipelen op het Pinksterfeest in eene andere, dan de Grieksche, zouden gesproken hebben, is uit het geloof aan wonderwerken voortgesproten. Maar dat wonderengeloof is de slechtste spraakkundige regel, dien ik ken. Het is een gemakkelijke regel. Men lost er mede op alles wat men niet begrijpt, maar hij is in vollen strijd met den stijl des Bijbels en duizende dwalingen zijn er uit voortgevloeid. Maar al wat men niet begrijpt uit den Bijbel als met een schaar weg te knippen of het legende te noemen is ook een verderfelijke regel, waarbij het Bijbelboek alle waarde verliest.’
Mij dunkt, hier komt de aap uit de mouw. Hier vertoont zich de ware oorzaak van, zoo niet alle zijne, toch de meesten zijner wonderlijkheden. Hij heeft een afkeer van het wonder aan den eenen kant. Aan de andere zijde verliest het bijbelboek voor hem alle waarde, zoo het legenden bevat. Ergo zoekt hij naar een middel, dat én zijn gezond verstand én zijn bijbel-vooroordeel bevredigt en hij vindt zijne wonderexegese. Hij gelooft aan geen wonderen en legt zich daarom de wanhopige verplichting op van te bewijzen, dat ook de bijbelschrijvers zelven er niet aan hebben geloofd. Daartoe moet de tekst verdraaid en

{==218==} {>>pagina-aanduiding<<}
verwrongen worden. Geheel zijn geleerd en scherpzinnig toestel van samentrekkingen schijnt mij toe slechts een masque te zijn, waarachter die verdraaiing ongemerkt geschieden kan. Om in zijn eigen taal te spreken: hem is het supranaturalisme des bijbels eigenlijk onzin, ontstaan door eene kolossale samentrekking, welke, ontleed in symbolische gedachtenreeksen, het gansch natuurlijk verloop der zaken als weggelaten bepaling te voorschijn brengt. Jammer maar, dat de door den schrijver gegeven bepaling van de waarde des Bijbels hem zelven als een krypto-supranaturalist doet kennen. Ik kan niet nalaten te hopen, dat hij spoedig moge inzien, 1o dat legenden ook waarde hebben en 2o dat het bijbelboek ook nog wat anders en heerlijkers bevat. Dan zal, dunkt mij, ook zijne exegese ontnuchterd worden, die mij nu nog toeschijnt wat vol zoeten wijns (in Hollandschen zin) te zijn.
Schrijver belooft ons in zijne Inleiding de uitgave van een leven van Jezus volgens Mattheus, naar deze zelfde methode bewerkt. Ik beloof mij zelven, dat zoolaug schrijver's opvatting van de waarde des bijbels niet is veranderd, ik mij niet weêr verdiepen zal in de samentrekkingen en weggelaten bepalingen van Mattheus. Hij verhaalt ons van de groote en aangename genoegens, welke zijne bijbelstudiën hem doen smaken. Hartelijk hoop ik, dat hij ze mag blijven smaken, maar ook dat hij geestverwanten vinden moge, die beter dan ik zijn geuoegen verhoogen door het met hem te deelen.
D.
F.W.N.H.

III. Opvoeding en Onderwijs.

OPMERKINGEN VAN EEN CORRECTOR OVER DE NIEUWE SPELLING. Amsterdam, P.N. van Kampen, 1866. In gr. 8vo. 40 bl. Prijs ƒ 0.40.
De schrijver dezer brochure moge inderdaad corrector zijn of zich voor de leus zoo noemen, hij is iemand die de Grondbeginselen der Nederlandsche spelling en de Woordenlijst voor de spellïng der Nederlandsche taal met veel naauwkeurigheid en een helder oordeel heeft nagezien. Hulde doende aan den hoogstverdienstelijken arbeid der heeren De Vries en Te Winkel, meent hij, schoon ‘een gewoon practisch gebruiker der taal’ en geen ‘man van theorie of wetenschap’, ‘rondborstig zijne stem te moeten doen hooren tegen al wat hem in de nieuwe regeling stuit, tegen al wat hem daarin onpractisch, onvoldoende of min juist toe-
{==219==} {>>pagina-aanduiding<<}
schijnt’, en dat niet uit ‘oppositiezucht en betweterij’, maar omdat hij zijne stem verheffen wil ‘tegen alles wat den arbeid der genoemde taalrevisoren in zijn krediet zou kunnen benadeelen en hen impopulair maken, en alzoo het doel der herziening in de waagschaal zou kunnen stellen.’ - Zulke inleiding neemt gunstig voor den schrijver in; ook wij willen hem dus even gaarne hooren als wij vertrouwen dat zulks bij de revisoren, die gewis op geene onfeilbaarheid aanspraak maken, het geval zal zijn.
De Corrector begint met de spelling en neemt het voor de g op, met name in de woorden: ligchaam, kagchel, kugchen enz. vooral ten gevalle van het ‘scharnier’ - de afbreking. Terecht naar ons inzien wordt opgemerkt, dat der revisoren voorstel om de bedoelde woorden, ofschoon hoorbaar uit twee deelen bestaande, in het geheel niet af te breken, juist een ‘schoone kroon is voor de in ballingschap gezonden g.’ Zoo is het ook: het verbod van een tweesilbig woord af te breken is het doorhakken van eenen knoop dien men zelf gelegd heeft door de veranderde spelling; en breekt men af, dan eischt de uitspraak: lich-aam, lach-en. Het eerste laat ik nog gaan, maar den verbalen uitgang en tot eene afzonderlijke lettergreep te maken is het theorisme wat al te ver getrokken! - Ook ten aanzien der woorden: perziken, Gorkumers enz. moet ik den Corrector in zoover gelijk geven, als de uitspraak de verdubbeling der k en der m eischt. Ik voeg er bij, dat de herhaling van den slotmedeklinker bij de vorming van het meervoud ten gevalle der uitspraak honderd voorbeelden voor zich heeft. Schrijft men pannen omdat het meerv. van pan niet is: panen, dan behoeft men er ook geen bezwaar in te vinden om perzikken te schrijven ter waarschuwing om niet te zeggen: perzieken. Dat dak daken liceft en pan pannen, is eene van die ontelbare willekeurigheden der taal, over welke men misschien zeer geleerd zou kunnen schrijven, maar die altijd willekeurigheden blijven; eene reden te meer om eene levende taal niet al te zeer in het keurslijf van vaste grondbeginselen te willen rijgen. - Ook: ‘dat de 2
a's in blaauw enz. de algemeene en ware uitspraak het best verte genwoordigen’ sta ik gaaftoe. Gewis, men kan die spelling bespottelijk maken door te vragen: wie zegt ooit blaaaauw? Maar met spotternij is het hier niet te doen: niemand rekt de a's zoo uit, als men het dan tot het persifleeren eener afgekeurde spelling doen wil, en het beweren dat de spelling blauw tot de uitspraak blouw aanlei-
{==220==} {>>pagina-aanduiding<<}
ding geeft, bekomt alleen daardoor schijn, dat de verandering in het oog valt; dauw, bijna zonder uitzondering met ééne a geschreven, is daarom nooit uitgesproken douw. Deze bedenking gaat dus niet op. - Mijn volle sympathie heeft het aanteekenen van cassatie tegen het banvonnis over de j. Te onrechte zegt echter de Corrector, dat zij in de woorden januarij enz. ‘door de e vervangen is’; zij is daar geheel weggevallen: januari enz., niet januarie. Doch het is onjnist dat van die woorden de j aan het einde weggenomen is: het was geen j, maar eene i, die, waarschijnlijk ontstaan uit den Latijnschen genitivus Januarii, eerst in later tijd met een staart begon geschreven te worden; ook in muzijk enz. is het geen ij of i en j zamen, maar eenvoudig verdubbeling van de i. Eene eigenlijke j is het als overgangletter in de woorden verfoeijing enz.; tegen hare uitbanning verklaart zich de Corrector en ik doe het met hem; ook hier bezwijzen de argumenten der heeren De Vries en Te Winkel, dat zij eene onhoudbare stelling verdedigen; verfraaiing en derg. zijn leelijke woorden, en waar men
saaijet veranderd heeft in sajet (dat wij ‘dojer, bajert bezaten’ is waar, maar de Corrector verzuimt te zeggen, dat de nieuwe spelling dooier en baaierd geeft) zie ik niet, waarom een drijver van de consequentie niet flink weg stroojen en najen zou mogen schrijven. - Voorts nog opmerkingen over het gebruik van de apostrophe bij namen: Elize's, Fagel's, en ter vervanging van de onbevallige meervouden: eegaas, raas, vlaas. - Met den Corrector vind ik het vrij inconsequent (of moet ik schrijven inkonzekwent?), dat de nieuwe spelling samen en gezamenlijk laat schrijven. Hare wetgevers zijn zich ook niet gelijk gebleven, waar zij in de Grondbeginselen willen geschreven hebben allerwege, maar in de Woordenlijst opgeven allerwegen. Het laatste wordt door onzen schrijver afgekeurd. - Ook over de meervouden van luitenant-generaal enz. en over de vermannelijking van dienst en de samenstellingen laat zich de Corrector ongunstig uit. Ten aanzien van het laatste wordt met bescheidenheid eene herziening van het proces gevraagd. De jurisprudentie verklaart zich ter gunste (gunst is volmaakt gevormd als dienst, en toch verklaart de Woordenlijst het eerste vr., het laatste m.) van eene vrouwelijke dienst; er is misschien geen taalregel waarin Bilderdijk zoo algemeen gevolgd is, en de corrector heeft gelijk, dat zeedienst en liefdedienst zich niet wel tot het mann. geslacht leenen.
Zooveel van de spelling; nu van de samenstellingen (de

{==221==} {>>pagina-aanduiding<<}
Corrector schrijft zamenstellingen). De schrijver behandelt: de aaneenschrijvingen, de verbindingsklanken, de aaneenkoppelingen. Wat de eerste betreft, zie ik ook nog niet, om wat reden men tweehonderd en twee duizend, twee millioen moet schrijven. ‘Men zegt: tweehonderd beteekent twee × honderd. Maar wil twee duizend dan niet zeggen twee × duizend?’ Mij dunkt dat tegen deze ‘opmerking’ niet veel te zeggen is. - Waarom men tevergeefs en te recht laat schrijven, vat ook ik niet; zelfs niet wat te bij vergeefs doet. - Zeergeleerd is zeker geene gelukkige combinatie, en der Franschen manier om très- te schrijven verdient zeker de voorkeur boven eene aaneenhechting, bij welke men ook tot zeeronderdanig en zeergetrouw moet komen. Over ingeval, naarmate, nadat, lichtgeel enz. zij korthcidshalve gezwegen, omdat ik nog wil opmerken, dat het er in vele gedrukte boeken vrij zonderling uitziet met de afbrekingen, die onmiddelijk bij de theorie der samenstellingen behooren. Gewis: hoe minder afbrekingen van woorden, hoe beter, en de zetters hebben geen ongelijk als zij liever de toevlucht nemen tot een kwadraat meer of minder (al staat het ook niet fraai, dat enkele woorden wat dicht bijeen- of wat ver uiteenstaan) dan dat zij meer dan een paar regels achtereen met afgebroken woorden laten eindigen. Maar somtijds kan men het niet vermijden, en als het gedaan wordt behoort het goed te geschieden. Terug-geven is buiten kijf beter dan te-ruggeven of terugge-ven; maar dat is het nog niet wat ik eigenlijk zeggen wilde. Ut-recht zal niemand afbreken,
omdat er de uitspraak tegen opkomt, maar Dord-recht vond ik meermalen, misschien om de inkorting in het dagelijksche leven: Dord, schoon de afleiding bepaald Dor-drecht eischt. Sy-nede vindt men algemeen, doch te onrechte; de afleiding eischt Syn-ode. Doch ook dit offer aan de de etymologie is niet fraai, misschien wel omdat het denkbeeld eener ode al zeer weinig bij de benaming eener kerkvergadering behoort. Als men genoodzaakt is het woord leeraar af te breken, zal men wel toevlucht moeten nemen tot leer-aar; niet fraai, maar toch nog niet zoo bespottelijk als leer-aars. De zamenstelling eischt gewis boer-in, niet boe-rin, vorst-in, niet vor-stin of vors-tin, maar lof zullen die afbrekingen bij niemand vinden. Hoe moet het zijn: el-kander of elk-ander? Ik heb gevonden: pries-ter en prie-ster, maje-steit en majes-teit, beiden bij schrijvers die zich ongaarne van slordigheid zouden beschuldigd zien; van blijkbaar

{==222==} {>>pagina-aanduiding<<}
dwaze afbrekingen als aar daker, spreek ik niet; dat zijn blijkbaar zetters domheden, over 't hoofd gezien door een minder kundig corrector dan die het voor mij liggende boekje schreef. Het zou zeker een onbegonnen werk zijn, te vergen dat de ‘linguistische vierschaar, die thans zit (bladz. 39) te dezen alles regelde’, maar toch zeg ik omtrent de afbrekingen den schrijver na, wat hij ten aanzien der geografische (of geographische?) benamingen zegt: Die ‘vierschaar alleen kan deze heerlooze (?) zaak voor hare balie trekken. Zij is de eenige van wie regeling kan worden gewacht.’
De verbindingsklanken (liever: verbindingsletters). Geheel en al zeg ik het den Corrector na, dat ik niet anders kan zien dan volslagen willekeur in de spellingen: flesschenblazer en flesschebakje; kurketrekker en kurkenmandje enz., doch hij berispt te onrechte de Woordenlijst over koekenbakker en koekepan. Zij schrijft: koekbakker en koekenbakker, en koekenpan. Waarom kurketrekker en koekenpan? Ik weet het niet, maar zou wel eens van de heeren wetgevers in de nieuwe spelling het waarom willen weten. Omdat men slechts één kurk (te gelijk) met den trekker uithaalt? Maar mijne keukenmeid heeft nooit gehoord van eene pan waarin men meer dan één koek tegelijk (of te gelijk?) bakt. Zij veroorloofde zich de vraag, of men dan niet zou moeten schrijven biefstukkenpan en spieringenpan. En wat zuidenwind enz. aangaat, de Corrector meent, dat het eenen onaangenamen indruk geeft de n aan te treffen waar zij, naar 't schijnt, niet alleen niet gevorderd wordt, maar ook zeer wanluidend klinkt. Zuidenwind evenwel is de wind, die uit het Zuiden waait, zoodat de n hier wel degelijk schijnt gevorderd te worden, want Zuidwind zal onze Corrector wel niet in bescherming nemen. Vindt men Zuidewind ‘euphonischer’ - niets belet om Zuidenwind te schrijven en Zuidewind te zeggen. De spreektaal toch wijkt veelzins af van de schrijftaal, tenzij in de spreekmanier door den geestigen schrijver van de ‘Vermakelijke spraakkunst’ de voorlezers manier genoemd.
De aaneenkoppelingen. Volgens den Corrector zijn de Revisoren niet getrouw aan hunne beginselen; zij wilden het koppelteeken niet gebruikt hebben in aardrijkskundige benamingen, welker tweede lid een gemeen zelfstandig naamwoord is, b.v. Amazonenrivier, maar wel in: Cayenne-peper enz. De zaak is waar, in zoover Revisoren eene uitzondering willen gemaakt hebben ten

{==223==} {>>pagina-aanduiding<<}
aanzien van die woorden, welke aaneengeschreven òf een vreemd voorkomen opleveren òf wegens hunne lengte moeilijk te overzien zouden zijn. Maar Manilla sigaar en Amazonenrivier staan niet gelijk, even weinig als Manilla-eiland en Amazonenvisch het doen zouden; ook Cayenne-peper en Hartzgebergte behooren niet tot dezelfde categorie. Overigens wordt door den Corrector wel wat veel gevergd, indien hij tegenover elken regel van ‘koppelteeken’ of ‘één woord’ één of meer gevallen plaatst, waarin de regel wel moet worden voorbijgegaan om de uitzondering toe te passen. Het omgekeerde zou eveneens het geval kunnen zijn. Er zijn keurslijven, te eng voor eene levende, volkomen ontwikkelde taal; er moet vrijheid worden gelaten zelfs om in zekere gevallen in tegenspraak te komen met zijne eigene beginselen, en 't zou mij weinig moeite kosten, voorbeelden op te zoeken, in welke hij zijne onvermijdelijk geachte aaneenkoppelingen volstrekt niet zou willen laten gelden. Die regelen zijn ook ten deele vrij onbepaald, b.v. dat de zamenkoppeling onvermijdelijk of hoogst wenschelijk is bij ‘zoodanige òf gemengde òf zuivere Nederl. zamenstellingen van eenige uitgebreidheid, waarvan het eerste deel (mits meer dan éénsyllabig) met denzelfden klinker eindigt, waarmede het tweede (mits eveneens uit meer dan ééne syllabe bestaande begint, b.v. houtsnee-exemplaar. Wat zijn, vraag ik, zamenstellingen ‘van eenige uitgebreidheid?’ Enkel polysilben? Ook geeft hij voorbeelden op van zamenstellingen, die niet als zoodanig behooren erkend te worden. ‘Rijks-directe-belastingen,’ ‘Rijks lagere scholen,’
‘Rijks-lager-onderwijs,’ zijn geen zamenstellingen in eenen goeden stijl thuis behoorende. Die eene aanmerking wil maken op ons belastingstelsel doet het op 's Rijks directe belastingen, niet op de Rijks-directe-belastingen. Die eene lofrede wil houden op de wet van 1857 prijze niet het Rijks-lager-onderwijs, maar het openbaar lager onderwijs en zegge er, zoo hij het noodig acht, bij, dat in weerwil daarvan vele openbare lagere scholen (niet Rijks-lagere-scholen) nog veel te wenschen overlaten. En waar de corrector meer ten gevalle van zijnen voorgeslagen regel: ‘het koppelteeken bij zamengestelde adjectiven’, rekenkundige-midden-evenredige wil schrijven, zij hij bedacht, dat zijne schrijfwijze onzeker laat of het ‘midden’ bij ‘rekenkundig’ dan wel bij ‘evenredige’ behoort. Men heeft tweeërlei ‘middenevenredige,’ eene meetkunstige en eene rekenkunstige; een van die beide is dus bij ‘middenevenredige’ of zoo men wil

{==224==} {>>pagina-aanduiding<<}
‘midden-evenredige’ een bepalend adjectief. Daarom, zoo men niet wil schrijven (gelijk naar mij voorkomt behoort) ‘rekenkunstig middenevenredige’, schrijve men ‘rekenkunstig middenevenredige.’ - Ik ben van hetzelfde advies als de Corrector, dat het noodig is ‘zich ten strengste voor te nemen om zoo min mogelijk te koppelen,’ maar op anderen grond dan den zijnen. Bij hem is het onderwerping aan zekere noodzakelijkheid, als aan ‘gevaarten van drie-kwart (de man die zoo tegen koppelen ijvert kon toch wel drie kwart geschreven hebben) regel, als landbouwtentoonstelling-vermakelijkheden’ een koppelteeken toestaat, ‘omdat men wel moet breken.’ Met moet het, ja, als men eenmaal zulke dwaze woorden smeedt. Het tegenwoordige geslacht zal echter den tijd nog niet vergeten zijn van van der Hoop en de Thouars met hun taalkunstenarijvertooningsproefnemingen, die voor eene ‘tafelmessenheftenmakersknechtsdochter’ niet zouden teruggedeinsd zijn. Maar iemand die er prijs op stelt goed Nederlandsch te schrijven onthoudt zich van zulke ‘vermakelijkheden’ en omschrijft liever: ‘de vermakelijkheden welke bij gelegenheid eener tentoonstelling van voorwerpen uit den landbouw (eene landbouwtentoonstelling is een onding: de landbouw wordt niet tentoongesteld) gegeven of genoten werden. En deze aanmerking geldt ook de Revisoren, waar zij, naar mijne bescheidene meening met recht, worden berispt over zamenkoppelingen, ‘bij welke niet gesproken wordt over een schooltje voor kleine kinderen, maar over een klein schooltje’ (voor kinderen). Reeds dit, dat de regel hier in strijd komt met de duidelijkheid, moest zulke gedwongene woordkoppelingen zooveel mogelijk verbannen. Ik kan mij het geval niet denken, waarin men niet even goed kan spreken van den ‘beet van eenen dollen hond’ als van een
‘dollen-honds-beet.’ of ‘dollen-hondsbeet. Zulke aaneenhechtingen zijn niets anders dan groot misbruik van de lenigheid onzer taal. - Dat het schrijven van Noord-Holland en Noordhollandsch inconsequent is sta ik gaaf toe, maar volstrekt niet de apologie voor het eerste, daaruit ontleend, dat men, Noordholland schrijvende, ook Grootbrittannie zou moeten schrijven. Het eiland dat Schotland en Engeland bevat heet ‘Brittannië’ en wel een Brittannië, dat in tegenstelling met een ‘klein,’ den naam van ‘groot’ draagt; de naam is niet ‘Grootbrittannië’, maar ‘Groot-Brittannië.’ ‘En wat Noordholland betreft: toen Holland nog ééne provincie heette, administratief gesplitst in twee gedeelten,

{==225==} {>>pagina-aanduiding<<}
een noordelijk en een zuidelijk, schreef men teregt ‘Zuid-Holland’ en ‘Noord-Holland’, maar nu de grondwet er twee provinciën van gemaakt heeft, die de namen ‘Zuidholland’ en ‘Noordholland’ dragen, moet men er, dunkt mij, substantive en adjective, slechts één woord van maken even als ‘Noordbrabant.’ ‘Britschindië is even verkeerd als Britsch-indië zou zijn; ook Riojaneirosche is onzin, evenals Riojaneiro zou zijn. De stad heet eigenlijk San Sebastiao Rio de Janeiro, St. Sebastiaan aan de rivier Janeiro, want Alfonzo de Souza, die de baai Janeiro ontdekte, hield haar voor de uitmonding eener rivier (rio). Zoo ook Portaportsche: de stad heet niet Portaport, maar Port a Port.
De basterdwoorden - zeker een van de lastigste vaarwaters, vol klippen en banken. De ‘revisie der C en K, benevens de wapenschouwing over de Q, baarden den Corrector bij het nazien van der Revisoren arbeid groote teleurstelling. Geen wonder! Ieder moet hier wel op de eene klip verzeilen, om de andere bank te ontwijken. M.i. komt het ook hier weder niet aan op de uiterste gestrengheid, en ‘waar de woorden een te vreemd voorkomen zouden aannemen’ mag, dunkt mij, daarvan evenzeer bij de spelling van bastaardwoorden worden uitgegaan als bij de zamenkoppelingen, terwijl men te veel vergt als men de spelling van woorden die door dagelijksch gebruik als het ware een burgerrecht verkregen hebben, over dezelfde kam scheert als de kunsten dergelijke woorden welke hun vreemdelingschap niet hebben afgelegd - enkel om de flank niet in de war te sturen. Konsekwentsie - want zoo moet men schrijven als men ‘konsekwent’ en getrouw aan ‘koerant’ enz. wil zijn - is een gedrochtelijk woord, dat naauwelijks door iemand in bescherming zal worden genomen, maar dwaasheid acht ik het omdat men ‘consequentie schrijft, nu ook te dwingen om het zoo goed als Nederlandsche kwitantie, (mits men dan ook het meervoud zuiver Nederlandsch schrijft: tiën, niet gelijk de Vries en de Winkel opgeven, tiën of ties) met qu te schrijven. Zoo genaturaliseerd als kwitantie zijn quaestor, quartet enz. niet. Altijd blijft er in de spelling van bastaardwoorden iets willekeurigs over; want wilde men zich volkomen gelijk blijven, dan zou men, ‘uit vrees voor ‘den afgrond van kompozietsie en inkwiezietsie’ zich aan de oorspronkelijke vormen aansluitende tot het voorvaderlijke comptoir en Cabo de Goede Hoop moeten terugkeeren. Daarom late
men te dezen zooveel mogelijk ruimte, al ware het alleen omdat zel-
{==226==} {>>pagina-aanduiding<<}
den eene bepaling van het al of niet ‘bastaard’-karakter van een woord mogelijk is, naauwkeurig genoeg om splinterkijkers af te wijzen. Genealogisch zouden zelfs kerk en orgel, gember en rotting (in de beteekenis van stok, rotang Mal.) bij het vreemdenlegioen moeten overgebracht worden. Dat men in het Woordenboekje der nieuwe spelling declaraties en commissiën laat schrijven, wordt door den Corrector met het volkomenste recht berispt. Op zulke punten als het vermeervoudigen van die substantiven kon men zich gelijk blijven, en behoort het dus ook.
De hoofdletters. Niet zonder grond acht de Corrector het bedenkelijk, het voorzetsel van bij geslachtsnamen met een hoofdletter te schrijven; schrijft men Van den Berg, dan dient men ook wel Van Erp te schrijven - daarin heeft de Corrector gelijk; maar ongelijk, zoo ik wèl zie, met er uit af te leiden, dat men ten gevalle der eenparigheid dan ook moet schrijven De Helder, De Rijp, ‘misschien wel - voegt hij er bij - De Rijn, De Ardennen. In geenen deele: van den Berg en van Erp zijn namen, tot welke het van (of van den) onmiddelijk behoort. Laat men dus den naam in zijn geheel met eene hoofdletter beginnen - dat echter uitzonderingen heeft als: 't Hooft, 's Jacob - dan is er ten minste reden voor het kapitaal schrijven: Van, schoon ik er liever tegen dan vóór zou stemmen. En daarmede staan De Helder en Rijp gelijk - plaatsen die niet heeten: Helder en Rijp, waar men het lidwoord willekeurig heeft voor geplaatst, maar De Helder, De Rijp. De rivier daarentegen heet Rijn, niet De. Rijn; het woud Ardenne (Ned. Ardennen) niet De Ardennen. Den Haag, ook aangehaald, is geen naam; de stad heet 's Gravenhage, evenals eene vesting aan de Maas, in de wandeling altijd de Graaf genoemd, Grave heet. Ter Goes, Ter Gouw, Ter Veere, Gorkum, Woerkum (Woudrichem), Deutechom en meer andere plaatsnamen leveren voorbeelden van zulke
verbastering bij het uitspreken van plaatsnamen. - Voorts komt de Corrector weder met zijne tuchtroede van consequentie, waar de Vries en te Winkel (of De Vries en Te Winkel?) aan de woorden koning en kroon (in de beteekenis van koning) eene hoofdletter willen geven; hij beweert, dat men dan de woorden koningin, prins, troon ook niet wel met eene kleine aanvangletter kan schrijven, waarbij dan, al weder uit eerbied voor de consequentie, natie, volk, vertegenwoordiging en andere door hem opgenoemde woorden komen zouden. Liever dan al die offers aan de consequentie te brengen, zou ik uitgaan

{==227==} {>>pagina-aanduiding<<}
van hetgeen het Voorberigt van het Woordenboekje zegt: ‘Het doel der kapitale letters is den lezer te waarschuwen, dat het woord niet een gewoon naamwoord, maar een eigennaam is’ (bladz. L). En dan zie ik niet in, dat de woorden koning, burgemeester enz. eene kapitale voorletter noodig hebben, ook zelfs niet in ‘officieele bescheiden’, in welke de Corrector haar begeert, in tegenstelling met ‘den regel, dien hij in boekwerken en dagbladen in het algemeen zou wenschen gevolgd te zien’ - dus: in een koninklijk besluit, in het officiëel gedeelte eener courant ‘Koning’, in de nieuwstijdingen ‘koning’; dat volgt er onmiddelijk uit. Er zijn echter enkele gevallen, in welke men door den zamenhang tot eene kapitale letter als gedwongen wordt. Trouwens, in overeenstemming met de zooeven aangehaalde opmerking uit het ‘Voorbericht’, zou ik van meening zijn, dat woorden als de hier bedoelde alleen dan eene hoofdletter moeten hebben, wanneer zij in eene bepaalde beteekenis gebezigd worden: kerk als gebouw, Kerk als de christelijke gemeente; vertegenwoordiging als daad van plaatsvervanging, kamer als vertrek, Vertegenwoordiging, Kamer (ook Eerste en Tweede) als staatsligchaam; school als onderwijsgebouw, School als wetenschappelijke richting; raad als raadgeving, Raad als bestuursligchaam; bank als voorwerp, Bank als financiëele inrichting; maatschappij als zamenleving, Maatschappij als genootschap. De woorden koning en burgemeester verkeeren niet in dit geval, maar bij uitzondering zal men toch welstaanshalve dienen te schrijven:
‘De volksramp werd diep betreurd; de Koning ging voor met milde giften, de Regeering diende bij de Vertegenwoordiging een wetsontwerp in tot leniging’ enz.; daar hier, volgens den voorgeslagen regel, de woorden Regeering en Vertegenwoordiging eene hoofdletter moeten hebben, eischt de welvoegelijkheid, er den vorst ook een te geven. Gewis zullen ook hier altijd kleine inconsequentiën overblijven, maar dat kan niet anders en men moet ook in de taal de individuëele vrijheid niet te na komen. Tegenover de Vries en te Winkel verklaart de Corrector zich tegen het gebruiken van hoofdletters bij adjectiven van eigennamen; ik beken, dat rotlerdamsche peperkoek en fransche zijde in mijn oog zeer leelijke woorden zijn; vindt een ander ze mooi, over den smaak is niet te oordeelen; er zijn wel schrijvers, wier anti-hoofdletter-manie hen maandag en februari doet schrijven, dat toch beiden eigennamen zijn. De Corrector oppert weder eene consequentie-beden-
{==228==} {>>pagina-aanduiding<<}
king en wijst op de ongelijkvormigheid van ‘Christelijke, heidensche, Israëlitische en protestantsche bevolking’ - men kan die bedenking tegen hem omkeeren. ‘Grieksche en piëtistische leden dezer maatschappij’ is eene tegenstelling, die niet opgaat: het eene is een geheel ander adjectief dan het andere; zoo ook ‘Anglicaansche en bisschoppelijke kerk.’
Eindelijk geeft de Corrector nog eenige gansch niet ongegronde opmerkingen ter aanvulling der ‘Woordenlijst.’ Uitgaande van het denkbeeld, dat ‘de Lijst niet enkel - zooals Revisoren zeggen - een bloot practisch hulpmiddel is, maar voor het gros der Nederlandsche natie het eenige richtsnoer op het nieuwe taalkundige veld zal zijn’, zegt hij: ‘Zij moet derhalve, kan 't zijn, niemand die haar in handen neemt, verlegen laten; zij moet onzen volledigen taal-inventaris bevatten. Wel kan zij niet alle zamenstellingen behelzen; maar toch mogen de meest gemeenzame, zoowel als de in eenig opzicht twijfelachtige, er niet in ontbreken.’ De Corrector verlangt b.v. dat de Woordenlijst aanwijze wat men moet schrijven, grondwetschennis, dan wel grondwetsschennis, en hij voegt er bij: ‘het is daarom ook onmisbaar, dat al de nieuwe adverbiale verbindingen en koppelingen, kortom alle woorden in de Lijst gevonden worden, die wijziging of regeling ondergaan hebben.’ Hij verlangt, dat het naslaan der Woordenlijst niet onzeker late over het al dan niet aaneenschrijven van woorden als daartegenover, inderhaast enz., over de spelling club of klub, enquête, district en dergelijke. Noodzakelijk is voorzeker zulke lexicale aanwijzing waar de taalregels onzeker laten; maar er ware toch geen einde aan, indien een Woordenboekje als het hier bedoelde zou moeten voorzien in volslagen onkunde op het taalgebied. Ook hier is de middelweg de beste, ja de eenige goede, maar tevens verreweg de moeilijkste, en waar men met de cischen van den Corrector instemt, moet men toch ook toegeven, dat het niet mogelijk is alle vragen te voorzien en alle eischen te bevredigen. Wat de Corrector bedoelt met het ontbreken der namen van
vele bloemen, is mij niet helder. Hij noemt als voorbeelden eenige botanische, Latijnsche of Grieksche namen: balsamina, cactus, camelia enz.; maar al meent men het denkbeeld van een Nederlandsch Woordenboekje nog zoo ruim, dan zullen toch wel altijd eigenlijk Latijnsche en andere woorden er buiten moeten blijven, al worden zij eene enkele maal door

{==229==} {>>pagina-aanduiding<<}
Nederlanders gebruikt en veelal verkeerd geschreven, gelijk met orang oetan het geval is; of zou de Corrector ook willen, dat demiurgus of demioergos in het Woordenboekje stond, en parallaxix opdat men niet schrijve paralaxis? Zou hij, om slechts ééne zaak te noemen, misvatting in het spellen der namen van de hier te lande bekende fijne wijnen hebben willen voorkomen door aan al die chateau's en clos' eene plaats in het Woordenboekje in te ruimen, even zoo goed als aan een oleander en een rhododendron? C'est un peu trop fort. En vooral ook beklaagt zich de Corrector over het missen van aanwijzingen tot het spellen van geografische namen: Andalusië of Andaluzie, Mainz of Mentz, Teems of Theems en ontelbare andere. Hij verlangt niet, dat Revisoren het geheele geografische woordenboek van Kramer hadden opgenomen - maar wat dan? Twee dingen: Vooreerst ‘al die stedennamen, waarvan vele, naar 't schijnt, het bestaan eener geijkte Hollandsche spelling ignoreeren’; AEgypte of Egypte - maar wordt het eerste wel ooit anders dan ten opzichte van het Nijlland der oudheid gebezigd? Strassburg of Straatsburg - het eerste zal men wel nooit in eenen Nederlandschen volzin aantreffen. En wat ook deze en de overige aangaat: zoo ver strekt zich de bestemming van eene Woordenlijst ter aanwijzing der spelling ten behoeve der Nederlandsche natie niet uit. Ten tweede: ‘zou de Woordenlijst tot een degelijk richtsnoer moeten verstrekken voor de spelling der namen van dat tal van Oost-Europeesche, Aziatische en andere landen, steden, gebergten en wateren, die men soms
op vier of vijfderlei, en zóó uiteenloopende wijze gedrukt ziet, dat velen ter naauwernood op de gedachte komen, dat er van dezelfde plaatsen of punten sprake is.’ Nu begint de Corrector wat al te wijd te gapen; hadde hij zich bepaald bij geografische namen in Nederland en zijne overzeesche bezittingen, dan zou er zien misschien nog iets van hebben laten zeggen, en ik begrijp ook niet van waar het komen mag, dat Zutfen (zoo willen de Revisoren, maar de ph zal zich zoo gemakkelijk niet laten verbannen) van alle Nederlandsche steden en dorpen alleen de eer geniet eener spelling-aanwijzing; Roosendaal wordt op 16 verschillende wijzen geschreven. Overigens heeft de arbeid der Commissie ad hoc eenen uitslag gehad, niet aanmoedigend voor anderen. Maar die Oostersche namen - 't is meer dan zooals de Corrector het noemt ‘een netelig vraagstuk’, 't is eene bepaalde onmogelijkheid geëischt, als men, 't zij van de ‘vertegen-
{==230==} {>>pagina-aanduiding<<}
woordigers van het taal- en letterkundig kongres’, 't zij van iemand anders vergt, een einde te maken aan de ‘op dit gebied heerschende en nog steeds toenemende spraakverwarring’, door, niet gelijk ‘de aardrijkskundige woordentolken’, de verschillende spellingen op te geven, maar door ‘zich partij te stellen’, m.a.w. te zeggen: zóó moet het zijn. Hier verraadt de eisch eene volslagene onkunde, zooals ik ze bij den schranderen Corrector niet zou hebben gezocht. De zaak is niet mogelijk. Voor zoover de bedoelde namen ontleend zijn uit die oostersche talen, welke geen vocalen schrijven, blijft er altijd veel willekeurigs over, als men eenen naam in ons letterschrift overbrengt. Dientengevolge heeft zich ook ten opzichte van sommige bijbelsche eigennamen eene traditioneele, maar bepaald verkeerde spelling ingedrongen. In het Hebreeuwsch volgens de gewone punctuatie
staat geen Rebekka, maar Ribka, geen Jeremia, maar Jirmiahoc, en zoo meerderen. Dat is reeds eene oorzaak van onzekerheid. Er komt bij, dat op de plaats zelve een naam op verschillende wijze wordt uitgesproken. De naam der stad Timboctoe wordt anders uitgesproken door de Sonrhay's, anders door de Taboe's, anders door de Aribindeezen, anders door andere, daar komende of in den omtrek wonende Afrikaansche volksstammen, en vandaar dat het woord ook wordt geschreven: Tombucto, Toemboctoe, Tombut enz. Wie zal nu als wetgever optreden en zeggen: zóó en niet anders moet het in een Nederlandsch geschrift staan? Eindelijk heb ik allen mogelijken eerbied voor de Nederlandsche taalkennis der ‘vertegenwoordigers van het taal- en letterkuudig congres’; maar zij zelven zullen de eersten zijn om te ontkennen, dat zij bevoegd zouden wezen de spelling te bepalen van woorden, die uit het Arabisch, Perzisch, Malabarsch, Javaansch, Maleisch, Chineesch, Japansch en wat niet al meer! in ons letterschrift worden overgebracht. Ten deele geldt dit ook den allerlaatsten eisch des Correctors: de mannelijke en vrouwelijke voornamen, vooral die van vreemden oorsprong. In één opzicht althans ware te dezen eenparigheid eene hoogst wenschelijke zaak: althans, mij is een voorbeeld bekend van verbazenden omslag van stukken en verklaringen, door zekeren ambtenaar van den Burgerlijken stand noodig geacht, zou hij het waagstuk ondernemen een huwelijk te voltrekken, terwijl de bruidegom in een der benoodigde stukken Jozef, in een ander Joseph heette, de bruid in het eene Elisabet, in het andere Elizabeth.

{==231==} {>>pagina-aanduiding<<}

Doch - claudite rivos; het belangrijke van het onderwerp strekke ter verontschuldiging, zoo niet zelfs ter rechtvaardiging van de uitvoerigheid dezer beoordeeling van eene brochure, naauwelijks meer dan tweemaal zoo groot als hetgeen ik er over schreef. De zich noemende Corrector geeft, gelijk men er uit heeft kunnen zien, eene menigte wenken en ‘opmerkingen’, die van grondig nadenken en helder oordeel getuigenis dragen. Eischt hij - aldus zouden we toch het gegeven verslag kunnen resumeeren - hier en daar wat niet gegeven kan of behoudens eene altijd noodwendige vrijheidlating niet moet gegeven worden, veel is er ook in het stukje, dat de behartiging van de uitgevers van het Woordenboekje, de heeren de Vries en te Winkel, ten volle verdient. Voor zoover het de opname der toepassing van hunne grondregelen geldt, zullen zij gewis bij eene tweede uitgave van de ‘Woordenlijst’ aan onderscheidene verlangens van den Corrector kunnen voldoen; minder stel ik er mij van voor, in zoover het aanmerkingen op en bedenkingen tegen die grondregelen zelve geldt. Die grondregelen trouwens vloeien voort uit veeljarige, naauwgezette studie; het laat zich naauwelijks als mogelijk denken, dat vele der door den Corrector gemaakte bedenkingen niet zouden zijn opgekomen bij de taalstudiën der mannen, die het als tot hun levenstaak gesteld hebben, de taal op wetenschappelijke gronden te regelen en de uitkomsten hunner nasporingen ook in eene te dagelijkschen gebruike bestemde ‘Woordenlijst’, maar vooral in een groot ‘Woordenboek’ neder te leggen. Waar zij daaromtrent eenen anderen weg gevolgd zijn, dan de door den Corrector verlangde, mag men het er voor houden, dat de keuze van dien weg het wetenschappelijke resultaat is van eene studie, die zeker te vast staat om door enkele bedenkingen te worden doorgeschrapt. Om derhalve aan de door hen aangenomen spelling
zooveel mogelijk ingang te verschaffen, ware het misschien niet kwaad, zoo Revisoren zich verledigen wilden om de redenen open te leggen, om welke zij gedaan en aangenomen hebben wat de Corrector - en misschien velen met hem - van oordeel zijn, dat zij niet hadden moeten doen en aannemen. Dat de ‘nieuwe spelling’ in haar geheel algemeen zal gevolgd worden, geloof ik heden nog niet; maar zij zal het zeker te meer, naarmate beter blijkt van het ongegronde der bedenkingen tegen haar. En van die zijde is het gansch niet overtollig, dat de heeren de Vries en

{==232==} {>>pagina-aanduiding<<}
te Winkel hunne stem te dezen doen hooren. Zij zijn ver van de hooghartigheid om dit beneden zich te rekenen; de zaak voor welke zij ijveren eischt de meestmogelijke klaarheid, en waar ik, met velen, mijnen goeden wil betuig, om, bij gebreke aan kunde om te onderrichten, daarentegen onderricht te worden, moge de bovenstaande recensie, is het niet wat stout gesproken, hiertoe medewerken.
H.M.C.v.O.
WERKEN OVER ONDERWIJS EN OPVOEDING. Schoolboeken, enz.
Een aantal schoolboeken of werken het onderwijs betreffende werden mij achtereenvolgens ter aankondiging door de redactie van dit tijdschrift toegezonden, zonder dat ik, hoewel ze in den regel na de ontvangst onmiddellijk doorbladerende, tijd konde vinden er een geregeld verslag van te geven, zoodat ik mij thans wel zal moeten bepalen zoo kort mogelijk het een en ander omtrent mijne bevindingen, na de ontvangst bij dat doorbladeren aangestipt, en later bij eene meer aandachtige inzage opgeteekend, mede te deelen. Van het zoeken en vorschen naar kleine onnauwkeurigheden, die men toch in de beste werken, zoo men maar ijverig zoekt, meestal kan vinden, zal men weinig sporen ontdekken. Trouwens, tijd en lust ontbraken mij daartoe. Een ander zal dan ook wel die taak reeds hier of daar verricht hebben.
Het stapeltje dat naast mij ligt overziende, valt mijn oog op een paar tijdschriften, t.w. het ‘Driemaandelijksch Tijdschrift voor Onderwijs’ onder redactie van den heer J.C. Neurdenberg en andere hoofdonderwijzers te Rotterdam, en het ‘Nederlandsch Tijdschrift voor de praktische beoefening van de fransche, de engelsche en de hoogduitsche taal en letterkunde, uitgegeven te Tiel.
De beide eerste nummers van het tijdschrift van den heer Neurdenberg c.s. werden in de Letteroefeningen van Mei 1865 aangekondigd en de verschijning daarvan met ingenomenheid begroet. Er mogen wel is waar sommigen zijn, die niet gaarne zien, dat onderwijzers als schrijvers optreden en meenen dat zij daardoor van hunne werkzaamheden in de school worden afgetrokken, of zelfs in de school de pen hanteeren, niet tot het schrijven van voorbeelden, het verbeteren van opstellen of iets dergelijks, maar tot het neêrschrijven hunner tijdschriftof dagblad-artikelen of tot het corrigeeren van drukproeven; - ik, die het voorrecht heb onderwijzers te kennen, wier werkzaamheden en deugdelijkheid in de school van hun auteurschap daar

{==233==} {>>pagina-aanduiding<<}
buiten niet het allerminste te lijden hebben, geloof niets van al die verwijten en bedenkingen, doch meen dat een onderwijzer, die grondig over zijn vak weet te schrijven, daarmede een goed en nuttig werk verricht. Het redigeeren van een zoo degelijk paedagogisch tijdschrift als het hier besprokene, meen ik onder die goede en nuttige werken te mogen rangschikken; eene inzage van de, na de vorige aankondiging, verschenen nummers (het 2de stuk van den 3den jaargang ligt reeds voor mij) zal dat oordeel rechtvaardigen; eene bespreking van al de in die nummers verschenen artikelen zal wel niemand van mij vergen; gaarne wil ik echter eene uitnoodiging door de redactie in eene inleiding tot haren derden jaargang gedaan, meer algemeen bekend maken en zooveel mogelijk ondersteunen; die uitnoodiging geldt: ‘iedereen die over opvoeding en onderwijs iets in 't midden te brengen heeft’ en heeft ten doel ‘haar tijdschrift met zijne bijdragen te begunstigen’. De redactie wenscht hierin meer ondersteuning te ontvangen en laat het, van gevoelen zijnde dat de spelling eene zeer ondergeschikte zaak is, aan een ieder vrij om Siegenbeek of wel de schrijvers van het woordenboek te volgen. Ook zij, die van de redactie in gevoelen verschillen, behoeven niet te schroomen hunne bijdragen iu te zenden, daar deze zich alleen in zekere mate het oordeel over het gehalte en den toon der ingezonden stukken voorbehoudt.
Door het gehoor geven aan dezen wensch, zal men - mits de redactie niet al te toegeeflijk zij met de opname van het ingezondene - veel kunnen bijdragen om onze volksschool zoo te doen zijn als ze in den 2en jaargang in een stuk getiteld: ‘Welke zijn de gebreken, die het tegenwoordig schoolonderwijs nog aankleven en welke middelen zijn aan te wenden, om die te herstellen?’ beschreven wordt.
Die ideale school, ze bestaat helaas niet, de schrijver heeft ze in een droom voorgesteld, doch niet zóó dat het ideaal onbereikbaar zoude zijn. Een ieder stelle zich een ideaal voor oogen, streve met zijne beste krachten er naar, het te bereiken, en het zou wonder zijn zoo er niet veel goeds tot stand werd gebracht, al mocht het ideaal niet geheel verwezenlijkt worden.
Moge een der idealen, welke ik aan de redactie toedicht, t.w. het leveren van een uitstekend tijdschrift voor onderwijs, verwezenlijkt worden; zij streeft naar dat ideaal en heeft het reeds zoover gebracht dat zij aanzijn heeft geschonken aan een

{==234==} {>>pagina-aanduiding<<}
goed en nuttig ‘tijdschrift;’ men moge van tijd tot tijd een artikel aantreffen dat misschien zoo er meer algemeene medewerking ware geweest, in de portefeuille ware gebleven, het gehalte van het geheel kan den toets der kritiek doorstaan.
Van geheel andere strekking is het tweede hierboven genoemde tijdschrift. Dit verschijnt evenzeer bij driemaandelijksche afleveringen, doch is voor een meer beperkten kring van lezers bestemd. Terwijl het eerste tijdschrift zich op paedagogisch terrein beweegt, heeft dit de bevordering van de kennis der (om met de wet op het lager onderwijs te spreken) levende talen, t.w. Fransch, Engelsch, Duitsch, ten doel. Vroeger (Letteroefeningen Mei 1865) heb ik aangetoond, hoe sommige inzenders met geleende veeren pronkten. Gebeurt dit nu nooit meer? Ik zoude het niet stellig durven verzekeren; 't komt me echter voor, dat hierin verbetering te bespeuren is; in de laatste nummers zijn er, zoo ver ik zie, geen sporen van. De duitsche synoniemen in het laatste nummer (9e jrg. no. 4) voorkomende, heb ik echter nog niet met Eberharts, Deutsche Synonymen vergeleken. Onlangs las ik ergens, ik herinner mij niet waar, eene beoordeeling van dit tijdschrift, waarin aanmerking werd gemaakt op het opnemen van groote stukken, zooals Milton's Paradise lost, Goethe's Faust, waarin, zoo ik mij wel herinner, behalve sommige opmerkingen over de aanteekeningen van de inzenders, het plaatsen van dergelijke stukken in dit tijdschrift minder goed werd gevonden; ik zie er echter eene zeer goede zijde in en wel voornamelijk dat velen, vooral jeugdige onderwijzers, er toe geleid kunnen worden eenige der meest klassieke dichtstukken onzer naburen met een kritisch oog te beschouwen en bij de daarin voorkomende moeielijkheden, waarover men anders zoo gaarne bij de lezing heen glijdt, te blijven staan. De vele jaargangen door dit tijdschrift beleefd, wij hebben nu al den negenden jaargang van de tweede serie, is voor het overige bewijs genoeg dat het, bij ons onderwijzend personeel in de (3) levende talen, bijval vindt.
Nuttig is het zeker; ook somtijds amusant, men leze slechts in nors 2 en 3 van den negenden jaargang de stukjes getiteld: Une Erreur qui n'ira pas à la postérité van den heer Delinotte en het antwoord daarop van den heer van der Hoeven: Une Critique qui n'a rien de judicieux; wie van hatelijkheden houdt, vindt daar zijne gading.

{==235==} {>>pagina-aanduiding<<}

Genoemde heer van der Hoeven, wien de heer Delinotte verwijt geen goed fransch te kunnen schrijven en die door hem genoemd wordt ‘un certain monsieur van der Hoeven, qui aurait bien mieux fait de se tenir tranquille,’ is de bekende Instituteur te Hoorn, aan wien wij verschillende schoolboeken voor de zoogenaamde fransche scholen te danken hebben en een oude kennis der Letteroefeningen (Febr. 65). Thans ligt er weder een werkje van zijne hand voor ons, getiteld:
Le guide de la conversation française, destiné aux écoles d'instruction moyenne en Hollande; Amsterdam, J.M.E. Meyer. 1866; 219 bl. ƒ 0.75.
De inrichting van dit boek komt mij zeer doelmatig voor en van beter allooi dan vele fransche schoolboeken (ook beter dan sommige andere werkjes van den heer v.d. H.) en is bestemd voor leerlingen die de eerste moeielijkheden der vreemde taal overwonnen hebben, m.i. zeer geschikt voor de middelste, misschien ook voor de hoogste klasse onzer fransche scholen. Het doel van den schrijver is, den leerlingen het spreken der fransche taal te leeren, waartoe eene rijke woordenkennis een onmisbaar. vereischte is; het van buiten leeren van woordenlijsten is een droog werk, geschiedt door de scholieren met tegenzin en moeite, het geleerde wordt bovendien spoedig vergeten. ‘Ce n'est que par des répétitions sans fin’, zegt de schrijver, ‘que ces mots isolés deviennent leur propriété. Est-cc l'infidélité de la mémoire qui nécessite ces répétitions? Je ne dis pas non; mais je prétends que leur mémoire trouvera un auxiliaire dans les rapports étymologiques, une cohérence par laquelle l'un mot est le moyen mnémonique de l'autre. En classant des familles de mots, en faisant connaître la signification des particules initiales et finales, on vient plus rationnellement en aide à la mémoire.’
Volgens dit stelsel te werk gaande en verder het bekende werkje ‘English as it is spoken’, voor oogen houdende, heeft de schrijver eerst korte zinnen gegeven, waarin dezelfde woorden in al hunne verschillende beteekenissen voorkomen, onder het algemeene opschrift: ‘Rapports étymologiques,’ hetwelk doorgaat tot bl. 38; behandelt vervolgens de ‘particules initiales’, daarna de ‘Mots formés de noms de nombre grees ou latins’ en eindelijk de ‘Dérivations au moyen de terminaisons’, om ten slotte de laatste 100 bl. te wijden aan eene ‘Phraséologie familière’,

{==236==} {>>pagina-aanduiding<<}
een twintigtal ‘Causeries’ en een niet onaardig verhaal getiteld: ‘Une journée de bonheur’.
Deze indeeling komt mij zeer praktisch voor en maakt het boek voor den leerling minder vervelend.
Hetzelfde zoude ik niet durven verzekeren van L'Echo de Paris. Eene verzameling van fransche spreekwijzen, in geregelde gesprekken, zooals zij in de samenleving in Frankrijk dagelijks kunnen gehoord worden; vervaardigd door Dr. Ferdinand Fliessbach. Naar de tiende vermeerderde en verbeterde uitgave voor Nederlanders bewerkt, en van eene volledige woordenlijst ter vertaling voorzien. Amsterdam, C.L. Brinkman. 1866, 267 bl. ƒ 0.75.
De titel is langdradig, de inhoud niet minder, 't is waarlijk om medelijden te hebben met de scholieren, die dit dikke boek al vertalende moeten doorworstelen. Eene verkorting van dit naar den naam des schrijvers te oordeelen, voor duitsche kinderen bestemde schoolboek, ware misschien voor onze nederlandsche jeugd niet ongeschikt geweest, ik vrecs echter zeer voor den nederlandschen bewerker, dat zijn wensch dat hij geen noodeloozen, maar een doelmatigen arbeid verricht moge hebben, en dat dit uit het debiet moge blijken, vervuld zal worden, hoewel de uitgever door een flinken druk, vrij goed papier, een netten omslag en lagen prijs het zijne heeft gedaan om dat debiet te bevorderen.
Deze beide boeken waren vooor hoogere klassen bestemd, nu nog een woord over een boekje getiteld:
‘Allereerst fransch lees- en lesboekje, door B.M. Kool van Kasteel. Rotterdam, W.L. Stoeller. 1866. 115 bl. ƒ 0.50.
Ik was waarlijk van meening dat er reeds meer dan genoeg dergelijke lesboekjes bestonden; dat de schrijver van een ander oordeel is, blijkt door de uitgave van dit boekje. Zijne redenen daarvoor geeft hij in zijn ‘Voorberigt’ aldus aan. ‘Dit boekje is 't resultaat van eene poging om 't allereerste onderwijs in 't Fransch minder dor en geesteloos te maken, dan schrijver 't tot zijn leedwezen in al de hem bekende rudimentaire lees- en leerboekjes of boeken steeds gevonden heeft. De acht- à tienjarige leerlingen vertrouwelijk te maken met het nieuwe leervak, er hun belangstelling voor in te boezemen’ enz. enz. enz. - ‘ziedaar de eischen, waaraan de zamensteller van dit boekje heeft getracht, zooveel in hem is, te beantwoorden.’
Of hij daarin geslaagd is, of zijn boekje uitmunt boven alle andere rudimentaire lees- en leerboekjes der fransche taal, dit laat

{==237==} {>>pagina-aanduiding<<}
ik liever ter beslissing aan de collega's van den heer Kool van Kasteel over; zoo hij niet te veel heeft beloofd, dan moet zijn boekje spoedig alle anderen verdringen. Hoe dit ook zijn moge, ik hoop van harte, dat er zeer weinig achtjarige leerlingen vertrouwelijk zullen worden gemaakt met dit leervak; waarlijk vóór den 10- of liever 12jarigen leeftijd moest geen kind op eene Fransche school komen. Dit boek is overigens bepaaldelijk voor de ‘lieve kleinen’ bestemd, hoor slechts de eerste les: ‘Lisons mes petits amis (mes petites amies.) Le petit livre a été écrit tout exprès pour vous. Lisez et écrivez le hollandais et le francais que vous y trouverez. Courage et bonne volonté seulement.’ Tweede les: ‘Un ami, Une amie. petit, écrit, décrit’ enz. Verbeeldt u een hollandsche 10jarige jongen, die dát moet lezen en die dan op den koop toe het nog niet eens ‘dor en geesteloos’ mag vinden!
Ook voor het Duitsch heb ik een paar boekjes voor mij, beide dit jaar uitgegeven door C.L. Brinkman te Amsterdam en getiteld: a. Sammlung der vorzüglichsten grammaticalischen Regeln der hochdeutschen Sprache von H. de Geus und J.W. Jansen. Zweite umgearbeitete und mit der deutschen Orthographie vermehrte Auflage. 118 bl. ƒ 0.30.
b. Verzeichnisz der Hauptwörter oder Substantive der deutschen Sprache, mit Angabe der Biegung, Mehrzahlbildung, des Umlauts und des Geschlechts. bl. 110 ƒ 0.40.
Bovengenoemde grammaire heeft eene deugd welke weinig duitsche boeken bezitten, t.w. beknoptheid, welke in dit geval aan de bruikbaarheid en deugdelijkheid geen afbreuk schijnt te doen.
Het tweede boekje is zeer onvolledig, zooals reeds op de eerste bladzijde blijkt; woorden beginnende met Abg, Abr, Ada, Add. ontbreken daar geheel. Wanneer dit het eerste werkje van dien aard ware, kon dit er misschien door, nu zal men wel liever een boekje koopen dat men niet te vergeefs raadpleegt.
Voor het gebruik bij het onderwijs in de Engelsche taal is mij ter beoordeeling toegezonden een onlangs (1866) bij de erven D.H. van der Scheer te Assen uitgekomen boekje, getiteld: A selection from the English Novelists of our century, with notes by S. Wagenaar, Lecturer at the Assen Municipal Gymnasium. First part. Prijs ƒ 1.20.
Eene beoordeeling van een dergelijk werkje is zeer moeielijk, vooral daar wij nu nog maar met het eerste gedeelte daarvan

{==238==} {>>pagina-aanduiding<<}
kennis kunnen maken; bovendien heeft men hier niet zoo zeer met den inhoud zelven te doen, als wel met de keuze van stukken. In dit eerste gedeelte heeft de heer Wagenaar fragmenten geplaatst ontleend aan de werken van Miss Edgeworth, Sir W. Scott, W. Irving, Cooper, Warren, Wilson, Th. Hook, Bulwer, Marryatt. Of zijne selection op eenige juistheid en volledigheid aanspraak zal kunnen maken, moet later bij het verschijnen van het tweede gedeelte blijken. Elke schrijver wordt ingeleid ‘met eene aanhaling uit eenigen Engelschen auteur over de letterkunde,’ waarbij de schrijver gewoonlijk eene lijst der voornaamste werken voegt; hieraan ontbreekt echter wel eens iets, zoo vind ik onder de werken van Bulwer niet vermeld: What will he do with it?’ en ‘A strange story’ beide overigens welbekende werken. Met ‘notes’ of aanteekeningen heeft de verzamelaar zijn boek niet overladen; trouwens zijn ze in den regel niet van dien aard of clkeen, die eene acte heeft verkregen als onderwijzer in de engelsche taal, moet ze best kunnen missen. Of er bepaald behoefte is aan een werkje als deze verzameling zal het debiet spoedig leeren. Mogen in elk geval deze uittreksels dezen en genen opwekken met de werken der genoemde schrijvers nader kennis te maken.
Van het bovengenoemde zestal boeken op vreemd taalgebied is de overgang geleidelijk tot de:
Nederlandsche Spraakkunst voor de hoogste klasse der lagere scholen; door D.W. Bosch, Dz. 112 bl. ƒ 0.30, mede bij den heer Brinkman uitgegeven.
Dit werkje, waarin de nieuwe spelling wordt gevolgd, is vrij uitvoerig gerecenseerd in 't Weekblad voor Hooger, Middelbaar en Lager Onderwijs van 3 Nov. jl. Het in dit Weekblad uitgesproken oordeel is, behoudens enkele bemerkingen, gunstig, een oordeel waartegen ik geen bezwaar heb. Is er echter al weder behoefte aan eene spraakkunst? De nederlandsche spraakkunsten en de vaderlandsche en algemeene geschiedenissen verdringen elkander tegenwoordig; de geschiedenissen verschijnen meestal in den vorm van leesboeken, zooals:
Leesboek voor de algemeene geschiedenis, voor de hoogste klasse der lagere school, door J.G. Vriese, Hoofdonderwijzer te Zwolle. Zwolle 1864. 132 bl. prijs ƒ 0.30.
Hoewel wegens inhoud en prijs zeer geschikt voor een leesboek op de lagere school, zoude ik geen onderwijzer aanraden dit

{==239==} {>>pagina-aanduiding<<}
boekje op zijne school in te voeren, zoo lang daarvan niet eene veel verbeterde uitgave bezorgd zij. Dat de oude spelling daarin gevolgd wordt, zal misschien menigen onderwijzer reeds van het gebruiken van dit boekje terughouden, doch menig ander zal het wellicht juist om die reden verkiezen; dit bedoelde ik dan zooeven ook minder; maar een voornaam vereischte voor een schoolboek is, dat het niet krioele van druk- en taalfouten. Eene zorgvuldige correctie is noodig om dit boekje daarvan te zuiveren, men oordeele naar enkele aanteekeningen:

op bl. 11, 9e regel v.o.	staat: vervaardigt	lees: vervaardigd.
op bl. 81, 9e regel v.o.	staat: an	lees: van
op bl. 86, 18e regel v.o.	staat: he	lees: hen
op bl. 86, 10e regel v.o.	staat: weer heroverden	lees: heroverden
op bl. 86, 5e regel v.o.	staat: oorlo	lees: oorlog
op bl. 86, 2e regel v.o.	staat: pacifiatie	lees: pacificatie
op bl. 87, 5e regel v.o.	staat: pacficatie	lees: pacificatie

Met de interpunctie en de hoofdletters wordt soms vreemd omgesprongen. Van het laatste een staaltje; op eene halve bladzijde (88 v.o. en 89 v.b.) komt het woord ‘Hugenoten’ viermaal voor, en wel tweemaal met, tweemaal zonder hoofdletter. Op laatstgenoemde bladzijde vindt men weder eene afzichtelijke taalfout, of liever drukfout, want de schrijver is een te kundig onderwijzer om dergelijke fouten te maken, daar leest men: ‘een burgerkrijg enz. barste uit.’ Deze enkele grepen, het lustte mij natuurlijk niet het geheele boek te corrigeeren, bewijzen de gegrondheid van mijn beweren. Overigens laat het boekje zich met genoegen lezen, het is den schrijver werkelijk gelukt ‘de voornaamste lichtpunten’ (ook de schaduwzijden) der algemeene geschiedenis te doen uitkomen, zonder het verband uit het oog te verliezen.
Niet bepaaldelijk voor de lagere school, maar wel volgens het titelblad: ‘bestemd tot zelfoefening en ten gebruike bij het onderwijs’ is een werk van den heer T. Knuivers, onder den titel: ‘Leerboek van de Geschiedenis des Vaderlands’ te Groningen, bij L. van Giffen in 1865 uitgegeven; 218 vrij compres gedrukte bladzijden voor ƒ 1.25 is niet te duur, te meer daar de vaderlandsche geschiedenis in dit boek op eene aangename en onderhoudende wijze behandeld wordt. Blijkens het ‘Voorberigt’ is dit leerboek ‘in zekeren zin een uittreksel uit de grootere handleiding, die vroeger bij den uitgever J. Oomkens te Groningen

{==240==} {>>pagina-aanduiding<<}
het licht zag’ doch is het ‘meer dan een louter excerpt of verkorting der bedoelde handleiding.’ De heer Knuivers heeft de fout vermeden, waarmede zoovele ‘Vaderlandsche geschiedenissen’ behebt zijn, t.w. het uitspinnen van het grafelijk tijdperk ten koste der latere gebeurtenissen. Het geheele boek is in negen hoofdstukken verdeeld, de beide eerste hoofdstukken (14 bl.) brengen ons tot de erfelijkheid der groote leenen, de beide volgende tot de afzwering van Filips; het 5e hoofdstuk behandelt de jaren 1581-1648, terwijl de drie laatste hoofdstukken ons met de verdere lotgevallen onzer republiek bekend maken en het laatste hoofdstuk de gebeurtenissen in het koningrijk Nederland van 1815-1849 in korte trekken schetst.
Ook in dit boek is nog de oude spelling gevolgd, behalve met het woord ‘regeering’ dat in het laatste gedeelte steeds met ee wordt gespeld. In eene noot aan het einde van het voorbericht zegt de schrijver: ‘Moesten wij eerst thans ons werk beginnen, wij zouden bij voorkeur de nieuwe spelling hebben gebezigd in plaats van die van Siegenbeek en Weiland, waaraan wij in den regel getrouw zijn gebleven. Van het begin af, leze men: regeering, in plaats van regering.’ Waarom met dit eene woord eene uitzondering moest worden gemaakt, is mij niet duidelijk geworden; ook vat ik niet, waarom de schrijver nimmer het lidwoord voor een vrouwelijk zelfstandig naamwoord verbuigt; ‘een inleiding’, ‘zijn nieuwe echtgenoot’ enz. staat niet mooi. Enkele onnauwkeurigheden en minder sierlijke uitdrukkingen, zooals het op bl. 63 voorkomende, ‘en voerden hem (graaf Arnoud) half naakt gekleed over het ijs’ zijn reeds elders aangestipt, ik mag mij van het uitpluizen daarvan dus ontslagen rekenen.
Met nog eenige leesboeken in den waren zin des woords wil ik dit overzicht besluiten. Bovenaan plaats ik: ‘Het gouden tijdperk der Nederlandsche Letteren. Bloemlezing uit de werken der voornaamste schrijvers uit het begin der XVIIe eeuw, met inleiding en ophelderende aanmerkingen; een leesboek voor de hoogste klasse der lagere scholen door L.Th. Zeegers. Amsterdam, Weijtingh en Brave. 1866, 180 bl. ƒ 0.75.
Juist wilde ik de aankondiging van dit boek beginnen met de opmerking, dat het niet voor de lagere scholen bestemd was, toen mijn oog viel op het titelblad, waar de woorden: een leesboek enz. met groote letters te lezen staan. Ik behoud dus mijne opmerking voor mij, doch moet er eene aanmerking van

{==241==} {>>pagina-aanduiding<<}
maken, daar ik niet geloof dat de scholieren eener lagere school, zelfs niet zij die in de hoogste klasse zitten, van sommige stukken veel zullen maken; e.g. op bl. 109:

‘Mit sietmen de wortelteef Trijn Dubbeldin van Bunschooten: 
Wat selje hebben, liestentje! pynsternacklen, bietwort'len of kroten? 
Kyck: dat hartjen is esloten! ik heb warmisje en groen toekruytje daerby, 
En Horense wortelen en raepjes, se smaeken as emmer-appelen en rysen bry. 

Een staaltje uit velen! Hoe nuttig het ook zijn moge, dat onze jeugd kennis make met de pennevruchten van onze voorouders, gaat het toch wat ver zelfs aan de hoogste klasse eener lagere school een leesboek te geven, waarin van begin tot eind niets dan Oudhollandsch voorkomt. De schooljeugd is in den regel nog niet zóó vast in de leer onzer vaderlandsche spelling, vooral nu de spelling van de Vries en te Winkel er bij komt, dat zij zonder gevaar met eene verouderde spelling in aanraking kan gebracht worden. Dit nu is de eenige aanmerking, welke ik op dit boek van den heer Zeegers te maken heb; het is een uitstekend nuttig boek, eene goede keuze van fragmenten en stukken bevattende uit de werken van Hooft, Huygens, Bredero, Vondel en Cats, en kan zeer goede diensten bewijzen om de kennis onzer klassieken te bevorderen, mits men het gebruike, niet op gewone lagere scholen, maar op hoogere burgerscholen, of op scholen voor meer uitgebreid lager onderwijs, alsmede voor kweekelingen en hulponderwijzers. Ook menschen van meer gevorderden leeftijd zullen met genoegen dit boek ter hand nemen, en daardoor tevens hunne maar al te dikwijls zeer gebrekkige kennis onzer vaderlandsche auteurs vermeerderen.
Bepaaldelijk kunnen de volgende 4 boekjes onder de schoolboeken, waartoe ze bestemd zijn, worden gerangschikt. De titels zijn: Stofgoud. Weinig en veel, saamgelezen van eigen en vreemden bodem ten dienste der Volksschool door L. Leopold, Onderwijzer aan 's Rijks-Kweekschool voor Onderwijzers te Groningen. Groningen, J.B. Wolters. 1866. 152 bl. prijs ƒ 0.30.
Leeringen en Voorbeelden. Leesboek voor de Scholen, door A.A. Holst, Hoofdonderwijzer aan de Openbare Armenscholen te Amsterdam. Te Amsterdam, bij C.L. Brinkman. 1866. 192 bl. prijs ƒ 0.35.

{==242==} {>>pagina-aanduiding<<}

Onze omgeving. Leesboekje voor de laagste klasse, door J.C. Sander, hoofdonderwijzer. Tweede stukje. Te Rotterdam, bij W.N.C. Roldanus 1867. 61 bl. prijs ƒ 0.15.
De kleine Humboldt. Leesboekje voor lagere scholen over de oppervlakte der aarde. Schrijver enz. als boven. 83 bl. 2e druk. prijs ƒ 0.20.
Beide eerstgenoemde boeken leggen een tegenwicht in de schaal tegen de menigte vak-lees-boeken, als ik ze zoo eens mag noemen, die in de laatste jaren zijn verschenen; beide schrijvers hebben, blijkens hunne voorberichten, dit ook gewild en wijzen op de menigte leesboeken over de verschillende vakken van het lager onderwijs. Voorts hebben beide schrijvers dit gemeen, dat zij de nieuwe, of zooals de heer Leopold zegt: ‘de ‘veranderde spelling van Siegenbeek’ volgen, en dat ze beide zeer aangename en bruikbare schoolboeken hebben geleverd, terwijl de uitgevers hebben gezorgd voor eene nette uitvoering en lagen prijs, beide levensvoorwaarden vooral voor schoolboeken. Voor 't overige zullen de schoolkinderen wel met het meeste genoegen in ‘Stofgoud’ lezen; verscheidenheid van spijs toch doet eten, en verscheidenheid is hier rijkelijk voorhanden. Dit neemt echter niet weg, dat ook het boekje van den heer Holst, zich zeer goed laat lezen; de eene onderwijzer zal zeker Leeringen en voorbeelden, de andere Stofgoud verkiezen, 't is eene zaak van smaak.
De beide boekjes van den heer Sander, voor lagere klassen bestemd, zijn niet kwaad. De titels geven den inhoud aan. Jammer is het misschien, dat de oude spelling gevolgd wordt, eenheid in spelling is in schoolboeken een vereischte; een onderwijzer, die de nieuwere spelling heeft ingevoerd, en dit hebben, geloof ik, de meesten, kan deze boekjes niet gebruiken.
Enkele schoolmeesterachtigheden in stijl, zooals bijv.: ‘ook heeft men wel gelegenheid, om dagelijks eene rivier of kanaal in oogenschouw te nemen,’ geven hier en daar een ietwat ouderwetschen tint.
Dat de kleine Humboldt een tweeden druk beleefd heeft, bewijst echter dat het gebruikt, en, ik wil het gaarne aannemen, met vrucht gebruikt wordt.

Januari 1867.
Monitor.





{==243==} {>>pagina-aanduiding<<}

Buitenlandsche letterkunde.

Losse schetsen.

Louis Veuillot 1)

‘....Je suis cet homme qu'une force supérieure à sa volonté faisait eourir sur les remparts de Jérusalem investie, mais encore orgueilleuse, criant: Malheur! malheur! Malheur à la ville et au temple! Et le troisième jour il ajouta: Malheur à mol! - Et il tomba mort, atteint d'un trait de l'ennemi.’

L. Veuillot.

Die Stad, wier schitirende trofeën 
Zoo prachtig rijzen tot den trans, 
Die over de uitgestrekte zeën 
Den weêrschijn afzendt van haar glans; 
Die Stad, de zetel aller kunsten, 
De bakermat van zoo veel roem, 
Zoo rijk (in schijn) van 's noodlots gunsten; 
Zij aller Wereldsteden bloem! 
 
Die Stad, in weelde groot geworden, 
In weelde, en moord, en krijgsgeweld; 
Door 't woên van Jacobijnsche horden 
En een gewetenloozen held 
Tot Stedenkoningin verheven, 
Ontzachlijk, machtig over de aard, 
En wie geen Almacht-zelf doet beven, 
Wier zwavelregen haar nog spaart! 

{==244==} {>>pagina-aanduiding<<}

Die Stad is 't Babel onzer dagen! 
Als Babel stort zij eens in puin! 
De grond is moede haar te dragen! 
De Hemel haat haar trotsche kruin! 
Die Stad is 't hedendaagsch Gomorrhe, 
't Verbeestlijkt Sodom van Euroop, 
Dat, schoon de donder om haar knorre, 
Geen God vermoedt, wiens macht haar sloop'! 

Er bestaat - 't valt niet te loochenen - een zekere trek van overeenkomst tusschen deze warme lyrische ontboezeming, vóór eene halve eeuw omtrent gevloeid uit de pen van onzen rechtzinnig-protestantschen Isaac Da Costa en - den hoofdinhoud van het jongstverschenen, met verbazende gretigheid verslonden, geschrift van den beruchten ultramontaanschen pamflettist Louis Veuillot.
Niet - men versta mij wel - alsof ik in de verste verte zelfs aan een soort van geestverwantschap zou willen gedacht hebben tusschen den wanhebbelijken auteur van: ‘Les odeurs de Paris’ en den onvergetelijken Zanger, wiens zeldzame geestesgaven en wiens ridderlijk karakter mij nooit andere gevoelens, dan die van eerbied en bewondering hebben ingeboezemd; - maar eenvoudig, in zoover ook door Veuillot Parijs wordt beschouwd als het ‘moderne Babylon’; als de incarnatie van ongeloof en revolutie; als het inbegrip van geheel den goddeloozen, Kunst, Letteren en Wetenschap beheerschenden en verdervenden geest onzer Eeuw, waartegen hij zijn grof geslepen wapenen niet krachtig genoeg meent te kunnen richten.
Ik heb overigens dit strijdschrift, dit pamflet, zoo men wil, (eene benaming, welke op zich zelf niets afkeuringswaardigs te kennen geeft) - ik beken het - niet zonder eenig genoegen doorbladerd.
Gewend aan den gladden, objectieven conventie-toon: vrucht onzer nuffige, gehandschoende óverbeschaving, die den hartstocht als onvoegzaam in den ban heeft gedaan, en die de individualiteit ten gevolge van louter ‘Waardeering’ welhaast den teringdood zal doen sterven, lag er voor mijn gevoel iets aangenaam contrasteerends in dat cachet van toomelooze minachting, van onverbloemde partijdrift, waarmede Veuillot's geschrijf is gestempeld.
Het is niet alleen de hartstochtelijke klerikaal, de om wraak roepende zoon van Rome; het is niet slechts de gedwarsboomde

{==245==} {>>pagina-aanduiding<<}
journalist; het is ook de in zijn ijdelheid gekrenkte ‘mensch,’ de door overloop van gal gekwelde ‘Letterkundige;’ onder en bij dit alles tevens de man van onwedersprekelijk talent, die aan zijn lang opgekropte woede den teugel viert en die, terwijl hij ordeloos zijn indrukken op het papier wierp, den hevigen gloed trachtte te koelen, waardoor hij inwendig wordt verteerd.
Want Louis Veuillot is iemand van onbegrensde eerzucht, die tot elken prijs genoemd wil worden en voor wien geen verschrikkelijker, geen grievender lot kan worden uitgedacht, dan met stilzwijgen te worden voorbijgegaan. Het eenvoudig feit b.v. dat de Revue des deux Mondes, het bekende voedsterkind van den heer Buloz: volgens hem het verderfelijkste, (als het meest degelijke, keurige en invloedrijke) onder alle verderfelijke organen van den modernen tijdgeest, rustig jaar in jaar uit denzelfden weg blijft bewandelen, zonder zich aan zijn wraakgeschreeuw te storen; dat dit tijdschrift een twaalf- tot vijftienduizendtal geabonneerden rijk, sinds veertig jaren alle landen en zeeën doorkruist; overal met eerbied en onderscheiding wordt bejegend; dat het niet slechts tot in de legertenten der Russische officieren tijdens den Krim oorlog, maar (o gruwel!) zelfs tot in de voorname woonhuizen van den Parijschen faubourg Saint-Germain zich een toegang heeft weten te banen 1): - dit feit alleen reeds is voldoende, om Veuiliot's gemoed met een stille razernij te vervullen.
Als voormalig bestuurder van het geschorste dagblad ‘l' Univers’ is hij bovendien de gezworen vijand van gemelde ‘Revue.’ Met een waren regen van schimpscheuten overlaadt hij den heer Buloz, en de gansche schaar van diens medewerkers, les Buloziens gelijk hij ze noemt, die geacht worden aan de spits te staan der hedendaagsche beschaving. ‘S'il existe (schrijft hij) un magasin de confusion sur la terre, un lieu où règne en permanence la malaria qui étiole les intelligences et les coeurs, c'est là (ter plaatse wel te verstaan waar het Bureau gevestigd is van de Revue des deux Mondes.) Le génie moderne, essentiellement abêtissant, n'a rien ouvré de plus mortel que cet engrenage perpétuellement actif, qui tente l'esprit par les odeurs variées de la littérature, de l'art, de la science, par l'attrait victorieux de la frivolité,

{==246==} {>>pagina-aanduiding<<}
et qui, l'ayant saisi, le fait passer par toutes les températures, l'amollit à toutes les vapeurs, l'obscurcit à toutes les fumées, l'amincit sous tous les laminoirs, le broie sous tous les pilons, le triture, le divise, le mélange, le carde, et enfin le réduit à n'être plus qu'une étoupe, sur laquelle toutes les mauvaises dominations peuvent dormir leur insolent sommeil.

Un despote cynique disait: ‘si j'avais une population à punir, je la ferais gouverner par des philosophes.’ - Gouverne-la toimême, ô despote! mais fais-la instruire par les Buloziens; tu pourras la manger.’
Kluchtig schemert in deze opeenstapeling van nijdige uitdrukkingen de heimelijke spijt door van teleurgestelde heerschzucht. Veuillot doet denken aan Mephistopheles, als deze met de tanden knerst omdat hij zijn prooi [‘Faustens Unsterbliches’; hier: de lezers van de ‘Revue d.d. Mondes’] zich langzaam maar zeker door een hoogere macht dan de zijne ziet ontrukken. Met gelijke woede vaart hij natuurlijk uit tegen al wat riekt naar moderne wetenschap. En niet onaardig gebruik makende van den vooral tegenwoordig alles behalve utopischen staat van zaken op ons benedenrond, steekt hij inzonderheid met den aangekondigden wereldhervormenden invloed der natuurwetenschap honend den draak. Wat - dus vraagt hij sarkastisch - wat is er geworden van al die ijdele grootspraak der aanbidders van ‘le Dieu Progrès’; van al dat gesnoef op de wonderen van Stoom, Industrie, Chemie enz., op welke men beloofd had ons te zullen onthalen? Ziet hier (zegt hij) mijn ervaring:
‘J'ai demandé aux commerçants: - Ne connaissez-vous plus de distances? Ils ont répondu: - La distance entre l'ancienne probité et les moeurs actuelles a pris des proportions inouïes et invincibles.
J'ai demandé aux agriculleurs: - Votre dignité d'homme vous est donc enfin rendue! Êtes-vous contents de vos ‘esclaves de fer que la vapeur anime?’ Ils ont répondu: - Leur fumée n'a pas la fécondité de la sueur chrétienne (!): cette sueur contenait un principe de vie que la chimie n'a point connu. Du reste les campagnes se dépeuplent pour remplir les villes....Le luxe gagne beaucoup, l'ivrognerie beaucoup, l'immoralité beaucoup, et l'impiété et l'envie et la misère davantage encore.
J'ai demandé aux médecins: - A présent que vous avez la

{==247==} {>>pagina-aanduiding<<}
chimie et le microscope, vous moquez-vous de la mort? - Ils ont répondu: - Nous ne nous moquons bien que de la vie; mais le choléra, la diplomatie et les armes savantes sont plus moqueurs que nous.
J'ai dit aux soldats: Vous avez des armes savantes, voûs êtes sûrs de la victoire? Ils ont répondu: - Pas du tout. Les autres peuvent avoir des armes aussi savantes ou plus savantes, et personne n'est sûr de rien.
De plus méditatifs ont ajouté: - Le monde devient petit pour l'ambition du commerce; il le devient aussi pour l'ambition du soldat. Bientôt le monde pourra tenir dans la main d'un seul homme. Savez-vous que ce seul homme aura de beaux commandements à donner! Il ne nous reste qu'un voeu à faire: c'est que ‘l'homme’ ne soit pas Prussien.’
Men ziet, de natuurwetenschap wordt door zulke tegenwerpingen niet gevoelig in de klem gebracht, noch bijster in haar zeer getast. Meer bits, hevig en personeel zijn dan ook zijn aanvallen gericht tegen de Parijsche dagblad-pers (La grosse Presse en la petite Presse), inzonderheid tegen de ‘Siècle’, het republikeinsche, bij uitnemendheid anti-klerikale dagblad, waarvan Havin Directeur is. En geen wonder! In zijn woede toch tegen de Journalistiek en bepaaldelijk tegen genoemd dagblad treedt niet alleen zijn aangerande geloofsovertuiging (ik laat in 't midden of deze van zuiver dan wel van gemengd allooi is), maar ook zijn persoonlijk gekrenkte eigenliefde, een zekere alleszins begrijpelijke jalousie de métier, duchtig in het spel. ‘Votre ‘Siècle’ aimant surtout à s'occuper de l' Église je m'écarte du ‘Siècle’ surtout. Imaginez un prisonnier qui ne pourrait regarder à travers ses barreaux sans voir une certaine livrée outrager sa mère...Ah cacographes, si j'ai parfois, quand j'étais libre, troublé vos délices, vous êtes vengés!’....
Want men verzuime niet in 't oog te houden, 't werd reeds met een enkel woord door mij aangestipt, dat Veuillot jaren achtereen Redakteur van ‘l' Univers’ is geweest. In die betrekking, waarvoor hij door zijne ongemeene scherpzinnigheid en zijn fel polemische natuur als 't ware geschapen was; had hij een geregelden kamp te voeren tegen ‘le Siècle;’ en naar alle waarschijnlijkheid zou hij dien strijd nimmer hebben opgegeven, indien niet nu omtrent zes jaren geleden zijn pen, gelijk hij zich uitdrukt,

{==248==} {>>pagina-aanduiding<<}
hem tusschen de vingers verbrijzeld 1) ware geworden; met andere woorden, in dienhem niet van hooger hand was aangezegd, de uitgave van ‘l' Univers’ te staken.
Dit is een der gevoeligste slagen geweest, die Veuillot konden worden toegebracht; want hoewel hij in onderscheidene letterkundige genres, met name ook als dichter en romanschrijver, enkele malen niet onverdienstelijk is opgetreden, zoo is toch ontegenzeggelijk de journalistiek het voor zijn talent meest passend terrein; - vooral die zekeré vrijbuiters-journalistiek, die guerilla, waarmede hij, als kerkelijk partijganger, twintig jaren lang, zijn vijand van alle zijden heeft bestookt. In de gelederen der geregeld dienstdoende Pauselijke troepen van ‘Le Monde’ bv. zou hij, de niet geordende leek, kwalijk passen. Op dit oogenblik heeft hij, naar men verzekert, vergunning weten te verkrijgen om andermaal een dagblad op te richten dat met den naam van ‘l' Univers’ zou worden gedoopt; maar het recht op die naamgeving wordt hem door den Directeur van ‘Le Monde’ ernstig betwist.
Louis Veuillot is zijns ondanks, als 't ware door den loop der omstandigheden, er toe gedreven om, nog nauwelijks de kinderschoenen ontwassen zijnde, de dagbladschrijvers-loopbaan in te treden. Uit behoeftige ouders gesproten; van behoorlijk onderwijs verstoken; een ruw, ongeslepen, geheel autodidactisch gevormd volkskind, greep hij het eerste het beste middel dat zich aanbood, om zich een bestaan te verschaffen, gretig aan. Men schreef juist het jaartal 1830; de nieuw opgetreden Juli-dynastie had grootelijks behoefte aan bekwame pennen en zoo gebeurde het dat o.a. ook de zeventienjarige Veuillot van regeringswege werd aangeworven om het nieuwe Ministerie te steunen. - Hij kweet zich boven verwachting, als dagbladschrijver in de provinciën, van de hem toevertrouwde taak. Reeds op dien leeftijd waren grofheid. en verregaande insolentie [de uitvloeisels van een niet gering zelfgevoel en van eene toomelooze minachting van het publiek] de meest geliefkoosde wapenen waarmede hij streed. Voor dien, van jongsaf met gebrek en schaarschte gekampt heb. benden, proletarier, gerugsteund door een aangeboren talent van schrijven en een aanmerkelijke dosis vasten wil, lag er blijkbaar een

{==249==} {>>pagina-aanduiding<<}
soort van weelde, van kwâjongens-vreugd in, om de meer gegoede, wèlgekleede en welgevoede klasse der maatschappij dagelijks ongestraft in het aangezicht te mogen slaan. Veel hooger althans reikte zijn eerzucht, naar 't schijnt, destijds nog niet. -
Quel plaisir (dus laat hij, in zijn roman van ‘l'Honnéte femme,’ zich zelven onder verdichten naam als Journaliste de province het woord voeren) de dauber sur ce troupeau de farceurs illustres et vénérés! Croirait-on, à les voir couverts de cheveux blanes, de croix d'honneur, de lunettes d'or, de toges et d'habits brodés, fiers, bien nourris, maîtres de cette société qu'ils administrent, qu'ils jugent et qu'ils grugent....., croirait-on que leurs calculs sont dérangés, que leur sommeil est troublé par le bruit du fouet dont ils ont eux-mêmes armé un pauvre diable sans nom, sans fortune et sans talent...? Grosses outres gonflées de fourberies et d'usure, je saurai tirer de vous quelque chose qui pourra suppléer au remords! Croyez qu'il n'y a point de Dieu; mais il y a un journaliste, un gamin.....Car enfin, je ne suis qu'un gamin....Au fait, je ne sais pas jusqu'à quel point je vaux mieux qu' eux....Je fais un métier de bourreau, et je ne suis pas absolument sûr de le faire par conscience....Ils ont leurs passions, j'ai les miennes; ils cherchent leurs plaisirs, et moi, en les tourmentant, j'ai le mien......’
Tusschen dien moedwilligen zeventienjarigen gamin, die er een boosaardig leedvermaak in scheen te vinden om, deels uit wangunst, deels uit aangeboren plebejerschap, zijn medemenschen ongetergd allerlei vuilnis naar het hoofd te werpen en den 54jarigen ultramontaanschen auteur van ‘les odeurs de Paris’, is zeker eene niet onaanzienlijke verandering te bespeuren. In het jaar 1838 toch kwam hij voor 't eerst te ‘Rome!’ - En van dat oogenblik af dagteekent ook zijne plotselinge bekeering tot geloovig katholiek, vurig aanhanger van het Pausdom, hartstochtelijk klerikaal: in één woord zijne onverdeelde toewijding aan dat onverzettelijk missionarisschap, dat van toen af zijn levenstaak is geworden. Maar - als ten bewijze dat de vos wel zijn haren soms, doch geenszins zijn streken verliest -, zoo mag men gerustelijk verzekeren, dat ook in den ‘bekeerden’ Veuillot de oorspronkelijke kwâjongensnatuur (om de allerzachtste uitdrukking te bezigen,) onverminderd is blijven voortwoelen; zelfs - dat zijne polemiek, bij het klimmen der jaren en onder bescherming van het pantser eener godsdienstig getinte verontwaardiging, in onhebbelijkheid en vuilaardigheid zoo mogelijk nog is toegenomen.

{==250==} {>>pagina-aanduiding<<}

Zelden toch heeft ooit zelfs een partijman zijn kerkelijke of politieke tegenstanders met meer slijk en onguurheden overspat; zich vindingrijker betoond in het smeden van uitdrukkingen welke hen gemeen en verachtelijk konden maken in het oog der schare, dan de man die zich zoo zielsbedroefd toont over het bederf en de verbastering zijner eeuw. Een enkel proefje van zijn liefelijkheden deelde ik mijn lezers zooëven reeds mede. Niets echter overtreft in hevigheid zijn uitval tegen Passaglia, den bekenden vrijzinnigen prelaat, die het indertijd gewaagd heeft den gruwel te begaan van te durven ‘twijfelen’(!) aan de onmisbaarheid van het wereldlijk gezach van den Paus. ‘Voilà le vrai infâme (dus schreef Veuillot in zijn boekje: ‘le Parfum de Rome’ 1862.) près de qui les autres semblent innocents; voilà le monstre plus redoutable que le fou, pire que le païen et le rénégat. C'est le prêtre ennemi de l'Église; c'est Judas, encore couvert de la robe des apôtres, la bouche encore pleine du mystère divin.....
Sois maudit du peuple que tu scandalises, sois maudit des prêtres consternés! Que la femme qui t'a enfanté maudisse ses entrailles; que l'évêque qui t'a sacré maudisse sa main; sois maudit dans les cieux!....
Tout ce que tu trahis, tu le trahis dix fois. C'est de toi qu'il a été dit: ‘Mieux vaudrait pour lui qu'il ne fut pas né!...enz. enz.
Ziet hier hetgeen men zou kunnen noemen, zooals onlangs de Revue des deux Mondes het geestig uitdrukte 1): ‘Assassiner les gens avec un couteau sacré!’

Maar verlaten wij Rome en keeren wij ons naar Parijs. Elk dier steden (zegt Venillot in de Voorrede) heeft het recht zich te beschouwen als het hoofd der wereld; maar...met dit onderscheid wel te verstaan, dat Rome het ‘geestelijke’, Parijs het ‘vleeschelijke’ hoofd is.
Dit rangverschil met te willen erkennen; in den hoogmoedigen waan te verkeeren, dat het zijn tweelingbroeder kan missen; aan-
{==251==} {>>pagina-aanduiding<<}
stalten te hebben ‘durven’ maken om dat geestelijke hoofd van den romp van Europa af te houwen, ten einde in 't vervolg ‘alleen’ daarop te prijken:...deze zijn de vermetelheden, waarvoor het vleeschelijke hoofd (Parijs) allergevoeligst verdient te worden gekastijd.
Daarom -, na in ‘Le Parfum de Rome’ ‘la ville de l'esprit’ te hebben verheerlijkt, - ‘kon’ de schrijver wel niet anders dan ‘la ville de la chair’, eens duchtig à faire nemen. Zijn reukorganen, nog geheel vervuld van de zoete, balsemende, welriekende geuren, hun toegewaaid uit de Pauselijke stad, moesten wel onaangenaam worden aangedaan door de inademing der verpestende walmen van hét moderne Lutetia, dat het op niet meer of minder dan op ‘znstermoord’ heeft toegelegd...‘les odeurs de Paris me poursuivaient, me persécutaient, m'insultaient. Je voyais l'impudence de l'orgueil ignorant et triomphant, j'entendais le ricanement de la sottise, l'emportement plus stupide du blasphême, les odieux balbutiements de l'hypocrisie. Je méditais de mettre en présence la ville de l'esprit, qui va périr, et la ville de la chair, qui la tue.’
En geen plechtiger, geen indrukwekkender tijdstip kon voor zulk eene ‘afrekening’ worden gekozen dan juist het jaar onzes Heeren 1866; - het jaar 1866 hetwelk [schrijft hij] heeft gezien of zal zien, (de September-conventie was toen nog niet ten uitvoer gelegd, en de Fransche troepen waren dus nog niet feitelijk uit Rome verwijderd): ‘une chose inouië dans les siècles chrétiens, inouïe dans la suite recommencée des siècles après le déluge. C'est en 1866, c'est tout à l'heure que, par l'abandon de Rome aux bêtes farouches de l'Italie, l'apostasie des nations catholiques, tacitement opérée, sera officiellement proclamée.’
Ziethier tevens zoo nabij mogelijk op het zeer exclusief standpunt u verplaatst, van waar Veuillot de Fransche hoofdstad en alles wat harer is beziet; de volstrekt eenige maatstaf u in handen gegeven, naar welken hij de hoogte en breedte en diepte harer beschaving afmeet. In alle opzichten, in kunst, letteren, wetenschap, is Parijs het omgekeerde, de tegenvoeter, de foelie van het ware, schoone en goede - dat wil zeggen, van Rome!
Er ligt iets benauwend middeleeuws, iets monnikachtig kleingeestigs, maar tegelijk ook - het valt niet te ontkennen -, een soort van ruwe poëzie in die kolossaal eenzijdige opvatting. Gelijk Rembrand werkt Venillot met de meest krasse tegenstelling van licht en schaduw.

{==252==} {>>pagina-aanduiding<<}

Hij weet van geen tusschentinten. - Rome is ‘de Dag’, Parijs ‘de Nacht’. De wijze, waarop hij dit thema uitwerkt, is niet van alle schoonheid ontbloot.
‘A Rome, dans la belle clarté du jour, nous allions visiter les basiliques de marbre et d'or, toutes pleines de chefs-d'oeuvre, de grands souvenirs, de reliques sacrées; nous vénérions les tombeaux augustes et féconds, les ruines majestueuses où l'histoire est assise et parle toujours. Quels pèlerinages et quels chemins! Sur ces chemins nons rencontrions la science, la piété, la pénitence, et toutes avaient des ailes et des sourires, et leurs yeux baignés de larmes divines se tournaient vers le ciel. L'amitié était là aussi, et les fleurs dans les herbes recouvraient des débris dont la splendeur abattue n'avait fait que changer de beauté; et le Silence, roi de ces nobles espaces, nous laissait partout entendre les plus douces voix de la vie.
Dans Paris, à travers la boue jaillissante, à travers la foule morne, à travers l'infecte nuit, j'allais des fumées de la pipe aux vapeurs du gaz, des cafés aux théatres. C'est là que le peuple s'amuse, c'est là qu'il s'instruit. J'ai vu, j'ai entendu, j'ai noté la voix des histrions et les mouvements de la fonle; j'ai senti le soufle et la main de la mort.’
Veuillot is overigens in die verfoeide Parijsche wereld wonderwel te huis! Hij brengt u overal! - in boudoirs; in de groote en kleine schouwburgzalen, vóór en achter de coulisses; in het Café chantant, onder het gehoor van Mlle. Thérésa; in Estaminets bij soupeerende auteurs van beiderlei kunne; tot zelfs in de holen en op de plaatsen waar de opvoeding der Parijsche gamins en grisettes gemeenlijk aanvangt en vrucht draagt; in 't kort, gij doorwandelt met hem het moderne helgebied in zijn volle uitgestrektheid; gij tast en proeft al wat er te tasten en te proeven valt in die zielverdervende atmospheer.
‘M. Venillot (zoo als P. Lanfrey onlangs terecht schreef) déguste en connaisseur toutes les ignominies.’
Voor 't meerendeel zijn het hatelijkheden, grofheden, personaliteiten zonder tal, waarmede hij de letterkundige en wetenschappelijke sommiteiten, wier namen in den regel met onderscheiding worden genoemd, overstelpt. ‘Je n'aime guère (gelijk hij 't zelf uitdrukt) le temps où je vis, je reconnais en moi plus d'un trait de son caractère et notamment celui que je condamne le plus: je méprise.’ Maar een enkele maal, - ten

{==253==} {>>pagina-aanduiding<<}
bewijze dat de natuur soms boven de leer gaat - verrast de auteur u, te midden van zijn getier, door eene appréciatie, een kwinkslag, of ook door een rechtstreekschen aanval op sommige in het oog loopende maatschappelijke zonden van het Parijs der XIXde eeuw, waaraan eene zekere mate van juistheid niet te ontzeggen valt. Niet onaardig b.v., om iets te noemen, is zijn satire, geslingerd tegen de hedendaagsche ‘Neu-Griechen.’

	Nos païens.
Ces païens enragés quo l'on voit par essaims 
Envoler tous les ans de l' École normale, 
Ces grands adorateurs de Vénus animale, 
Qui parlent de reias forts et de robustes seins; 
 
Regardez-les un peu: la plupart sont malsains. 
Cuirassés de flanelle anti-rhumatismale, 
Ils vont en Grèce avec des onguents dans lenr malle, 
Ils ne peuvent s'asseoir que sur certains coussins. 
 
Tel jure par Hercule et par les Grâces nues, 
Qui porte un dos voûté sur des jambes menues 
Et n'a ni coeur, ni voix, ni poignet, ni jarret. 
 
Pied-plat! que n'es-tu né dans ta Sparte si chère! 
Bâti comme tu l'es, plein de honte, ton père 
T'aurait fait disparaître au fond du lieu secret. 

Maar vooral in zijn overzicht van de Parijsche schouwburgwereld; in zijn gisping van de ontzettende zedeloosheid gelijk die zich afspiegelt in de voortbrengselen der nieuwere Dramatiek, legt Venillot hier en daar met klem den vinger op de wond.
‘Le concubinage et l'adultère [schrijft hij] y figurent carrément, comme de droit commun; la plupart des héros, depuis quelques années, sont des bâtards et des filles-mères’....
Niets is wellicht meer geschikt om een denkbeeld van het verwoestend karakter dier épidemie te geven, dan hetgeen hij ons meêdeelt uit de ‘bekentenis’ van een zijner gewezen schoolkameraden, wien hij na een tijdsverloop van dertig jaren zegt teruggevonden te hebben als bentbroeder dier kladders van zedebedervende melodrama's, welke eigenlijk alleen wegens hun strekking, hun voorbeeldeloos oynischen inhoud, door het Parijsche publiek met graagte verzwolgen: door den auteur - uit goud- en weelde-dorst, - bij dozijnen worden uitgebroed.

{==254==} {>>pagina-aanduiding<<}

Sauret, (zoo luidt de naam van den sprekend ingevoerden verloopen schrijver) belijdt hem in een vertrouwelijk oogenblik, welke de oorzaak, of liever de aanleiding is geweest die hem zijn verachtelijk maar winstgevend bedrijf heeft doen kiezen. ‘J'eus (zegt hij) des succès d'estime au théatre et chez les libraires. Tu sais le produit net de l'estime: c'est le seul moyen d'arriver lentement à la croix d'honneur. - Le dépit me souffla la pensée de brusquer la fortune et de servir le public comme. il veut être servi....

In dezen geest was Sauret dan nu ook onmiddellijk aan het werk gegaan.
‘Je bâclai une bacchanale effrontée même pour le théatre de bacchanales auxquelles je la destinais. Mon collaborateur, vieux et roué en ces sortes d'audaces, en cut d'abord l'épouvante.
....,...................Quand il fallut lire cela aux comédiens, en vérité je n'osais pas. Le principal rôle de femme consistait d'un bout à l'autre à dire au public: ‘Je suis une prostituée.’ La femme chargée de ce rôle fut le seul artiste que ma pièce n'inquieta point....................
Op dien voet gaat de verhaler eenigen tijd voort. Hij gewaagt van den ongehoorden opgang, dien zijn stuk had gemaakt; van de honderd en zooveel opvoeringen, welke het had beleefd; van den aureool die zich om zijn naam had gehecht onder de schouwburgdirecteurs en in de coulissen-wereld; van de ongeloofelijke winsten, die het hem in de zak had gebracht enz. enz. Maar onder en bij al dien oogverblindenden glans, voelde Sauret (naar zijn bekentenis) toch een knagenden worm in zijn binnenste; hij walgde van zich zelv'. Bij het oorverdoovend handgeklap der menigte durfde hij soms de oogen nauwelijks opslaan. Als hij den blik liet gaan over de rij der toeschouwers: vaders, moeders, jonge maagden (hij was zelf echtgenoot en in 't bezit van kinderen), zich vergapende aan al die beestelijkheden, dan, overmeesterde hem vaak met onweêrstaanbaar geweld de gedachte: ‘Gij zult, gij moet voor zulk een gruwel worden gestraft. De Nemesis kan niet uitblijven...’
‘En eindelijk (zoo luidde verder zijn bekentenis) werd ik gegestraft!

{==255==} {>>pagina-aanduiding<<}

J'aimais avec un respect profond ma femme, belle, timide, fière, chrétienne...Elle vivait à l'écart du monde.
Je m'étais tû devant elle de cette misérable pièce...je comptais, grâce au pseudonyme, qu'elle ignorerait toujours et l'oeuvre elle-même et la part que j'y avais...

Un soir, tard, plus triste encore qu' à l'ordinaire, et agité de pressentiments plus lourds, prenant ma place où j'avais coutume de me cacher, je vis sur le devant d'une loge, ma femme entourée de quelques-uns de mes amis, de braves gens......
Elle était pâle, froide, avec une expression de dégoût que je ne lui connaissais pas, et sur laquelle je ne me trompai pas.
Jusqu'alors j'avais vu le spectre de la conscience; je me sentis en face de l'implacable justice. Je baissais la tête et je cachai mon visage dans mes mains.
La représentation était avancée. Je repassai en esprit tout ce qui avait déja frappé les yeux et les oreilles de cette femme indignée, tout ce qui allait la révolter encore. Elle voyait ces choses et elle les jugeait et j'en étais l'auteur! Tout m'était présent, m'était clair et s'offrait à la fois. S'il y avait un jugement dernier, il ressemblerait à ce que j'éprouvais alors.....Je sentis que l'homme que cette femme avait aimé en moi était tombé d'un seul coup, que le masque arraché ne lui laissait plus voir qu' un être avili. Quand j'osai relever les yeux, la toile descendait, la salle se vidait lentement. Ma pauvre femme était toujours là, dans la même attitude, pâle, muette, avec la même expression de stupeur irritée. J'étais mort pour elle derrière cette toile qu'elle regardait d'un oeil fixe; mort dans cette fauge, dans ce charnier de corruption, et j'eusse été moins mort sous la pierre du tombeau. Entre nous il y avait désormais une séparation, un abîme.............

Je n'allai pas la rejoindre, je craignais les félicitations et les commentaires de nos amis; je craignais son regard, sa parole, son silence. Je ne rentrai que longtemps apres elle.........Il me semblait que ma maison n'était plus ma

{==256==} {>>pagina-aanduiding<<}
maison: et en effet, je n'y rentrais pas tel que j'en étais sorti quelques heures auparavant. J'étais un autre, un homme dont cette femme n'aurait pas voulu devenir l'épouse, parce qu'elle ne l'aurait ni honoré, ni aimé.............
Oh!...quelle nuit!
Je vis de la lumière dans la chambre de ma femme. Je n'entrai pas; il y avait là les berceaux des enfants.....’

Deze tragische scène - ik laat daar of zij verzonnen dan werkelijk aldus voorgevallen zij - is niet zonder warmte geteekend. Er straalt een zekere weemoed in door; een toon naar welke men overigens bij onzen schrijver met lantaarnen zou moeten zoeken.
Veuillot behoort, 't valt niet te loochenen, - de herhaalde oplagen zijner geschriften bewijzen zulks - tot die klasse van auteurs ‘qui savent se faire lire.’ Zijne letterkundige gaven zijn onbetwistbaar. Jammer slechts dat er aan al zijn geschriften ‘een luchtje’ kleeft, veel hinderlijker dan al de ‘luchtjes van Parijs’ te zamen; veel onwelriekender dan al wat hij gelieft te noemen: ‘le parfum de Rome;’ een luchtje, waaraan het hoofdzakelijk te wijten is, dat zijne vinnigheden wèl gragen aftrek vinden, maar nooit een eenig sterveling zullen bekeeren; dat zijn uitvallen wel voor een oogenblik doen glimlachen, maar nooit door iemand in ernst zullen weêrlegd worden; dat Veuillot op ieder verstandig lezer steeds den indruk zal blijven maken van iemand, ‘die met een degen in een waterplas steekt’ en die juist het tegenovergestelde bereikt van hetgeen hij luidkeels verklaart te willen beoogen - het is de in het oog loopende ‘vuilaardigheid’ zijner bedoeling: ten gevolge waarvan al zijne boeken onwillekeurig in het oog van ieder beschaafd lezer het karakter aannemen, van te zijn, wat ze ook werkelijk verdienen te heeten: ‘des livres de scandale.’

Velp.
P. Bruijn.



















{==257==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

SOPHONISBE. Ein Trauerspiel aus dem Alterthum. Leipzig, Duncker en Humblot, 1867. Prijs 24 Ngr. 1).
De arme dochter van Hasdrubal, die reeds voor meer dan 2000 jaar zoo fier den giftbeker dronk, heeft na haren dood veel meer ellende moeten uitstaan dan al het leed, dat zij bij haar leven heeft kunnen gevoelen. Toen zij nog leefde was zij ten minste vrij om te kiezen, al was de keus tusschen dood en slavernij juist niet zacht gesteld, doch sedert haar verscheiden is zij gedwongen, zich de grootste akeligheid te laten welgevallen. Of is er grooter akeligheid denkbaar, dan in een slecht treurspel de rol van held of heldin te moeten vervullen? En dat lot heeft Sophonisbe herhaalde malen getroffen. De ongenoemde dichter van het treurspel, waarop wij thans de aandacht willen vestigen, geeft in de voorrede een geschiedkundig overzicht van de martelingen, waaraan Sophonisbe op het tooneel in verschillende landen onderworpen is geweest. In Italië begon het lijden, in Frankrijk werd het veel erger, in Engeland ging het redelijk, en in Duitschland? Tot nog toe ging 't ook in Duitschland vrij slecht. De ongenoemde dichter doet eene nieuwe poging tot herstel. En is de lijderes nu inderdaad vooruitgegaan? Het zij mij vergund haren toestand te beschrijven. Misschien kan daaruit blijken of zij nadere kennismaking kan velen. Eenige toelichting ga vooraf voor wie zich de bijzonderheden uit dat tijdperk der geschiedenis niet zoo dadelijk herinneren.

{==258==} {>>pagina-aanduiding<<}

Verscheidene schrijvers maken van Sophonisbe melding. Gewoonlijk geeft men het verhaal volgens het 30ste boek van Livius. Het komt hierop neêr. In 't laatst van den 2den Punischen oorlog steekt Scipio met een leger naar Africa over. Hannibal blijft nog in 't zuiden van Italië. Op de noordkust van Africa grenzen aan elkander van Oost naar West het gebied van Carthago, het rijk der Massyli met de hoofdstad Cirta, en het rijk der Massaesyli met de hoofdstad Siga. De koning der Massyli is Massinissa, over de Massaesyli heerscht Syphax. Eenige jaren vroeger was Syphax de vriend, Massinissa de vijand der Romeinen. Sedert zijn de rollen omgekeerd. Massinissa heeft zich met de Romeinen verzoend, is door Syphax en de Carthagers uit zijn rijk verjaagd en heeft zich met een man of wat bij Scipio aangesloten. Syphax is de verbitterde vijand der Romeinen geworden. Dat heeft hem de liefde gedaan. Hasdrubal, Gisgons zoon, een groot en machtig heer in Carthago, had eene bijzonder schoone dochter, Sophonisbe genaamd. De diplomatie vond dat meisje een geschikt middel om Syphax met Carthago te verbinden. Sophonisbe trouwt met Syphax, beheerscht haren man en dringt hem tot nauwe aansluiting aan Carthago. Tweemaal brengt Scipio aan Syphax en de Carthagers een geducht verlies toe. 't Gevolg is dat Syphax de wijk neemt naar zijn eigen grondgebied. Derwaarts wordt hij door Massinissa en Laelins vervolgd. Nog eens waagt hij een slag en wordt gevangen genomen. Massinissa rukt met Laelius naar Cirta, de tegenwoordige residentiestad van Syphax, vooruit. De stad geeft zich over en Massinissa rijdt in galop naar 't koninklijk paleis. Hier begroet hem Sophonisbe, valt hem te voet en smeekt hem te verhoeden, dat zij slavin worde van een Romein: zoo er geen uitweg is, moge hij haar door den dood tegen den Romein vrijwaren. Getroffen door de schoonheid en de toespraak der vrouw, wordt Massinissa niet alleen tot medelijden maar ook tot liefde
geroerd. Hij geeft zijn woord. Maar nu het middel om zijn woord gestand te doen? Hij trouwt met haar denzelfden dag, in den waan dat Laelins of Scipio haar als de vrouw van Massinissa niet zal opeischen. Kort daarna komt Laelins, keurt de handeling af en wil Sophonisbe met Syphax en de anderen als krijgsgevangenen naar Scipio zenden. Massinissa krijgt gedaan dat omtrent Sophonisbe nog niets wordt beslist, doch dat Scipio zal uitmaken of zij in 't lot van Massinissa dan wel van Syphax zal deelen.

{==259==} {>>pagina-aanduiding<<}
Daarop gaan Laelius en Massinissa voort het rijk van Syphax te onderwerpen. De gevangenen worden intusschen naar de legerplaats van Scipio gebragt. Daar gekomen antwoordt Syphax, toen hem door Scipio zijn gedrag wordt verweten, dat hij dwaas heeft gehandeld, doch niet zoo zeer door het voeren der wapens tegen de Romeinen, als door het trouwen met die Carthaagsche vrouw: zij had hem opgestookt en nu zij hem ongelukkig had gemaakt gaf zij hem als troost het huwelijk met zijnen ergsten vijand. Scipio, reeds ontstemd over den haast dien Massinissa heeft gemaakt, wordt door de ontboezeming van Syphax pijnlijk getroffen en is bezig er ernstig over te denken, toen Massiuissa en Laelius van hunnen tocht terugkomen. Hij geeft aan Massinissa eene gestrenge berisping en beduidt hem, dat Sophonisbe krijgsgevangene is en blijft, en met den verderen buit naar Rome moet gezonden worden. Ten einde raad zendt Massinissa aan Sophonisbe eenen giftbeker. Met vaste hand neemt zij den beker en drinkt hem onverschrokken uit.
Geen van alle dichters, die Sophonisbe tot het onderwerp van een treurspel gemaakt hebben, heeft zich streng aan het verhaal van Livius gehouden. Hetzij ze zich daarvan bewust waren of niet, de geschiedenis geeft hun tot afwijkingen het recht. Vooreerst laat Livius zelf niet duidelijk uitkomen, waar Sophonisbe was toen haar de giftbeker werd gezonden, terwijl Zonaras, dat wil zeggen Dio Cassius, en Appianus haar te Cirta laten blijven, en Diodorus haar den beker door Massinissa zelf laat geven. Voorts vertelt Diodorus en anderen met hem, dat Sophonisbe vroeger verloofd was geweest met Massinissa. Verder zegt Zonaras nog, dat Massinissa dadelijk uit eigen beweging aan Sophonisbe de beloïte deed haar te zullen beschermen.
Maar al gaf de geschiedenis geen recht tot afwijking van het gangbare verhaal, dan zou toch de dichter zich zekere vrijheden mogen veroorloven, indien gedachte en inkleeding van zijn stuk noodzakelijk daartoe leidden. Slechts mag de vrijheid niet zoo ver gaan, dat zij de geschiedenis onkenbaar maakt, want dan is er groote kans, dat de tragedie belachelijk wordt. In die fout is b.v. Mairet vervallen, die in 1633 Sophonisbe op het tooneel bracht. Bij hem is de liefde van Massinissa en Sophonisbe de hoofdzaak. Daardoor komt hij er toe, eenen held en eene heldin voor te stellen, die zich bij de ontknooping beide moeten opofferen. Held Massinissa steekt zich dood naast het lijk van

{==260==} {>>pagina-aanduiding<<}
heldin Sophonisbe. De geschiedenis leert echter, dat Massinissa nog 54 jaar na dezen in bloeiende gezondheid heeft voortgeleefd.
Ook de nieuwe dichter gaat gedeeltelijk zijn eigen weg. Gaan wij het stuk na, dan zullen de wijzigingen van zelf blijken.
Het gerucht is te Cirta gekomen, dat Syphax gevangen is genomen. De koningin heeft een gezantschap naar Scipio gezonden, om zekerheid te erlangen en te onderhandelen. Bocchar, een der gezanten, heeft zich gehaast den uitslag te berichten. Hij ontmoet het eerst Gala, eenen hoveling, dien hij met een enkel woord den uitslag mededeelt: de stad is den vijand overgegeven en Massinissa zal aanstonds binnenrukken. Angst weerhoudt hem nog met zijne tijding de koningin te naderen. Zon zij, die alles voor haar vaderland heeft opgeofferd, het slavenjuk van Rome willen dragen? Een koor van Numidische vrouwen uit dezelfde bezorgdheid: op zulk een lot is de koningin niet bedacht. Terwijl Bocchar draalt komt Sophonisbe zelf. Langzaam wordt zij voorbereid op den slag, die haar moet treffen. Alles verdraagt zij, doch toen zij hoort, dat de gezanten de stad op genade of ongenade hebben overgegeven, barst zij los:

Wart ihr Männer? 
Ha, wär' es möglich - ihr gehorchtet? Fand sich 
Nicht Einer der an seinen Schild geschlagen, 
Den freien Tod der Knechtschaft vorgezogen? 
O nimmermehr! Ich kann es niemals glauben! 
Ich, Sophonisbe, durch die Meinen selber 
Lebendig einem Römer ausgeliefert! 

Bocchar en Gala trachten haar te overtuigen, dat men voor de overmacht heeft moeten bukken, dat weigering en verwering noodelooze offers zouden geëischt hebben, en dat zij best doet zich in het onvermijdelijke te schikken.

Ich selber hätte mich zum Kampf gegürtet! 

is haar antwoord:

Wohl hätten einer Tochter Hasdrubals 
Der Panzer und der Männerhelm gestanden. 

Dan zou zij een eervollen dood gevonden hebben.

Doch - o, vom Feinde brauch' ich nicht den Stoss, 
Den tödtlichen, als Wohlthat zu erbetteln! 
 
Noch bin ich frei und Königin: so gebt mir 
Ein Schwert dass ich's in diesen Busen stosse, 

{==261==} {>>pagina-aanduiding<<}

Und nicht das Schrecklichste erleben muss, 
Dem Todfeind eine Sklavin zu gehören. 
Heraus die träge Waffe aus der Scheide! 
Stosst selber zu, ihr Männer! - Wie? - Ihr schaudert? 
Gelassen geht der Knechtschaft ihr entgegen, 
Und fürchtet euch ein Weib - ein Weib zu tödten? 

Maar nog éénen lichtstraal zien Bocchar en Gala. Massinissa is in aantocht. Hij was vroeger de vriend van Carthago. De grillen van het lot heeft hij zelf ondervonden. Zijne hulp zal niet te vergeefs mgeroepen worden. Door deze wending wordt Sophonisbe tot andere gedachten gebracht. Snel neemt zij haar besluit. Zij zal eene stoute poging wagen:

So sei 's! Mir bleibt der letzte Schritt noch immer, 
Wenn jetzt vergebens ich mein Spiel versuche. 
 
Nicht ungelernt versuch' ich meine Kunst: 
Schon einmal hab' ich dir, mein Vaterland, 
Mit klugem Wort den mächt'gen Freund geworben. 

In afwachting van Massinissa's komst heft het koor een klaaglied aan, dat de menschen door allerlei plagen worden bezocht, maar door geen grootere plaag dan den mensch zelf:

Nimmer gönnen die Völker einander 
Friedlichen Segen in stillem Genuss, - 
Und als könnten ein eigenes Glück sie 
Nur auf der Andern Verderben bauen, 
Führen sie ewig das mordende Schwert! 
 
Lange schaffen und sparen sie emsig, 
Häufen das Gut und mehren die Macht, 
Um am Ende die Früchte des Friedens 
Selbst in wüste Zerstörung zu schleudern - 
Alles zu opfern dem blutigen Gott. 
 
Glückliche Eltern umtummelt im Hause 
Zahlreiche Jagend, - ein kräftiger Stamm! 
Doch verwaiset der Väter Name: 
Nicht dem Gatten begegnet die Jungfrau; 
Denn ihn fordert der feindliche Speer. 
 
Aber, welche das Eisen verschonet, 
Diese zittern vor schlimmerem Loos, 
Frauen schleppet und Kinder und Greise 
Unerbittlich der harte Sieger 
Fort in 's Elend, - ihm Knechte zu sein. 


{==262==} {>>pagina-aanduiding<<}

Eindelijk heeft Massinissa den koningsburcht bereikt. Sophonisbe begroet hem als den voormaligen heer en bewoner. Massinissa is haar, naar hij zegt, niet persoonlijk vijandig:

Der Völker Feindschaft trifft die Einz'len nicht, 
Die sich begegnen und sich achten müssen. 
Dein Vater war mein Freund in alten Tagen, 
Da wir zusammenstanden gegen Rom. 
 
Und meine Freundin nenn' ich seine Toehter. 

Uit deze woorden ontwikkelt zich een lang gesprek, waarin Sophonisbe schrede voor schrede tot haar doel schijnt te naderen. Herhaaldelijk verklaart Massinissa, dat hij geen vijand van Carthago is:

Nie war ich euer Feind, - nie werd ich's sein. 

Welnu, zegt Sophonisbe eindelijk, zoo gij dan inderdaad de vriend van Carthago zijt:

Komm' zu uns, und lass den fremden Römer, 
Dir selber nur ein Werkzeug, nicht ein Freund, 
Des eignen Plans verdientes Opfer werden! 

Hare poging mislukt. Massinissa schrikt voor deze gevolgtrekking terug. Evenwel biedt hij haar persoonlijk zijne bescherming aan.

Du bietest deinen Schutz, ich nehm' ihn an 
Und eine Bitte füllt ihn einzig aus. 
Ein unerträglich schweres Schicksal ist's 
Des Vaterlandes Untergang zu schauen. 
 
Doch Eines kenn ich, das ist schrecklicher: 
In eincs Römers Hände zu gerathen! 
 
Bei allen Himmlischen beschwör' ich dich: 
In keines Römers Hände lass mich fallen! 

De belofte wordt gegeven. Het koor valt in:

Leichtgeschürzt, ein muntres Mädchen 
Tritt die Hoffnung her: 
Spottend grämlich grauer Sorge 
Schauet in die freie Welt sie 
Froh hinaus. 
 
Weiser Götter Rath gesellte 
Sie den Sterblichen, 
Eine Freundin - durch das Leben 
Seinen Weg ihn zu geleiten 
Leichtren Schritts. 

{==263==} {>>pagina-aanduiding<<}

Kaum geboren späht den Wunsch sie 
In der Brust uns aus, 
Und ein Morgen wie wir 's möchten 
Malt in glücklich heitren Bildern 
Sie uns vor. 
 
So in Träumen fortgesungen 
Leben wir dahin, 
Gern beredet, gern vertrauend - 
Tragen Zuversicht entgegen 
Dem Geschick. 
 
Glüekliche, die euch die Freude 
Aus dem Traume jauchzt, 
Die erwachend euch Erfüllung, 
Schöner Hoffnung schön're Schwester, 
Froh begrüsst! 
 
Aber ach! Ein fröhlich Heute 
Lachet Allen nicht, 
Und es wird der Freundin Antlitz 
Von der Lüge falscher Fratze 
Oft entstellt. 
 
Weh und Weh dem Unglücksel'gen 
Der betrogen ist! 
Jähe rüttelt ihn der Schrecken, 
Und ein Unhold grinst Enttäuschung 
Frech ihn an! 
 
Fluch dem Wahn, der schön verheissend 
Sich zum Herzen stahl! 
Denn zum Unglück lastend thürmet, 
Selbst ein Unglück, sich der Irrthum 
Auf die Brust. 

Massinissa heeft in de opwelling van zijn hart zijn woord gegeven. Maar zal Scipio zich daaraan storen? Zal hij zijn triomf niet met de gevangene koningin willen opluisteren? Kan de machtelooze Massinissa zich tegen den wil van den machtigen veldheer verzetten? En staat van den anderen kant zijne eer niet op het spel? En de eer is niet zijne eenige zorg:

Ein andrer Schmerz noch drohte meiner Brust, 
Ein Schmerz um sie, wenn sie mir unterginge! 

Hij beslist den tweestrijd. Er is haast, want Scipio nadert. Hij laat de koningin roepen, verklaart zich en vraagt:

Willst du die Meine sein? 


{==264==} {>>pagina-aanduiding<<}

Sophonisbe houdt het aanzoek voor eene beleediging en vraagt verontwaardigd:

Was hör' ich - wie? dir meine Hand? 
 
Willst du mit Hohn das schwache Weib zertreten? 

Massinissa verklaart zich nader. Syphax is voor goed verloren:

Ein todtes Ding nur ist er für die Zukunft. 
In Ketten wird er nach der Stadt geschleppt, 
Ein schnödes Schauspiel für die freche Menge. 
Dann ist er, wie ein abgestandner Hausrath 
Vergessen schnell auf irgend einem Hofe. 
Wer fragt nach ihm, als nur der barsche Wächter? 
Der Nachbar, dem er kleinen Schaden that, 
Erschlägt im Zorne ihn mit seinen Knechten. 
Kaum ist es mehr als hätt' er einen Hund 
Getödtet oder einen Pflug zertrümmert: 
Mit wenig Pfunden wird er aufgewogen! 

Op het oogenblik is het eenige redmiddel, dat bij Scipio's komst het huwelijk is voltrokken. En bovendien:

Ein kurzes Wort, im Augenblick gesprochen, 
Es schafft den Freund dir, dem Karthago's Heil du 
In künft'ger Zeit vielleicht noch danken kannst. 

Wat geene liefde, geene welsprekendheid, geen drang van omstandigheden vermochten, doet de gedachte aan Carthago's belang; deze had steeds overredende kracht; zij is ook nu weder de drijfveer, wanneer Sophonisbe zegt:

Du hast gesiegt, o König Massinissa! 
Nimm meine Hand, nicht länger weigr' ich mieh. 
 
Ein Schein des Lichtes ist es dem ich folge! 

Wat eene plotselinge wisseling van toestanden op denzelfden dag. Het koor is er diep door getroffen en heeft geen vertrouwen. Zal de hoop, waardoor Sophonisbe werd geleid, vervuld worden? Zal zij inderdaad nog haar vaderland van dienst kunnen zijn? Als een bliksemstraal schiet voort:

Der kühne Gedanke. Er cilt zum Osten, 
Und grüsst am Himmel den ersten Schein 
Der kommenden Sonne: doch ehe ein Auge 
Hier unten den lachenden Tag geahnt, 
Da ist er schon eilends hinübergeflogen 
Zur weinenden Nacht. 


{==265==} {>>pagina-aanduiding<<}

Weldra zal men zeker zijn. Scipio en Laelius zijn aangekomen. Na een langen omhaal van woorden, waarbij ook Laelius nu en dan eene opmerking maakt, kent Scipio de toedracht der zaak. Hij is ontevreden op Massinissa:

Dein Mitleid, deine Raschheit, Massinissa, 
Sie haben dich zum Unbedacht das eine, 
Die andre dich zum Unrecht fortgerissen. 

Massinissa erkent, dat hij te snel heeft gehandeld, doch rekent op Scipio's edelmoedigheid. Scipio houdt zich aan het strenge recht:

Das Weib ist unser nach dem Recht des Krieges, 
Und unsre Sklavin ist sie durch Gesetz. 

Het spreekt van zelf, dat Massinissa opgewonden wordt. Scipio blijft kalm en zegt:

Wer trotzen will, der soll erst sicher sein, 
Dass seinen Kopf er auch behaupten kann, 
Will nicht noch lächerlich er gar erscheinen! 

Neen, antwoordt Massinissa:

Was du mir Trotz schiltst weiss ich mir zu Ehre: 
Der Muth des Schwäch'ren ist es an den Starken 
Nicht Ehr' und Recht gefällig abzutreten. 
Du nennst ihn lächerlich! So ist vielleicht 
Die Eitelkeit in deinem Sinn erhaben? 
Die Eitelkeit - die liebe Eitelkeit, 
Ein Königspaar in Diadem und Purpur 
Dem Pöbel eurer Gassen vorzuführen! 
Das ist dein Rechtsgrund - dieses dein Gesetz! 
O glaube ja, wir kennen das an euch. 

Die beleediging gaat Scipio te ver. Hij verliest zijne bedaardheid:

Es wird sich lehren wer der Stärk're ist, 
Und wer der Herr! - Wohlan, du willst Gewalt, 
Versichert euch der Königin, ihr Leute! 

Massinissa kan toezien. Wat zal hij doen? De soldaten van Scipio op leven en dood beletten de handen aan Sophonisbe te slaan? Maar:

So opfr' ich mich, und das ist meine Pflicht, 
Doch durch das Opfer kann ich sie nicht retten! 

{==266==} {>>pagina-aanduiding<<}

Denn über meinen Leichnam schreiten sie, 
Und triumphiren doch mit ihrem Raube. 
 
Und mehr noch opfr' ich - o, mein ganzes Volk. 
Hab' ich das Recht, das kaum befreite wieder 
Dem fremden rauhen Herren hinzuwerfen? 
Nein! Nimmermehr, es koste was es wolle; 
Ich darf es nicht - ich kann es nicht verrathen! 

Toch zal Sophonisbe niet in die beulshanden vallen. Hij gaat zijne maatregelen nemen. Inmiddels zingt het koor:

An kleinlichen Dingen 
Erzeuget sich öfters, 
Am fliehenden Worte 
Der Männer Zorn. 
 
Und ist er geboren, 
Dann stürmet er vorwärts 
Und vorwärts immer 
Und unaufhaltsam 
In wachsender Macht. 
 
Wer möcht' es wohl wagen, 
Ihm hemmenden Fusses 
Den Weg zu vertreten, 
Dem tollen Verächter, 
Der sich nur gehorchend 
Nichts ehret und scheut! 
 
So löset - wer wüsste 
Durch welches Berühren? - 
Vom Rumpfe des Berges 
Die Schulter sich los. 
 
Es wälzt sich gewaltig 
Und eilender immer 
Ein wüstes Gerölle, 
Die Hüfte zerfleischend, 
Zur Sohle hinab. 
 
Und weithin wogen 
Im Donner die Lüfte, - 
Und selber erbetet, 
Von göttlichen Händen 
Wohl fest geschichtet, 
Der Erde Grund. 

{==267==} {>>pagina-aanduiding<<}

Nicht stauet der Felsen 
Die Seite umgürtend 
Den grässlichen Sturz, 
Noch stämmige Bäume 
In Tiefe gewurzelt: 
Denn alles entreisset 
Die wüthige Wucht. 
 
Nicht ruhet der Schrecken 
Als bis er da unten 
Zu Boden gekommen, 
Und plötzlich begraben 
Die Felder, die Gärten 
Und Hütten und Menschen, 
Und alles Leben 
Im blühenden Thal! 
 
Und also der Zorn: 
Sein grausiges Toben, 
Er muss es in Schrecken 
Vollenden sehn! 
Und sollt' er ein Armes 
Im Staube zertreten 
Das nie ihn gekränkt! 

Sophonisbe heeft gehoord wat er gaande is en weet niet waarheen zich te wenden. Is er dan niemand om haar van de slavernij te redden? Heeft Massinissa dan zijn woord niet gegeven? Daar komen hare getrouwe hovelingen, Bocchar en Gala. Zij brengen eenen beker. Massinissa heeft hun verzocht een laatsten dienst aan hunne koningin te bewijzen:

Den Beeher hier vertrau' ich eurer Hand; 
Ihn bringes meinem Weib. Ein edler Saft 
Ist dieses Nass, das seine Höhlung füllt: 
Es ist der Trnnk des schönen, freien Todes! 

Terwijl zij nog met Sophonisbe in gesprek zijn, hoort men het krijgsvolk. Het koor is in hevige spanning:

Auf schäumenden Wassern 
Hinauf und hinunter 
Der Nachen treibt. 
Es sinket das Ruder 
Aus zitternden Händen, 
Und thatenlos starrend 

{==268==} {>>pagina-aanduiding<<}

Erwartet der Steurer 
Die nächste der Wogen, 
Die dort sich bereitet 
Sein Schiff zu begraben. 
So starret das Herz mir. 
Es hemmet die Angst 
Gebannt im Busen 
Den Athem zurück. 

Sophonisbe drinkt den beker uit, slingert hem naar de soldaten, die haar op Scipio's bevel willen grijpen, en sterft na eene lange toespraak aan Scipio. Het koor zingt een klaaglied. Scipio, Laelius, Gala en Massinissa houden nog eene redekaveling en het koor zingt ten slotte:

Nicht zum ewigen Freund gegeben 
Wurde der Friede dem Erdengeschlecht, 
Ewig zu lachen. Es schwinget der Hader 
Oft auch bitter entzweiend die Geissel 
Blutig über die ächzende Welt. 
 
Und wir sehen in grimmigem Streite 
Hassendes gegen einander gekehrt: 
Sehen Gemeines den Adel befeinden, 
Ringen die Lüge wider das Wahre, 
Wider die Schande den bäumenden Stolz. 
 
Doch auch den Zwiespalt machte die Gottheit 
Nicht hier unten zum bösen Gesetz. 
Immer löset der Aufruhr wieder 
Sieh zur Stille: denn Orduung ewig 
Fordert und strebet die gleiche Natur. 
 
Aber wo sich gewaltig begegnet 
Tödtlich Entzweites zum grässlichen Strauss; 
Da ist kein edles Versöhnen zu stiften, 
Nicht in der Mitte wobnet der Friede, 
Nur im Siegen und Untergehn! 

Wij meenen den samenhang en de beste gedeelten van het treurspel medegedeeld, en tevens de drijfveeren der handelende personen aanschouwelijk gemaakt te hebben. Thans zijn wij gerechtigd een oordeel uit te spreken. Het zal gebleken zijn, dat de dichter zich twee vrijheden in de geschiedenis veroorlooft: hij laat Scipio naar Cirta komen en bemoeit zich in 't geheel niet met Syphax. Het eerste staat in verband met den vorm

{==269==} {>>pagina-aanduiding<<}
van het treurspel, het tweede met 's dichters opvatting van den hoofdpersoon. De vorm is naar de treurspelen der ouden genomen. Daarom moest eenheid van tijd en plaats in 't oog gehouden worden. Van daar ook, dat Massinissa niet eerst de herovering van zijn land voortzet, voordat over Sophonisbe wordt beslist, doch alles in éénen dag afloopt. Om de tint der oudheid te verhoogen is ook het koor ingevoegd. Dit is wel het gelukkigste denkbeeld van den dichter geweest. Het koor heeft verreweg de beste partij. Omtrent de opvatting van de hoofdpersoon geeft de dichter in de voorrede eene uitvoerige verklaring. Sophonisbe is hem de vertegenwoordigster van een tijdperk der geschiedenis. De dichter is, schijnt het, wijsgeer, heeft vooral zijn werk gemaakt van de philosophie der geschiedenis, en kleedt zijne wijsgeerige opvatting in den vorm van een tooneelstuk. In zeker opzicht is hij dus een nieuwerwetsche Euripides. Reeds in de oude wereld, zegt hij, ziet men een streven van de verschillende volken naar eigene vrije ontwikkeling. Sedert Rome in aanraking met andere volken is gekomen, ontwaart men als gevolg van die neiging een voortdurenden strijd. Het Romeinsche rijk heeft op den duur dat beginsel geheel onderdrukt. Het meest heeft daartoe bijgedragen de tweede Punische oorlog. Eerst liep Rome gevaar, doch sedert Hannibal ophield schrik in te boezemen was het lot der oude wereld beslist. In die worsteling ligt iets zeer tragisch. De geschiedenis van Sophonisbe is eene episode uit het tijdperk, waarin de strijd juist een gunstigen keer voor Rome begon te nemen. ‘Auf dem grossartigen Hintergrunde,’ zegt de dichter, zooals alleen een duitsch wijsgeer zonder duizelen kan denken en zich uitdrukken, ‘an dieser einzelnen Episode das Schicksal des nationalen Gedankens im Alterthum überhaupt darzustellen, dies ist der Sinn, in dem ich den Stoff auffasse. Nicht bloss die Katastrophe einer hervorragenden Frau, es ist im tieferen
Grunde jene allgemeine Katastrophe, welche ich zur Idee meines Stückes mache.’ De werking van het treurspel wordt dus teweeggebracht door de tegenstelling van het Carthaagsche en het Romeinsche gevoel van nationaliteit. Bij beide volken moet het gevoel zuiver werken, zonder vreemden invloed. Van daar, dat voor een stokebrand als Syphax geen plaats is. Aangenomen dat het denkbeeld, hetwelk bij den dichter ten grondslag ligt, in den vorm van een treurspel kan gekleed worden, is dan Sophonisbe de geschikte persoon

{==270==} {>>pagina-aanduiding<<}
om het te vertegenwoordigen? Daar is zij immers veel te onbeduidend voor. Ook is het karakter eener vrouw voor die rol te eenen male ongeschikt. Waarom dan niet liever Hannibal genomen? Maar ons schijnt de opvatting van den dichter eene ongerijmdheid. Hoe kan het lot van eene gedachte, die in de geschiedenis wordt gelegd, de grondslag van een treurspel wezen? Dat is de philosophie tot eene pop maken, die naar den zin van den schrijver automatische bewegingen uitvoert. Het leven ontbreekt. De hartstochten, het lijden van een mensch, die vleesch en bloed heeft gelijk wij zelf, doen ons medegevoelen; niet een ding dat, hoe schoon, edel en verheven ook, geen eigen gevoel kan hebben. En de strekking van het tooneel zal toch in de eerste plaats wel dienen te zijn, dat het werkelijk leven worde voorgesteld van een bepaalden persoon, die zijn karakter aan zich zelf, niet aan eene wijsgeerige beschouwing ontleent. De philosophie kan wel komiek worden, doch is nooit tragisch. Verbeeld u eene heldin, die zich uit wanhoop van kant wil maken, doch zich gelukkig nog bijtijds bezint: ‘wacht eens even, 't is waar ook, ik vertegenwoordig het denkbeeld van zelfstandig volksbestaan van voor 2000 jaar, en dat moet eerst aan 't eind van het treurspel te niet gaan.’ - Trouwens, ook bij onzen dichter is de natuur sterker dan de leer. Hij doet vooral de vaderlandsliefde van Sophonisbe uitkomen. Zeer goed. Daar is de philosophie der geschiedenis in den levenden mensch opgelost. Daar gevoelen wij eenen polsslag. Sophonisbe gloeit van haat tegen de Romeinen. Ferm. Die goed kan haten, kan een karakter hebben dat der moeite waard is. Sophonisbe wil liever sterven dan krijgsgevangene worden. Uitmuntende keus. Als de gegevens er naar zijn, kan hooghartigheid een edelen karaktertrek geven. Met dat al heeft de philosophie de wijk genomen. Had de dichter zich maar aan die bijzondere karaktertrekken gehouden en daaruit een wezenlijk mensch samengesteld, in plaats van die in
de lucht hangende opvatting der geschiedenis in eene menschelijke gedaante te hullen, dan zou hij ook wel eene geschikte plaats voor Syphax gevonden hebben. De dichter heeft Scipio, als vertegenwoordiger van het zuiver Romeinsche beginsel van de philosophie der geschiedenis, buiten eenigen vreemden invloed gelaten. Daardoor is Scipio geworden, wat Mommsen van Cato zegt ‘ein standhafter Principiennarr.’ Daardoor is tegelijk de rol der heldin zeer verzwakt.

{==271==} {>>pagina-aanduiding<<}
Immers, de oorzaken van het lijden eens tragischen persoons moeten in zijne eigene handelingen gelegen zijn, indien hij de belangstelling van hoorder of lezer zal gaande maken. Naarmate hij zelf een werkzamer aandeel heeft aan den gang van zaken, zal hij meer de aandacht boeien. Die geheel lijdend is, deugt niet voor held of heldin, is noodzakelijk een vervelend wezen. Aan dat euvel gaat de laatste Sophonisbe mank. Zij had Scipio door hare daden moeten noodzaken halsstarrig te blijven. Thans heeft hare opgewondenheid, om eene uitdrukking van Geel te bezigen, iets van ‘een storm, voorgesteld met een emmer water en een blaasbalg.’ De optreding van Syphax had aan dat alles een geheel ander aanzien kunnen geven. Zijne taak had moeten zijn, de kracht en den invloed van Sophonisbe in de oogen van Scipio beduidend genoeg te maken om zijnen eisch vol te houden. Toorn over den afval van Syphax, die inderdaad voor Rome gevaarlijk was, en vrees voor de toekomstige gezindheid van Massinissa zouden dus voor Scipio de beweegredenen geworden zijn om eene vrouw van zooveel zedelijke kracht en zooveel haat tegen Rome voortaan onschadelijk te maken. Anders waren de Scipio's inderdaad niet zoo bar en onhoffelijk jegens de schoone helft van het menschdom. Tot verschooning van Scipio zij echter opgemerkt, dat Sophinisbe al zeer weinig vrouwelijke lieftalligheid bezit. Inderdaad, waar is het kenmerkend onderscheid tusschen haar karakter en dat van een man? Wij kunnen er geen vinden. De fout schuilt weder daarin, dat zij geen mensch is, doch eene wijsgeerige beschouwing van een tijdperk der geschiedenis in menschelijke gedaante. Op Syphax is zij nooit verliefd geweest. Voor Massinissa blijft zij geheel koud. Toch trouwt zij met beide. Maar als de liefde in 't spel was gekomen, zou zij zeker niet aan de idée gedacht hebben.
Uit bovenstaande mededeelingen maken wij de gevolgtrekking, dat ook de laatste Sophonisbe als treurspel is mislukt, doch als dichtstuk genoeg waarde bezit om gekend te worden. Overigens is het te hopen, dat Sophonisbe voortaan ongestoorde rust zal genieten. Wij hadden haar gegund, dat zij bij de geboorte de les had medegekregen, waarmede Montaigne vertelt, dat de Mexicanen hunne kinderen, zoodra zij ter wereld kwamen, begroetten: Enfant, tu es venu au monde pour endurer; endure, souffre et tais-toi.
H.W. van der Meij.

{==272==} {>>pagina-aanduiding<<}

DE WOELINGEN DER LEICESTERSCHE PARTIJ binnen Leyden, 1586 en 1587, door Dr. W. Bisschop, prorector aan het Leidsche Gymnasium. Leiden 1867. 4o.
Geen tijdvak onzer geschiedenis werd door onze geschiedschrijvers met meer zorg en voorliefde behandeld, dan dat der worsteling met Spanje; en het was vooral in de laatste jaren dat zij zich aan eene nieuwe bearbeiding er van wijdden. En gelijk men in de oude met het roest der jaren bedekte schilderij, onder de bekwame hand des meesters, de verborgene voorstellingen allengs ziet te voorschijn komen, zoo ziet men ook, naarmate de dikke wolken van dwaling, vooroordeel en partijzucht verdwijnen, in de geschiedenis de waarheid meer en meer in den helderen dag gekomen.
Allengs is de geschiedenis van den 80jarigen oorlog eene geheel andere geworden, - ten minste zijn vele hoofdpersonen in een geheel ander licht gesteld, vele donkere punten opgehelderd, zwarigheden opgelost, en voorstellingen gewijzigd. Alleen de korte regering van Leycester wachtte nog, in weerwil van den arbeid van eenige uitstekende geleerden en vooral van Mevrouw Bosboom-Toussaint, een geschiedschrijver, die, na een onpartijdigen blik in het karakter van Leicester geworpen en de geheimen der archiven geraadpleegd te hebben, die taak aanvaardde.
Dr. Bisschop te Leyden behandelde een klein, doch, en vooral in zijne gevolgen, hoogst gewigtig gedeelte van dit tijdvak en putte al wat hij tot zijn onderwerp behoefde uit de archiven der stad en der curatoren. Hiermede niet tevreden, getroostte hij zich de moeite om alle tot bewijs of opheldering dienende stukken af te schrijven en als bijlagen aan zijne verhandeling (van bladz. 77 tot bladz. 145) te hechten. Het is hier dat wij Dr. Bisschop, dien wij sedert jaren op letter- en taalkundig terrein ontmoetten, het eerst als geschiedschrijver zien optreden, en inderdaad hij doet het waardiglijk. Hij bezit alle vereischten van een goed geschiedschrijver: waarheidliefde, onpartijdigheid, eenvoudigheid, beknoptheid, naauwkeurigheid. Zijn stijl is puntig, zijn oordeel juist, zijne voorstellingen zijn ongezocht en waar. In drie hoofdstukken - Adrianus Saravia, en de verplaatsing der Leydsche Akademie naar Utrecht; Hugo Donellus en Philips van Hohenlo; de zamenzwering binnen Leyden - geeft hij een duidelijk verslag van het voorgevallene binnen de laatstgemelde stad. Over Donellus bestond reeds een belangrijk geschrift; nopens Saravia niets, tenzij het weinige dat men in de Biografische woordenboeken ver-
{==273==} {>>pagina-aanduiding<<}
meld vindt. Wat hij ons over dezen geleerde mededeelt is hoofdzakelijk geput uit de Acta Curatorum. Adriaan de Sarravia was in 1534 te Hesdin in Artois geboren, en een kweekeling der hoogeschool te Oxford, waar hij de waardigheid van doctor in de godgeleerdheid ontving. In 1584 was hij uit Antwerpen, waar hij sedert 1561 het leeraarsambt bij de Waalsche gemeente had bekleed, te Leyden gekomen. Hier vond hij een menigte vluchtelingen uit de Waalsche provincien; vooral uit Brugge, en het overschot der reeds ten tijde van Danaeus aanwezige en door dezen bestierde kudde. Hij verzamelde allen tot eene gemeente en werd, nadat de Waalsche Synode, onder zijn praesidium, den 29 Febr. 1584 een Kerkeraad had aangesteld, haar eerste vaste leeraar. Eenige maanden later
verkozen hem curatoren tot gewoon hoogleeraar, in plaats van den door hen ontslagen Sturmius. Hij verdiende die onderscheiding, zoo door zijne uitgegeven geschriften, vooral door zijnen arbeid aan de Nederlandsche geloofsbelijdenis, als door zijn ijver in het behartigen der geestelijke en stoffelijke belangen der Antwerpsche en de stichting der Brusselsche-Waalsche gemeenten. Daarenboven had hij den naam van gematigd en verdraagzaam te zijn. Hij was echter geen man van een vast karakter, noch van beginselen, nu eens tot deze dan eens tot geene partij overhellende, nu eens de magt der overheid in kerkelijke zaken bestrijdende, dan verdedigende, nu een naauw vriend, dan een hardnekkig vijand van Beza en Calvijn, nu als met ijzeren vuist de formulieren en den catechismus vasthoudende, dan ze bestrijdende. In den aanvang voldeed hij volkomen aan de verwachting van curatoren, nam hij met warmte de belangen der hoogeschool, vooral die zijner faculteit ter harte en bewerkte veel goeds en nuttigs. Allengs verflaauwde die ijver, reisde hij telkens naar Leycester te Utrecht, waar hij vaak weken bleef, ‘tot groot nadeel der studerende jeugd.’ Indien men geloof mag slaan aan hetgeen anderen nopens dit verblijf mededeelen, dan moet Sarravia welhaast in groote gunst bij den graaf gestaan en tot zijne ijverigste aanhangers behoord hebben. ‘Sarravie’, schreef Becius, ‘cont ghy wel begroeten, hy is huydendaeg de man van pouvoir ende faveur en bevrind oock met Prouninck.’ Zelfs was er een gerucht in omloop, dat hij zich bij den graaf zou beklaagd hebben, ‘dat de belangen der universiteit niet door die van den gerechte te Leyden, mits hunne onervarenheid in de clergie werden behartigd; dat zij haar liever wilden kwijt

{==274==} {>>pagina-aanduiding<<}
zijn dan behouden, en dat hij hem zou hebben aangeraden de academie naar Utrecht te verleggen.’ Deze en andere geruchten waren curatoren ter oore gekomen, en in de senaatsvergadering van 6 Mei 1587 verweten zij hem en ook Donellus hunne gedurige absentie, het verzuim hunner lessen en vroegen naar de reden hunner gedurige absentie te Utrecht. Saravia verantwoordde zich flaauw 1). ‘Slechts nu en dan werd hij bij den graaf geroepen om over kerkelijke zaken te spreken, en nimmer had deze hem, voor zoo ver hij zich herinnerde, over de belangen der academie geraadpleegd.’ Kort daarna zonden curatoren Dousa en Buys naar Utrecht, om Leycester een ‘vertoog tegen het derwaarts overbrengen der Universiteit’ te overhandigen en met last ‘er op aan te dringen, dat de instelling der hoogeschool door zijne goedkeuring bevestigd werd, dat hij zijne ooren mogt stoppen voor lasteringen, die nopens hen werden uitgestrooid en de hooge school niet aan Leyden ontnemen. Deze toch was hun niet slechts lief en waard, maar haar eenige en beste parel, en liever wilden zij zich van alles laten berooven, dan haar missen.’ Zij slaagden volkomen in hunne zending. Leycester gaf de verlangde bekrachtiging. In weerwil van het ongenoegen van curatoren, schoon hij meer opentlijk voor zijne politieke rigting uitkwam, zijne ingenomenheid met al wat Engelsch was openbaarde, bleef zijn invloed op zijne gemeente, studenten en de kerk steeds groot. Hij steunde op het gezag van Leycester, toen hij in de vergadering te 's Hage 14 Mei 1587, zijn advies, ‘over eenige punten, rakende den toestand des lands en der kerke’ uitbragt en zich bittere verwijtingen jegens de gevolmagtigden uit de regering veroorloofde. Bisschop teekent naauwkeurig en getrouw zijn gedrag te Leyden gehouden, hoe hij er de
vraagbaak der onvergenoegden was en het middelpunt van allen die naar verandering haakten. De beraamde conspiratie werd ontdekt, wie er aan schuldig waren strafte het wrekende zwaard der geregtigheid. Men betigtte Saravia er toe te behooren. Door zijn zoon gewaarschuwd, vlood hij naar 's Hage, vervolgens naar Engeland. Den 2den Nov. 1587 ontzetten hem curatoren ‘wegens het mede deelachtig zijn der conspiratie en muitery onlangs jegens den Staat van Leyden ende van den gemeynen vaderlande voorgenomen en bij de hand genomen.’
Toen de pedellen het vonnis aan zijne woning bragten, ontstak

{==275==} {>>pagina-aanduiding<<}
zijn gemalin in toorn en beet hun deze woorden toe: ‘dat nopende het verlaten van de professie 't zelve was 'tgeen zij en haar man al lang hadden begeerd, doch belangende 'tgeen hem ter laste werd gelegd, hij zich zelf wel zou verantwoorden.’ Hij deed zulks later in brieven aan de Staten van Holland en Curatoren gerigt.
De gevoelens over zijne al of niet medepligtigheid aan de conspiratie waren sedert zeer verschillend. Mannen als van der Werff en van Hout verklaarden hem schuldig, doch zijne brieven aan Lipsius, de plegtige betuiging zijner onschuld, kan men niet lezen, zouder tot het vermoeden te komen, óf dat partijzucht het oog zijner regters verblindde óf dat bij hem volstrekt geen liefde tot de waarheid bestond. Zijne ingenomenheid met Leycester wordt niet geloochend, wel zijne deelneming aan de zamenzwering. Nu de eerste bekend en de andere ontdekt was, kon hij ligtelijk bewogen worden, om het gevaar dat de geheele Leycestersche factie bedreigde, door de vlucht te ontgaan. Het resultaat van Bisschop's onderzoeking is: dat hij van dadelijke deelneming aan de zamenzwering was vrij te pleiten, maar er zich meer mede inliet dan paste aan een goed ingezetene van den Nederlandschen Staat en die tevens een openbaar ambt bekleedde.’
In Engeland werd hij met opene armen ontvangen, lid der episcopale kerk en kanunnik der Cathedrale van Cantelberry. De 23ste Januarij 1612 (o.s.) was zijn sterfdag.
Tot de zamenzweerders behoorde ook de Leydsche predikant Christiaan van de Wouwer of Wouwerus, ook Christophorus van der Wouwere genoemd, zoon van Jan van de Wouwere, schepen te Breda. In 1576 kwam hij bij leening of provisie als predikant te Geertruidenberg. In 1582 werd hij te Dordrecht bij provisie tot leeraar aangenomen en in 1584 vertrok hij naar Leyden. In 1587 vluchtte hij waarschijnlijk naar Antwerpen, en werd bij de vergiffenis, 25 Oct. 1587, in naam van Prins Maurits, van het raadhuis te Leyden afgekondigd, uitgesloten. Zijn verder levenslot is onbekend. In de kerk. Hand. van Dordrecht komt hij voor als een hoogmoedig, woelziek, twistgierig man, die dikwerf de gemeente tot aanstoot en bitter voor den broeder was.
Het is wel te betreuren, dat Bisschop's werk niet algemeen verkrijgbaar gesteld is. Als programma van het gymnasium uitgegeven, zijn de exemplaren slechts aan dezen en genen ten geschenke gezonden. Wel ware het wenschelijk dat het in 8o formaat, des noods zonder de uitvoerige Aanteekeningen onder en de Bijlagen achter den tekst in het licht verscheen.
G.D.T.S.


{==276==} {>>pagina-aanduiding<<}

II. Godgeleerdheid en Wijsbegeerte.

GESCHIEDENIS EN CRITIEK DER MARCUSHYPOTHESE. Academisch proefschrift ter verkrijging van den graad van doctor in de godgeleerdheid aan de hoogeschool te Groningen, door Hajo Uden Meijboom. Amsterdam, gebroeders Kraay. 1866. Gr. 8vo. XIII en 248 blz.

VOORLEZINGEN OVER DE BIJBELSCHE BERICHTEN aangaande het leven van Jezus (,) inzonderheid over het Johannes-Evangelie. Gehouden in het Odéon, door F.W.B. van Bell, H.P. Berlage, S. Hoekstra Bz., Ph.R. Hugenholtz, A.D. Loman, W.F. Loman, T. Modderman Az. en J.G. Schuuring, hoogleeraren en predikanten te Amsterdam. Amsterdam, Loman en Verster. 1866. Postform. 315 blz. Prijs ƒ 2,50.
‘Door populaire geschriften over het leven van Jezus ontstond er in den laatsten tijd in de gemeente groote spanning. Op de theologische opleiding bleef dat niet zonder invloed. De evangeliëncritiek trad onwillekeurig op den voorgrond. Wie als prediker in de gemeente wil optreden moet zich rekenschap weten te geven van de bronnen, waaruit de kennis van Jezus moet worden geput.’ Deze overtuiging van den heer Hajo Uden Meijboom bepaalde de keuze van het veld, waarop zich het akademisch proefschrift zou bewegen, door welks verdediging hij den graad van doctor in de godgeleerdheid wenschte te verkrijgen, en verkreeg. - ‘Wie was Jezus, de hoog geëerbiedigde stichter van het christendom, volgens de historie? Wat weten wij (,) en kunnen wij werkelijk weten van de bijzonderheden van zijn leer en leven? Men kan geen antwoord op deze vragen beproeven of men roert allerwege het kenmerkend onderscheid aan tusschen de vroegere en de hedendaagsche wereldbeschouwing. Daaraan zal het wel voor een groot deel zijn toe te schrijven, dat het leven van Jezus van Ernest Renan, en het korten tijd daarna verschenen leven van Jezus’ (voor het duitsche volk bewerkt) ‘van David Friedrich Strauss zoo grooten indruk hebben gemaakt, ook buiten de zoogenaamde geleerde kringen. Vooral bij eene bearbeiding van het leven van Jezus komt het aan den dag, van welke wetenschappelijke beginsels het onderzoek uitgaat.’ Deze was de meening van de bovengenoemde twee hoogleeraren en zes predikanten te Amsterdam, en, door die meening en het belang der gemeente geleid, besloten ze tot het houden van ‘Voorlezingen over de waarde van de bijbelsche

{==277==} {>>pagina-aanduiding<<}
berichten ‘aangaande Jezus' leven, inzonderheid van het vierde evangelie.’
In den grond der zaak alzoo twee uitvloeisels derzelfde overtuiging, leenen deze beide boeken, - de dissertatie en de voorlezingen, - zich gereedelijk tot een gelijktijdige aankondiging, hoezeer de lezers voor wie ze bestemd zijn, en de omtrek van den kring waarin ze zich bewegen, mogen verschillen.
Dr. Meijboom bepaalde zijn onderzoek tot een klein gedeelte van het veld, dat de amsterdamsche schrijvers geheel wilden doorloopen. Van een enkele der ‘bronnen waaruit de kennis van Jezus moet worden geput’ wenschte hij zich rekenschap te geven. Uit die allen vestigde zich zijn keus nader op het euangelie volgens Marcus. Ook bij hem waren het twee levens van Jesus, die juist op dat geschrift meer bepaald zijn oog zich deden vestigen. ‘Het is bekend’, schrijft hij, ‘hoe sinds langen tijd twee meeningen aangaande den oorsprong en de waarde van het tweede evangelie lijnrecht tegenover elkander staan. Ter eener (eene) zijde ziet men in het marcusevangelie de oudste type van evangelieverkondiging. Ter anderer (andere) zijde stelt men dat geschrift in de rij der synoptici in de laatste plaats. Het “Leben Jesu” van Strauss hangt samen met die tweede beschouwingswijze. Als vrucht van de eerste bracht Schenkel zijn “Charakterbild Jesu” aan het licht. Wie beide werken kent, zal de waarde beseffen van eene beslissing tusschen de beide hypothesen, waaruit ze voortvloeiden. Of Marcus als het begin of als het einde van de ontwikkeling der synoptische evangeliën moet beschouwd worden kan men, met het oog op de gevolgen welke aan die verschillende opvattingen verbonden zijn, niet onverschillig achten. Ik voor mij ben met de beslissing gereed. De gronden die mij daarbij leidden, heb ik gepoogd in dit geschrift uit een te zetten.’
Juistere uitdrukkingen waren licht te vinden geweest. Boeken vloeijen zoo min voort uit hypothesen, als gronden in staat zijn iemand te leiden. De bron van een boek is de geest van den schrijver, die gronden niet als gidsen gebruikt, maar als den bodem waarop hij bouwt. Doch ook de aanduiding der partijen in dit geding is niet naauwkeurig. Dr. Meijboom vermeldt er twee. Eigenlijk zijn er echter drie. Puntig herinnerde, nog onlangs, Hilgenfeld hoe de uiteenloopende meeningen op dit stuk den middeneeuwschen strijd tusschen de nominalisten en de

{==278==} {>>pagina-aanduiding<<}
realisten te binnen brengen. Gelijk toen de vraag was of de algemeene begrippen als vóór, als in of als nà de dingen te denken waren, zóó, merkte hij op, geldt het thands die: ‘of het euangelie volgens Marcus vóór, tusschen of nà die volgens Matthaeus en Lukas is ontstaan.’ Later zal blijken, dat dr. Meijboom dit niet geheel uit het oog verloor. Hoe weinig waarde hij evenwel gehecht heeft aan de gronden voor het tweede geval, Marcus nà Matthaeus maar vóór Lukas, is zichtbaar uit de aangehaalde woorden, meer nog uit de geheele dissertatie. ‘Of Marcus de eerste van het drietal, òf de derde,’ - zóó doet zich duidelijk de vraag aan hem voor, en zijn uitspraak is ten gunste van het laatste gevoelen.
Bij de beoordeeling van zijn arbeid mag niet uit het oog worden verloren, dat het geenszins zijn voornemen was een historischkritische inleiding op-, of, wil men, eene geschiedenis vanhet aan Marcus toegeschreven boek te leveren. Zelf spreekt hij, - en ik meen bij herhaling, - van de ‘negative bedoeling’ zijns werks. Met andere woorden: zijn geschrift is geene ‘opzettelijke behandeling van den oorsprong van het tweede evangelie.’ Het strekt alleen ter bestrijding der meening dat ‘het tweede evangelie.....als het ondste evangeliegeschrift, en als de bron van Mattheus en Lucas moet worden beschouwd.’ Deze door hem bestreden meening nu noemt hij, zich aansluitend aan de gebruikelijke terminologie, de marcushypothese. Hare geschiedenis te verhalen en hare gronden te beoordeelen, is uitsluitend zijn doel. Een doel flink en scherp in het oog gehouden, door hoe uitgestrekt en dichtgewassen een bosch van kreupelhout het slechts kon worden bereikt.
Want veel en velerlei moest worden opgehelderd, veel anders bestreden en ontzenuwd zou de onhoudbaarheid van het hier aangetast gevoeleu zegevierend kunnen worden aangetoond. Oppervlakkig beschouwd kan dat vreemd voorkomen. Weinigen zullen het geschrift aan Marcus toegekend eenigzins naauwkeurig vergeleken hebben met die, welke naar Matthaeus en Lukas worden genoemd, zonder ééne zaak te bebben opgemerkt, maar die in dit geding kan schijnen alles af te doen. Daar zijn namelijk in het euangelie volgens Marcus plaatsen, welke niet slechts bij beide de andere synoptikers worden teruggevonden, maar, - en hierop komt het aan, - die blijkbaar alleen uit een

{==279==} {>>pagina-aanduiding<<}
samenvoeging van 'tgeen bij beiden gelezen werd, kunnen zijn ontstaan. In zijn onschatbare Kritische Untersuchungen über die kanonischen Evangelien, heeft reeds Baur daarop gewezen. Maar Meijboom begreep, - en te recht! - dit punt breeder te moeten uitwerken. Tal van plaatsen, door hem aangehaald en met zorg behandeld, bewijst niet slechts het bestaan van dit verschijnsel, maar tevens, hetgeen veel meer is, dat het tot de doorloopende, charakteristieke trekken van Marcus moet gerekend worden te behooren. Daaruit zal natuurlijk volgen dat: òf Marcus die plaatsen heeft saamgesteld uit hetgeen hij èn bij Matthaeus èn bij Lukas vond; - òf dat Matthaeus en Lukas, bij hunne bewerking der levensbeschrijving van Jesus, uit Marcus hebben geput, doch dan zóó, dat Matthaeus juist onaangeroerd liet wat Lukas -, Lukas wat Matthaeus aan Marcus had ontleend. Welke dezer beide mogelijkheden zich als de natuurlijkste aanbeveelt springt in het oog; en zoo kon reeds daarmede de onhoudbaarheid der marcushypothese uitgemaakt schijnen.
Op dezen grond alleen opgemaakt zou echter die slotsom geringe bekendheid verraden met de theologische spitsvindigheden, zoo talrijk vooral wanneer, in hoe geringe mate ook, eenig dogmatisch belang, - hier de invloed op de voorstelling van Jesus leven, - bij zulk een vraagstuk betrokken is. De voorstanders der marcushypothese kennen dezen achilleshiel hunner meening zelven ook zeer goed. Vandaar allerlei exceptieën, en allerlei pogingen om, tegenover dit onloochenbaar bewijs voor Marcus afhankelijkheid van de beide andere synoptikers, op charaktertrekken van zijn geschrift te wijzen die integendeel zijne onafhankelijkheid van hen, ja! hunne afhankelijkheid van hem moeten staven. Zóó wordt op Marcus meerdere beknoptheid gewezen, als die van hoogere oudheid zal getuigen. Zóó op de aanschouwelijkheid zijner voorstelling, als die daarin het werk moet doen erkennen van een ooggetuige, althands van iemand die met een ooggetuige in zeer naauwe betrekking had gestaan. Zóó op die sporen van onafhankelijkheid zelven. Ook op eene verklaring van den oudvader Papias die der marcushypothese te baat moet komen. Daarbij staat nog altijd de deur der inlasschingen open. Hoe, wanneer die blijkbaar uit Matthaeus èn Lukas saamgestelde plaatsen eens niet tot het eigenlijk marcuseuangelie behoorden, maar konden bewezen worden invoegselen van latere afschrijvers te zijn?
Ook op dit alles diende geandwoord. Dr. Meijboom deed dat,

{==280==} {>>pagina-aanduiding<<}
en deed het goed. Doch zelfs daarmede schijnt den handhavers van Marcus oirspronkelijkheid de zaak niet afgedaan. De marcushypothese is een ware Proteus. De vermelde mogelijkheid van inlasschingen, gepaard aan eene ontdekking, die reeds Schleiermacher kan gerekend worden indien niet gedaan ten minste vermoed en aangewezen te hebben, voerde tot de tegenwerping dat: ‘wie in Marcus de bron der andere synoptikers vonden, niet dàt geschrift bedoelden hetwelk, op dien naam, in onze versameling der boeken des nieuwen verbonds werd opgenomen, maar een oudere levensbeschrijving van Jesus, waarvan dat marcuseuangelie in zijn tegenwoordigen vorm,’ (het kanonike euangelie volgens Marcus derhalve,) ‘eene omwerking zou zijn.’ Dit veronderstelde geschrift wordt dan de Proto-Marcus genoemd; en het opwerpen van deze exceptie noodzaakte dr. Meijboom zijne bepaling van de marcushypothese nader dùs uit te breiden, dat ze de meening is volgens welke ‘het tweede evangelie, zij het dan ook een marcusevangelie met zwevende omtrekken, als het oudste evangeliegeschrift, en als de bron van Mattheus en Lucas moet worden beschouwd.’
Maar die uitbreiding der bepaling maakte uitvoeriger behandeling des onderwerps noodzakelijk. Wel heeft, reeds jaren geleden, Schwegler de zwakke zijde van het beroep op dien Proto-Marcus doen uitkomen. Wel deed hij opmerken, hoe groot een getal van plaatsen uit den kanoniken Marcus moest verwijderd worden, wilde men er dat oudere geschrift uit distilleren, en herinnerde hij op dien grond ‘in welk een cirkel zij dus rondloopen, die den oorspronkelijken type der euangelische geschiedenis in het marcuseuangelie vinden, om daarna het marcuseuangelie zelf weêr naar dien oorspronkelijken type te emenderen!’ Wel verraden soms, die dit beroep doen, zelven dat ze daarvan iets gevoelen. Maar hoe juist Schweglers opmerking zij en hoe volstrekt waardeloos elke cirkelredenering, het geloof aan dien Proto-Marcus telt zóóvele aanhangers, en daaronder zóóvele mannen van naam, die zich met hand en tand zouden verzetten tegen de beschuldiging van een cirkelbetoog te leveren, - in zóóvelerlei gestalten treedt bovendien het beroep op dat oudere euangeliegeschrift op, dat een eenigzins volledige bewerking van het gekozen onderwerp dr. Meijboom tot een uitvoerige behandeling van dit punt verplichtte.
Waarlijk! niet elke quaestie, die eenvoudig schijnt, is eenvoudig

{==281==} {>>pagina-aanduiding<<}
en bij zoo ingewikkeld een vraagstuk heeft Meijboom wèl gedaan, niet bloot een kritîk der marcushypothese te geven, maar die door een geschiedenis dier meening te doen voorafgaan. Dat eerste gedeelte zijner dissertatie alleen beslaat reeds bijna honderd bladzijden. Te zeggen, dat het met den jare 1835 aanvangt, tot op deze dagen doorloopt, de zienswijze van een vijfentwintigtal geleerden en scholen behandelt, en dat de schrijver zich op beknoptheid heeft toegelegd, is zooveel als te doen uitkomen, hoe velerlei hij te bespreken heeft. Daarbij te voegen, dat zijn beknoptheid noch der helderheid van voorstelling, noch der volledigheid afbreuk doet, is slechts het toebrengen eener verdiende hulde. Wie zóó een onderwerp uiteen kan zetten, toont dat hij goed beslagen op 't ijs komt, maar van hem mag ook verwacht worden, dat hij niet met den franschen slag zich van de beoordeeling zal afmaken.
Heeft Meijboom die verwachting vervuld?
De inzage van de inhoudstafel doet reeds zien, met hoeveel zorg hij er zich op heeft toegelegd alles te behandelen, wat de vooropgeplaatste ‘geschiedenis’ aan de ‘kritîk’ te bearbeiden, gaf. De nadere kennismaking met den inhoud zelven toont, dat daar niet te veel was beloofd.
In doorgaans heldere en voor het onderwerp geschikte taal worden de eigene meeningen verdedigd, die der tegenpartij bestreden. Op vlekkeloosheid hoopt niemand, die eenig menschenwerk beoordeelen wil. Is hier en daar de voorstelling minder duidelijk, men vergete niet hoe ingewikkeld op sommige punten het vraagstuk is. Wordt een enkele maal, - en niet al te gelukkig, - aan een opwelling van oratorie even de teugel gevierd, jeugdige fantasie is welig, en het snoeimes komt eerst later. Daarom ook niet meer dan even een glimlach als er, bijv. gesproken wordt van ‘de schijnbare rust en kalmte die vóór den voorjaarsstorm van 1835 in de geestenwereld heerschte’, al rijst de lust om te vragen, of hier de wereld wordt bedoeld waarin de Angeyia spelen, de golfmeisjens uit Hler en Ran geboren? die der Dryaden? uit het tweede deel van Faust? of welk ander gebied van elementengeesten, waarop Heinrich Heine zijn lezers zoo prettig keuvelend rondvoert? Meer is de toekomstige openbare spreker te waarschuwen tegen uitdrukkingen als ‘nevenevangeliën’ of ‘nevenbedoelingen’, die, een twintigtal jaren geleden, in een zekeren kring van bragisten, met een duchtigen ‘straatui’, - doch drager van een welverdiende berisping, zouden zijn gekastijd; -
{==282==} {>>pagina-aanduiding<<}
tegen het gebruik van dat ondietsche ‘nevens’ zelf; - tegen onjuistheden als ‘langs den oever gaan’, waarbij men zich natuurlijk iemand moet voorstellen die door het water wandelt, terwijl toch de schrijver bedoelt dat de wandelaar op den oever langs het water voortstapt; - tegen slordigheden als ‘hemeling’, - ‘ter eener en ter anderer zijde’, - ‘aan iets eigenaardig zijn’, -
‘uitgeoefend’, - ‘wij hadden het hier te doen met een man’, - ‘herinneren aan iets’, - ‘planmatigheid’, - ‘noode durven’, - en ergere zaken nog, maar die wellicht der dame met den breeden rug, correctie geheeten, zullen worden te last gelegd.
Doch deze zaken betreffen den vorm alleen. Wat den inhoud aangaat: indien de in de vorige bladzijden geleverde schets van wat eigenlijk de marcushypothese is een goed overzicht van het vraagstuk geeft, en wel bepaaldelijk met het oog op zijn eigenlijk zwaartepunt, dan zal 't begrijpelijk wezen, dat een gansch andere schikking der argumenten gewenscht kan schijnen, als die waaraan dr. Meijboom de voorkeur gaf. Maar al heeft men bezwaar tegen zijne slagorde, daar is geen groote vrees voor ongunstig oordeel over het getal en het gehalte der door hem in het veld gebrachte troepen. Ook van den niet overtuigden tegenstander mag in dit opzicht instemming met dien lof worden verwacht. Bij zoo groot een tal van plaatsen, als door den schrijver behandeld is, zal het den met den mikroskoop gewapende niet onmogelijk zijn, hier en daar verklaringen en opvattingen te vinden waarmede hij zich niet vereenigen kan. Proeven meer in het groot genomen, als de analyse van Mc. IX, vs. 49 en 50, kunnen vragen doen rijzen, gansch niet met een enkel woord tot zwijgen te dwingen. Het niet genoeg in rekening brengen der mogelijkheid, dat het marcuseuangelie nà dat volgens Matthaeus, doch vóór dat naar Lukas zou zijn ontstaan, waarvan boven reeds sprake was, doet wel eenigzins afbreuk aan de waarde van dr. Meijbooms conclusie. Gehéél onaangeroerd blijft zeker dat punt niet. In het slot zijner dissertatie treedt de schrijver in deze quaestie. Echter niet zóó diep als mocht worden gewenscht. Want of al onweêrsprekelijk blijke, dat Marcus uit Lukas heeft geput, daarmede is nog niet uitgemaakt dat Marcus het geschrift van Lukas in zijn tegenwoordigen vorm, zooals het in onzen bijbel is opgenomen, het kanonike euangelie volgens Lukas dus, moet hebben gekend en gebruikt. De meening toch dat dit geschrift, zooals het er

{==283==} {>>pagina-aanduiding<<}
thands uitziet, de omwerking is van een of meer oudere levensbeschrijvingen van Jesus, heeft nog altijd genoegzame gronden voor zich. Zelf wijst het daarop, Luk. I, vs. 1-3. Ook is er nog altijd wel iets te zeggen voor het gevoelen, dat er een naauwe betrekking bestaat tusschen onzen (den kanoniken) Lukas en het geschrift waarvan zich de bekende Marcion van Sinope, omstreeks het jaar 150, bediende, - en meer bepaald: dat het door dezen gebruikt euangelieboek de eigenlijke kern van den tegenwoordigen Lukas was. Vroeger stond dit gevoelen bij de deskundigen meer dan thands in gunst. Maar, of het in aanzien verloren hebbe, het geheel over het hoofd te zien voert zijn eigen straf met zich. Want waar dit geschiedt ontbreekt de waarborg dat het kathegorische: ‘Marcus zoowel na Lukas als na Matthaeus,’ niet juister dùs behoorde te worden uitgedrukt: ‘Marcus na Matthaeus, ook na het oirspronkelijk Lukasgeschrift, maar vóór de laatste omwerking daarvan, derhalve vóór den kanoniken Lukas.’ Dat deze zaak Meijboom ontging is ook daarom te betreuren, wijl hare behandeling hem wellicht nieuwe gronden voor zijne meening op dit punt zou hebben doen vinden. Immers ontmoeten we in het tegenwoordig (kanonike) euangelie volgens Lukas plaatsen als III, vs. 16, 22, XIX, vs. 30, XX, vs. 37, die geacht mogen worden in het door Marcion gebruikt euangelieboek niet te zijn voorgekomen, terwijl ze toch blijkbaar bij de redactie van Marcus I, vs. 7, 10, XI, vs. 2, en XII, vs. 26 hebben gediend. Maar dit alles verhindert niet, Meijbooms dissertatie een uitnemende verdediging te heeten zijner laatste these: ‘Het is wenschelijk dat aan de godgeleerdheid een plaats verzekerd blijve onder de universitaire wetenschappen.’ Aan
zoo jeugdige stammen rijpen zulke vruchten slechts onder den blaauwen hemel op het zonnig veld der akademie, waar de faculteiten elkander ontwikkelen en de vrijheid der studie geëerbiedigd wordt; - niet in het enge kloostertuintjen van het seminarie.

In september 1866 verschenen, is Meijbooms geschrift ook een waardig en voor den geestverwant verkwikkend andwoord op de, in augustus van datzelfde jaar, openlijk uitgesproken vrees of hoop dat, nu geen werken van Baur meer te wachten zijn, de modernen verlegen zullen zoeken naar bronnen waaruit zij hun wijsheid putten mogen. Waarom toch altijd dat odium theologicum, als ware Gods aarde niet groot genoeg om supranatu-
{==284==} {>>pagina-aanduiding<<}
ralisten en modernen beiden een werkplaats te gunnen; - de waarheid zoo weinig het gesluijerde beeld van Sais, dat ze geen stof voor zeer uitloopende beschouwingen geven mocht? Baur is dood, de voorraad zijner werken, naar het schijnt, uitgeput. Maar een andere vraag is: of hun inhoud nog niet lang stof tot verarbeiding zal leveren? Een andere ook: of de stoot door hem gegeven niet van zelf tot altijd breeder, altijd dieper onderzoek moet voeren? ‘De dwerg op des reuzen schouder ziet verder dan de reus zelf,’ en of de mijnwerker de schacht vond noch opende, als hij er dieper in voorwaarts dringt, blijft dat toch zijn werk.
Ook voor de ‘gemeente’ zag Meijboom in de behandeling van onderwerpen als het door hem gekozene blijkbaar een groot nut. Geen rechtstreeksch natuurlijk, maar toch altijd een middellijk. In algemeenen zin genomen zal die meening luttel tegenspraak te duchten hebben. Met leeraren, die zich geen rekenschap weten te geven van hetgeen ze voordragen en de gronden, waarop het steunt, zou de gemeente al zeer weinig gediend zijn. Iets anders echter is het, of Meijbooms gevoelen zoo gaaf zou moeten worden toegestemd wanneer hij het, meer bepaald, dùs uitdrukt: ‘Wie als prediker in de gemeente wil optreden, moet zich rekenschap weten te geven van de bronnen waaruit de kennis van Jezus moet worden geput.’ Althands indien, - gelijk uit het verband met hetgeen aanstonds na die woorden gelezen wordt en boven reeds in hoofdsom werd aangehaald, mag, en misschien moet worden afgeleid, - met zoodanige uitspraak bedoeld wordt: dat ‘de kennis van Jesus’ het hoogste belang der ‘gemeente’ is. Is deze Meijbooms overtuiging, dan staat hij daarin gansch niet alleen. Velen zijn dat gevoelen toegedaan. Ook bij de twee hoogleeraren en zes predikanten te Amsterdam, die de aan het hoofd dezer beschouwing in de tweede plaats genoemde ‘voorlezingen’ hielden, mag iets dergelijks gewogen, en zwaar gewogen hebben. Zonder tusschen de regels te lezen kan ieder dat genoeg bemerken uit de ‘Inleidende beschouwing (over)
‘het vrije kritische onderzoek en de bijbelsche berichten aangaande het leven van Jezus,’ waarmede dr. van Bell de reeks opende. Acht ‘leden van een voor wetenschappelijken arbeid bestemd gezelschap...besloten...tot (het houden van eenige) voorlezingen (die):..aan de toepassing van de moderne wereldbeschouwing op de verklaring en de waardeering van de christelijke godsdienst willen...bevorderlijk zijn.’ Nader bepaald zullen

{==285==} {>>pagina-aanduiding<<}
deze voorlezingen handelen: ‘over de waarde van de bijbelsche berichten aangaande Jezus' leven, inzonderheid die van het vierde evangelie.’ Waarom echter die keus, terwijl daar uit dit oogpunt nog vrij wat gewichtiger punten te behandelen vielen?
In den aanhef van dit opstel werden reeds de woorden overgenomen, die duidelijk bewijzen dat de sensatie, door de levens van Jesus door Renan en Strauss te weeg gebracht, niet buiten invloed bleef, toen ze zich vestigen moest. Later ontmoet men de herinnering dat de vier euangelieën ons een beeld van Jesus geven 'twelk ver verwijderd is van fotografische getrouwheid, - gevolgd door de opmerking dat de sluijer door die schrijvers over dit beeld geworpen echter doorschijnend genoeg is ‘om het ware beeld van Jezus in zijne omtrekken te doen kennen.’ Onmiddelijk daarna komt de uitnoodiging ‘tot een beschouwing van de meeste geschriften van 't nieuwe testament,’ maar: ‘uit het oogpunt van de vraag: welke is de voorstelling die wij hier vinden aangaande het leven van Jezus en den zin en de bedoeling van dat gezegende leven?’ Is daar nu meer van noode ter rechtvaardiging van het vermoeden dat, volgens het gevoelen dezer schrijvers, de beoordeeling der waarde van de nieuwtestamentische berichten, voor de gemeente haar belang ontleent aan hetgeen daaruit voortvloeit ten aanzien van het leven van Jesus?
Indien niet, en zoo derhalve deze opvatting juist is, dan mag hier geloofd worden aan homogeniteit tusschen dr. Meijboom en dit achttal verdienstelijke mannen, ten aanzien van de door laatstgenoemden uitgesproken meening over den rang aan de ‘kennis van Jesus’ onder de goederen der ‘gemeente’ in te ruimen. Anders toch ware het vreemd dat hunne eerste conférences gehouden werden over een onderwerp, dat slechts aan die kennis zijn belang, voor het godsdienstig leven, ontleent. Indien wel; en dit gevoelen alzoo ten onrechte aan dr. van Bell c.s. werd toegeschreven, zal het nochtans nuttiger zijn, naar aanleiding van hunne voorlezingen, een gevoelen te bespreken dat aan dien arbeid steun zou kunnen ontleenen, dan eenvoudig een populair geschrift aan te kondigen dat, vóór een jaar verschenen, reeds tal van lezers zal hebben gevonden, terwijl bovendien zijn inhoud in ruimen kring bekend kon zijn eer het boek het licht zag.
Dat ‘de gemeente’, juister nog: dat verreweg het grootste gedeelte dergenen die onder deze benaming worden saamgevat uit een zware, en voor velen bedenkelijke slingering zou worden gered, indien daar een welgewaarborgd zuivergeschiedkundig

{==286==} {>>pagina-aanduiding<<}
tafreel van Jesus persoon, leer en werkzaamheid kon worden geleverd, staat boven allen twijfel. Men mag verder gaan. Afgezien nog dáárvan dat - hoe wenschelijk het omgekeerde ware! - voor de groote meerderheid een leer, een woord, hoe voortreffelijk, nog altijd zijn steun en aanbeveling, meer dan in eigen gehalte, in de persoonlijkheid des sprekers schijnt te moeten vinden: - mag worden staande gehouden, dat ingenomenheid met-, dankbaarheid voor het euangelie, zelfs bij de minderheid, welke die steun van 't persoonlijk gezag niet behoeft, de geboorte kan geven aan den wensch: dat men veel met zekerheid mocht weten aangaande hem, die der menschheid deze weldaad schonk. Piëteit is dan de moeder van dat verlangen. Dit sta, ter voorkoming van misverstand en onjuiste beoordeeling, op den voorgrond. Maar daarna mag de herinnering volgen: dat het ‘begeeren’ het ‘verkrijgen’ gansch niet waarborgen kan, en deze wensch, hoe eerbiedwaardig op zich zelven, nog lang, misschien wel altijd tot de kathegorie der ‘vrome wenschen’ zal blijven behooren. In elk geval: thands behoort hij nog daartoe. Op dr. Meijbooms promotie ware hem wellicht de zege verbleven, wanneer zelfs een tot op de tanden gewapend en welgeoefend opponent hem aangevallen had op zijne eerste these: ‘De bewering, dat de evangeliënquaestie nooit kan worden uitgemaakt, is een onwetenschappelijke.’ Maar wàt eenmaal moge blijken te kunnen gebeuren, voor het tegenwoordige is althands dit vraagstuk nog niet uitgemaakt. Wat daaruit voortvloeit is openbaar. Niemand is in staat, een wel gewaarborgd beeld eener persoonlijkheid te leveren en een ontwijfelbaar geschiedkundig volledig tafereel van heur arbeid, in bijzonderheden uitgewerkt, zoolang aangaande verreweg het gewichtigst
deel der documenten, waaraan de stof moet worden ontleend, vragen en onzekerheden bestaan die voor de waarde en beteekenis dier berichten van de verstuitziende gevolgen zijn. Een leven van Jesus, dat aan de hedendaagsche wetten en eischen der historiografie volkomen zou voldoen, behoort, voor het tegenwoordige, kort weg tot het ruime veld der onmogelijke dingen. Beter dan dit te verzwijgen of te verbloemen is het, de gemeente daarop ronduit te wijzen, maar dan tevens haar bekend te maken met de reden waarom deze onmogelijkheid haar niet al te zeer behoeft ter harte te gaan, haar duidelijk te maken dat daardoor een wensch onbevredigd wordt gelaten, maar geenzins een behoefte.

{==287==} {>>pagina-aanduiding<<}

De helderziende apostel der heidenen is ons op dien weg voorgegaan. Ook de meerderheid in de ‘gemeente’ moet leeren inzien, dat er begeerlijker en onontbeerlijker kennis bestaat dan die ‘van Jesus naar het vleesch.’ Ze moet leeren begrijpen dat ‘het euangelie de kracht Gods tot behoud’ is en blijft en zou blijven, al ware er niets bekend van hem die 't bracht, al bestond er zekerheid dat er nooit iets aangaande hem bekend zou worden. Leert ze in dat euangelie, in die ‘blijde boodschap van het koninkrijk Gods,’ die haar bekend zou zijn, - uit de brieven van Paulus bijv. - al hadden zelfs de vier of liever de drie eerste boeken des nieuwen verbonds nooit bestaan; - leert ze in dat euangelie zelf die parel kennen, welker waarde dezelfde blijft onverschillig wie haar uit de verborgen diepten des geestes heeft aan het licht gebracht: haar is een grond des geloofs geschonken die door niets ondermijnd, maar ook door niets beters vervangen kan worden. ‘Zeer antipaulinisch,’ noemt in de tweede van het achttal voorlezingen, de heer Schuuring, ‘het streven van onzen tijd naar zooveel mogelijk naauwkeurige kennis van Jezus' leven.’ Een enkele schrede verder! Hoe weinig ‘antipaulinisch’ en ‘absoluut verkeerd’ zonder uitzondering als uitdrukkingen van volkomen gelijke beteekenis kunnen worden gebruikt, ten aanzien van dit onderwerp zouden ze het wezen. Dit aangetoond, zij 't op andere gronden als Paulus bezigde; dit behartigd, zij 't dat hetgeen in de plaats dier ‘kennis van Jesus naar het vleesch’ moet worden gezocht in ons spraakgebruik een anderen naam zou dragen, - namen doen betrekkelijk weinig af, en in den grond der zake zouden wij hetzelfde meenen wat het genie van Tarse bedoelde, - en der gemeente ware het anker gegeven, dat door de heftigst
bewogen wateren niet kan worden weggeslagen.
Evenwel: zonder iets van het geschrevene terug te nemen, blijft daar plaats voor de erkenning dat, naast de dingen die moeten geschieden, andere kunnen liggen die niet mogen worden nagelaten. Uitgaande van hetgeen velen zullen blijven behoeven, zoolang dit hoogere inzicht het hunne nog niet geworden is, en anderen blijven wenschen uit piëteit, kunnen voorgangers van de gemeente het hun plicht en haar belang rekenen haar aan te wijzen, wat aangaande Jesus met zekerheid mag worden vastgehouden en Strauss niet rooven wil noch Renan kan rooven. Maar ook in dat geval zou, waar mannen van zoo goeden naam en zoo benijdbare gaven, door samenwerking nog

{==288==} {>>pagina-aanduiding<<}
krachtiger, in de hoofdstad begonnen wat reeds elders in ons vaderland, onder ongunstiger omstandigheden, was geschied, iets meer nog kunnen gegeven zijn. In bouwvallen en fragmenten heeft onze tijd geleerd geschiedenis te lezen, daaruit de meest gewaarborgde tafreelen van vroegere gebeurtenissen te reconstrueren. Ook de euangelieën zijn zulke oude gebouwen, op sommige plaatsen met mos bedekt, onder slingerplanten begraven, verminkt en door bijbouw van onkundige handen misvormd, maar waaruit toch de deskundige veel weet af te leiden aangaande hem wiens geschiedenis ze verhalen. Wat de kern der leer van Jesus was en welke zijne bedoeling, staat, buiten de euangelieën om, nog op andere gronden vast. Uit het werk kan veelzins tot de persoonlijkheid des arbeiders worden besloten. De toestand van Palaestina in Jesus dagen is geen verborgenheid. Uit een toestand kan op menig punt tot het vermoedelijk lot besloten worden van hem, die daarmede in botsing komt. Er zijn aanwijzingen die, met betrekking tot dit onderwerp, den geschiedschrijver in staat stellen zijn vermoedens tot meerdere zekerheid te brengen. Paulus brieven zijn daartoe van onschatbare waarde. Zelfs kleinere bijzonderheden deelen ze mede, te hooger te stellen omdat ze niet opzettelijk zijn neêrgeschreven. Uit dit alles kan zeker niet worden samengesteld wat onze eeuw een ‘volledig zuiver geschiedkundig “Leven van Jesus” in de fijnste bijzonderheden uitgewerkt’ zou noemen. Maar wel zou daaruit een tafreel te vormen zijn, daarop een arbeid te gronden die der gemeente het bewijs leverde van het historisch bestaan van Jesus, den hervormer, den hernieuwer, den zaligmaker. Wilde men verder gaan: van den invloed der oudere mythologie op den nieuwen godsdienstvorm kon gesproken worden en van de nimmer rustende hand der sage. Over ‘de waarde der bijbelsche berichten aangaande Jesus leven’ mocht dan zeker niet worden
gezwegen. Die aan te toonen zou een der grondslagen van den arbeid moeten zijn. Doch die aanwijzing zou dan geen hoofdzaak wezen, maar alleen het voetstuk waarop het hooge, schoone beeld zich verhief, en gelijktijdig een dubbele weldaad den zwakken geschonken, en bevrediging aan 't verlangen der dankbare vereering van sterkeren bereid.
Doch om den wil van wat beters gewenscht mocht wezen mag in wat geschonken is het goede niet worden voorbijgezien. De namen van de samenstellers der voorlezingen zijn een waarborg voor hun werk. Niet teleurgesteld zal zich het beschaafd ge-
{==289==} {>>pagina-aanduiding<<}
meentelid vinden dat ze ter hand neemt. Jan Rap verklaarde, in de befaamde brochure, er door in verwarring te zijn gebracht, maar toonde daardoor niet veel te zijn vooruitgegaan, sedert de Génestet hem in de theologische wereld introduceerde. De titel omschrijft met juistheid wat het boek bevat, de inhoud beandwoordt geheel aan den titel. Veel wetenswaardigs wordt in al de voorlezingen gevonden voor wie aan degelijke kennis voor hun godsdienstig leven behoefte gevoelen maar zelven geen beoefenaren der godgeleerde wetenschap zijn. Voor wie dat wel zijn, zoo goed als voor dezen, veel dat juist is en ook dat behartiging verdient.
De uitgave, zoowel der dissertatie als der voorlezingen, verdient lof. Die van gene echter meer dan die van dezen.
De spelling van beide boeken is die, welke door het weglaten van één a uit woorden als ‘naauw’ en ‘blaauw,’ en door niet overal, waar in één woord de t onmiddelijk door de g wordt voorafgegaan, laatstgenoemde door de ch te vervangen, ongezind schijnt om toe te geven, dat het schrift zich altijd naar de spraak moet regelen omdat het geschrevene slechts het beeld van het gesprokene is.
Alkmaar, februari '67.
van Heijst.
REGLEMENTEN voor de Nederlandsche Hervormde Kerk met de wijzigingen tot 1 Maart 1867, uitgegeven onder toezicht van H.M.C. van Oosterzee. Schiedam, H.A.M. Roelants, 1867. Prijs ƒ 0.60.
Het is zeker na al de verschillende wijzigingen, die gedurende de jongste jaren in onderscheidene kerkelijke reglementen gebracht zijn, eene dringende noodzakelijkheid geworden, dat er, na de uitgaven, door de HH. Bruna en Uden Masman bezorgd, eene nieuwe en volledige editie der kerkelijke wetten verscheen.
De heer Roelants schijnt dit begrepen te hebben en heeft, bij gelegenheid der invoering van het zoogenaamde kies-reglement, zich gehaast in deze bestaande behoefte te voorzien.
De uitvoering van dit plan werd door hem opgedragen aan den Oirschotschen predikant H.M.C. van Oosterzee, - een man, die door het schrijven van onderscheidene handboeken over kerkelijke zaken, getoond heeft, dat hij op dit gebied alles behalve een vreemdeling is. Moeijelijk kon dit werk aan bekwamer hand toevertrouwd worden. Het is dan ook uitstekend geslaagd. Het lieve boeksken ziet er regt handelbaar uit - en heeft bovendien

{==290==} {>>pagina-aanduiding<<}
dit voordeel, dat het uiterst goedkoop gesteld is. Voor slechts 60 cent kan men zich geheel den kerkelijken codex aanschaffen, - zonder twijfel van niet weinig aanbelang in deze dagen, waarin vele gemeenteleden geroepen zullen worden over kerkelijke aangelegenheden hun stem uit te brengen.
Moesten wij een paar opmerkingen op deze uitgave maken, dan zouden wij willen vragen:
1o. Waarom de verordening op het prediken van candidaten in de godgeleerdheid niet achter 't regl. op 't hulppredikerschap, doch daarentegen aan 't slot der reglementen van bestuur geplaatst is? O.i. is het daar misplaatst. En
2o. Waarom de zamensteller geen alphabetisch register aan 't boeksken heeft toegevoegd? Zulk een hulpmiddel zou zeker 't goed gebruik zeer hebben in de hand gewerkt.
Bij eene 2de editie, - die stellig spoedig noodig wezen zal, omdat veranderingen en wijzigingen in onze kerkel. reglementen aan de orde van den dag zijn, - moge de heer van Oosterzee hierin voorzien. Inmiddels vinde het voorspoedig zijn weg - en doe het alom zijn nut in dezen tijd van overgang op kerkelijk gebied.

III. Opvoeding en Onderwijs.

Ons onderwijs.

ONS ONDERWIJS, door Dr. J. Pijnappel Gz. Te Leiden, bij S.C. van Doesburgh, 1867. 16 blz., 8o. Prijs ƒ 0,25.

EEN WOORD OVER HET MIDDELBAAR ONDERWIJS, door J. ten Cate, Lid van de Commissie van Toezigt op het Middelbaar Onderwijs te Sneek. Te Sneek, bij van Druten en Bleeker, 1867. 27 blz., 8o. Prijs ƒ 0,35.

EEN WEDERWOORD, naar aanleiding van ‘Een woord over het middelbaar onderwijs door J. ten Cate,’ aan het publiek gericht door Directeur en Leeraren, werkzaam aan de Hoogere Burgerschool te Sneek. Te Sneek, bij van Druten en Bleeker, 1867. 30 blz., 8o. Prijs ƒ 0,35.

EENIGE OPMERKINGEN OVER HOOGERE BURGERSCHOLEN, voornamelijk over die met vollen cursus; door S.R.J. van Schevichaven, Doctor in de Wis- en Natuurkunde en in de Godgeleerdheid, Leeraar aan de Hoogere Burgerschool te Sneek. Te Sneek, bij van Druten en Bleeker, 1866. 58 blz., 8o. Prijs ƒ 0,60.
De brochure van Prof. Pijnappel begint met eene bepaling van lager, middelbaar en hooger onderwijs. ‘Het middelbaar

{==291==} {>>pagina-aanduiding<<}
en het lager onderwijs zijn onderscheiden, door dat bij het eerste de wetenschap middel 1), bij het andere doel is: en bij het lager onderwijs is zij de materie, waar dit zich mede bezig houdt ter algemeene ontwikkeling van den geest. Lager onderwijs bestaat, of behoorde ten minste te bestaan, in de mededeeling der resultaten van de wetenschap, - altijd natuurlijk naar gelang van het doel van de bijzondere afdeelingen, waarin men het lager onderwijs zou behooren te splitsen, die op de hooge scholen gevonden en geijkt worden; en het middelbaar onderwijs, het lager voortzettende, maakt telkens voor zijn bijzonder doel van dergelijke resultaten gebruik tot practische aanwending in het leven. Het hooger onderwijs beoefent de wetenschap louter om haar zelf.’ Volgens deze definitie behoort tot zijn lager onderwijs: de lagere school, de lagere en hoogere burgerschool, de latijnsche school, - tot zijn middelbaar onderwijs: de polytechnische school, de landbouwkundige school, de handelschool, de zeemanschool, de veeartsenijschool, de Indische school, de hoogeschool. Wat betreft zijn hooger onderwijs, eene bijzondere inrichting daarvoor heeft men ten onzent en - met enkele uitzondering misschien - ook buitenslands niet: hetgeen schrijver daaronder verstaat, vindt men op zijne scholen van middelbaar onderwijs. Dat dit werkelijk zóó door den schrijver bedoeld wordt, blijkt ook uit den verderen loop zijner redenering. Men leest verder: ‘Het lager onderwijs is algemeen onderwijs, het middelbaar bijzonder. Lager en middelbaar onderwijs is voor den individu: hooger onmiddellijk voor de maatschappij. Het eene
schijnt praktischer, omdat het dient voor de praktijk des levens: het andere is het, doch in verhevener zin, omdat het de praktijk van volgende eeuwen voorbereidt. Het eerste kan zich uit zich zelf slechts formeel ontwikkelen en moet alle verdere ontwikkeling van het eerste hebben; dit ontwikkelt zich geheel uit zich zelf. Het eene heeft slechts de bekwaamheid van den individu ten doel en is dus eindig: het andere de uitbreiding der wetenschap en is dus oneindig.’
Tot dus verre is de strijd slechts een van woorden, niet zoo zeer over den werkelijken toestand van ons onderwijs, maar eerder over de wijze waarop, en het oogpunt waaruit het verdeeld en geordend

{==292==} {>>pagina-aanduiding<<}
is. Maar nu volgen eenige punten van werkelijk verschil, die voor een deel uit de begrips-verandering omtrent de bestaande onderwijs-verdeeling mogen voortvloeijen. Vooreerst wil schrijver ‘één focus, één centrum, ééne universiteit, waar alle wetenschappen worden onderwezen’; ‘daar zullen slechts zeer weinig discipelen zijn: de hoogleeraarsbetrekking aldaar zal een eerambt wezen. Te zamen zullen de Hoogleeraren het hoogste wetenschappelijke ligchaam in den lande uitmaken, eene vraagbaak voor de Regeering, zulk eene als thans door de Akademie van wetenschappen wordt gevormd. Uit de kweekelingen zouden de leerstoelen der andere scholen behooren te worden aangevuld.’ Het is het stelsel der Petersburger Akademie van Wetenschappen met hare leden, leerlingen en adjoints; en daarmede is tevens het gering getal discipelen gewaarborgd. En of die discipelen dan hier zooveel beter onderwezen zonden worden dan thans op onze inrichtingen, die naar den schrijver tot zijn middelbaar onderwijs behooren? Dit mag betwijfeld worden: eerder kan met meer recht worden beweerd, dat die Universiteit over de scholen van lageren trap, de speciale scholen, verdeeld, veel betere vruchten zal afwerpen bij iedere school in hare eigene richting. Is dit sedert langen tijd reeds het geval bij de vijf fakulteiten onzer hoogescholen, die zich niet alleen het onderwijs in de rechtsgeleerdheid, de geneeskunde en de theologie, de letteren en de wis- en natuurkundige vakken ten doel stelden, maar daarnevens terecht de uitbreiding dier wetenschappen zelve op het oog hadden, ze om haar zelve beoefenden, en ze om haar zelve leerden beoefenen; - hetzelfde mag zeker ook van de overige scholen worden verwacht, die wij boven noemden als te behooren tot zijn middelbaar onderwijs. Zal de landbouwschool zich binnen een afgerond geheel van onderwijs beperken, of moet ook zij niet trachten de wetenschap zelve uit te breiden, op den
ingeslagen weg voort te gaan, nieuwe wegen te openen? En is dit niet evenzeer het geval bij de andere? Zal de Indische school zich alleen bepalen bij den omvang van hare kennis op dit oogenblik en het uitbreiden dier kennis geduldig van anderen afwachten: of zullen hare hoogleeraren ook misschien meenen, dat dit hunne eervolle taak is, eene taak, die zij zich noode uit de handen zullen zien nemen? Ja, daarin ligt voorzeker een krachtige hefboom om dit onderwijs nuttig te doen zijn, goede vruchten te doen afwerpen, dat de onderwijzers zoowel geroepen

{==293==} {>>pagina-aanduiding<<}
zijn, om de wetenschap te onderwijzen, als om haar als zoodanig te beoefenen. Breek dien band, en het onderwijs zal er zeker niet te beter om varen.
En hiermede hangt te zamen 's schrijvers meening omtrent het wenschelijke van speciale scholen voor iedere faculteit, die in zijn stelsel kunnen passen misschien, maar waartegen toch in 't algemeen groote bezwaren zijn. Moge het al noodzakelijk zijn om enkele dier scholen afzonderlijk op te richten: eene landbouwschool in eene streek. waarin de aard van den grond zulks toelaat; eene handelschool in eene stad, waar veel handel wordt gedreven: het zal ook op zulke scholen van goeden invloed zijn, wanneer zij in de nabijheid worden gevestigd van eene of andere hoogeschool. En des te meer is het wenschelijk, dat de faculteiten der hoogescholen niet gescheiden worden; haar onderlinge werking van voorbereiding, opwekking, zelfs van eenigen naijver, zal haar niet dan voordeel aanbrengen en van gunstigen invloed kunnen zijn op leven en bloei.
Hoe bezwaarlijk trouwens ook zulke verdeeling in speciale scholen is, blijkt uit 's schrijvers eigene woorden. ‘De natuurkundige studien zullen grootendeels op de polytechnische school hun t' huis hebben; andere speciale scholen, uitsluitend voor die vakken ingericht, zijn er niet. De nadere inrichting der overige, - en denkelijk zullen alleen de geneeskundige in die kategorie vallen, - zal bepalen wat er elders van natuurkunde en natuurlijke historie noodig zij. Verder zijn die natuurkundige studien naar de (zijne) Universiteit verwezen.’ Hij heeft blijkbaar met de wisen natuurkundige wetenschappen geen weg geweten, waarbij juist het karakter van dubbele richting bij het universitair onderwijs zoo duidelijk in 't oog springt, - daar zij eensdeels behooren tot de propaedeusis van andere vakken en tot de reele materie, die bij zoovele studien (bijv. aan de polytechnische school) noodig is; ten andere, omdat zij een wetenschappelijk geheel vormen, waarvan alle onderdeelen, hier meer, daar minder, te zamen hangen. Vardaar zijne verspreiding van die vakken over zoo vele scholen, zoodat dus alleen de ‘zeer weinige discipelen’ van zijne Universiteit eenig inzicht zouden krijgen in het schoone geheel, dat de natuur vormt. Zoude dat eigenlijk voor het onderwijs zoo voordeelig zijn?
Afdalende tot zijn lager onderwijs, - die naam, meent Schr., ‘zoude ook moreel goed werken op kinderen, die de burger-
{==294==} {>>pagina-aanduiding<<}
scholen en hoogere burgerscholen bezoeken, en zich nu reeds als studenten aanstellen’ - beklaagt hij zich over de noodzakelijkheid, die er thans bestaat van de keuze; ‘geen klassiek onderwijs of wel’; hoopt ‘dat de reactie, die zeker komen zal, wat spoedig kome,’ en komt dan, zooals wij hier ook konden verwachten, tot de thans niet ongewone klacht over ‘overvoering van de hersenen.’ (Dit punt zal straks nader ter sprake komen.) Hij stelt het oude stelsel: ‘Het onkruid moet er uit, en goede materie er in worden gebracht’ aldus tegenover het tegenwoordige: ‘Tegenwoordig bemoeit men zich niet met het onkruid, en plant al vast zooveel mogelijk vooruit; waarschijnlijk om er later te zekerder de vruchten van te zien.’ Behalve de min heusche aantijging tegen onze onderwijzers, ligt hierin m.i. een zeer bijzonder paedagogisch beginsel; alsof het uitroeijen van het onkruid een bepaald leervak dier scholen zonde moeten zijn, en niet telkens en herhaaldelijk en altijd tot de roeping van den onderwijzer behoorde; want in het laatste geval kan het hier toch als argument wel niet gelden.
‘En’, gaat hij voort, ‘dat geheele lagere onderwijs had zoo kunnen ingericht zijn, dat kinderen en jongelieden die het hadden doorloopen, met vrucht de speciale vakken van het middelbare, het bijzondere, onderwijs hadden kunnen bezoeken.’ Welnu, heeft men thans niet juist hetzelfde doel! Moeten de latijnsche scholen of Gymnasien aan de eene zijde, de hoogere burgerscholen aan de andere, niet juist die algemeene ontwikkeling geven, die noodig is om de overeenkomstige scholen van den hoogeren trap, de hoogeschool eenerzijds, de polytechnische en andere dergelijke scholen anderzijds, met vrucht te kunnen bezoeken? Maar de hoofdkwestie, waarop het hier aankomt, en die door Schr. slechts nu en dan ter loops wordt aangeroerd, is deze. Is het noodig die algemeene opleiding reeds op het twaalfde jaar bijv. in twee richtingen te scheiden, naarmate het speciale vak, dat de leerling later zal beoefenen, zulks vereischt? Schr. bespreekt slechts een klein onderdeel dezer vraag, die nam. of de studie der klassieke talen algemeen moet zijn. De vraag zelve zal later in meer algemeenen zin worden behandeld.
Schr. eindigt met eene opmerking over examens. ‘Het wachtwoord is tegenwoordig overal: publiciteit! Ik buig mij niet vrijwillig voor dien God des tijds! 't Is een God, die door geweld heerscht en die daarom maar op moet passen, dat hij niet telkens deerlijk gefopt wordt.’

{==295==} {>>pagina-aanduiding<<}

Gaan wij over tot de brochure van den heer ten Cate, al behoorde die van den heer van Schevichaven volgens de geschiedkundige orde voorop te gaan; deze laatste bevat echter zoo veel, wat niet alleen polemisch, maar ook paedagogisch is, dat ik haar voor 't laatst wil bewaren.
Onze Schr. begint met eene tamelijk eenzijdige beschouwing van de ‘slappe discussie’ over het wetsontwerp ter regeling van het middelbaar onderwijs. Deze loopt van de woorden: ‘In den jare 1863, den 3den Maart, 's voormiddags ten 11 ure daalde de minister Thorbecke ter Tweede Kamer der Staten Generaal met zijn ontwerp van wet’ en eindigt aldus: ‘Gelijk Mozes, dalende van den bergtop Sinai's, aan wijlen het volk van Jehova zijne wetten gaf, zoo gaf ons de minister Thorbecke zijne wet op het middelbaar onderwijs, dalende ter Tweede Kamer der Staten-Generaal’. Zoo als uit deze woorden blijkt, is dit verhaal ietwat humoristisch: ook later ontmoet men niet altijd een even ernstigen toon.
‘Kan de wet daarom niet goed zijn? Zeer zeker. Maar is ze goed? Ik geloof het niet.’
‘Ik betreur het, dat de wet eene klove heeft gegraven tusschen de opleiding van zoogenaamde geleerde en andere standen; dat van het lager onderwijs af hun weg ganschelijk zal gescheiden zijn. Ik bejammer het, dat niet in de allereerste plaats de gezondheidsleer is opgenomen in het onderwijs. Mij beangstigt veelweterij. Ik vrees, dat hoogere burgerscholen zullen ontaarden in kleine akademien met miniatuur-studenten en secondanten-professoren. Ik zie het onderwijs voor de industrie geregeld, voor den handel niet.’ Zoo formuleert de heer t.C. zijne bezwaren.
Vooreerst over de klove door de middelbare scholen gegraven. Schr. gaat den loop na van 't onderwijs door verschillende kinderen gevolgd: maar deze schets blijft ook waar voor den tegenwoordigen toestand, wanneer men het punt, waar de wegen zich scheiden, slechts aan het begin stelt van de middelbare school in plaats van aan haar uiteinde. En ook hier is het bewijs niet geleverd, dat de laatste regeling beter zoude zijn, dat zij alleen, of zij vooral, zoude kunnen opleveren ‘de vrucht, die hij vooruitgang zou willen noemen.’
De gezondheidsleer is op de middelbare school noodig, niet voor den onderwijzer, maar voor den leerling. ‘De docenten’ meent Schr. ‘behooren de gezondste menschen van de stad te wezen: hij, die nog niet heeft geleerd zelf gezond te zijn, ik

{==296==} {>>pagina-aanduiding<<}
acht hem geen man van gezond verstand, vasten wil en energie’; en als tegenstelling schildert hij ons een geleerde ‘met bleeke wangen, holle oogen, zwakke handen, altijd kugchende, altijd koude vattende’. Hij vreest, dat dit ook op den leerling van toepassing zal worden, en dat ‘men, als wij eenige jaren verder zijn, van een jongeling van achttien jaren, die er gezond en blozend uitziet, zal zeggen: dat's een domme kinkel, hij heeft den vijfjarigen cursus niet medegemaakt: gij merkt het, hij ziet er gezond uit’. Zoo doorredenerende waarschuwt hij tegen het onmatig inspannen der jeugd en terecht. Maar wanneer hij dan aanmerkt, dat de Inspekteur nooit een bezwaar maakte tegen de twee-en-dertig les-uren van den leerling, als hij er op aandringt, om den onderwijzer toch hoogstens vier-en-twintig uur wekelijks, meer vooral niet, op te dragen; en daarop laat volgen ‘dat de man in de kracht van zijn leven veel kan doen op één dag, zonder zijne gezondheid te knakken’: - dan kan men in deze aanmerking van een ‘Lid van de Commissie van toezigt’ eene vrij scherpe berisping tusschen de regels lezen: een oordeel, dat niet pleit voor des schrijvers paedagogische kennis, en duidelijk toont, dat hij niet bij ondervinding weet, wat eigenlijk onderwijzen is. Met allen eerbied overigens voor 's schrijvers oordeel en kennis, rijst de vraag op, of het wel heel aangenaam werken is onder het toezicht van iemand, die zulk een bevel geeft als 't ware om gezond te zijn, en de bezwaren aan het onderwijs verbonden, al zeer licht schijnt te tellen. En deze indruk wordt niet verzacht, als men later leest, dat hij ‘vreest, dat er (bij de onderwijzers) weinig sprake zal zijn van hartelijke belangstelling in de jongens en hunne gezondheid, in de soliditeit hunner vorderingen, - geen sprake van steunen, onbezoldigd steunen van de minder vluggen’, ‘dat iedere ƒ
100 hooger traktement hen van de eene school naar de andere zal doen verhuizen.’ Treurig voorwaar de toestand eener inrichting, die grond zoude geven tot zulk een oordeel: maar zou de weg, dien schrijver gekozen heeft, dan wel de beste zijn, om het euvel te herstellen: zoude men er niet toe komen, om te wenschen, dat er ergens anders ƒ 100 meer tractement werd aangeboden, om die school te zuiveren van onderwijzers, die zoo weinig ‘het heerlijk vak van het onderwijs’ op waren prijs weten te schatten?
De veelheid der vakken brengt den Schr. tot eene schildering van den jongeling over eenige jaren, als ‘honderdtallen dergelijke

{==297==} {>>pagina-aanduiding<<}
jongelingen door examina tot menschen van algemeene beschaving zijn verklaard, alle met dezelfde achttien vakken ingewreven; overal dezelfde kennis, dezelfde denkbeelden; een maatschappelijk orkest van alleen fluitisten.’ Het denkbeeld: ‘Weinig maar goed,’ wordt door hem uitgewerkt bij een muziekonderwijzer, als voorbeeld, - (of de vergelijking zoo glad weg opgaat, mag wel betwijfeld worden; velen zien althans geheel iets anders in het wetenschappelijk onderwijs) - en toegepast op het onderwijs in twee talen, aardrijkskunde en geschiedenis, staathuishoudkunde, wisen natuurkunde, onze moedertaal, hand- en rechtlijnig teekenen (waarbij hij later nog het schoonschrijven en het latijn voegt). Alle andere vakken wil hij, als vakstudien, stellen bij het hoogeronderwijs. Goede wenken komen er bij deze beschouwing voor: maar ook veel, dat niet opgaat. Zoo haalt hij het voorbeeld van Engeland aan, ‘alwaar de oude talen nog hoog in aanzien zijn bij 't middelbaar onderwijs, en toch vele mannen gekweekt zijn, rijk in kennis, die nut gaf en vrucht voor den mensch.’ Maar hij vergeet daar bij te voegen, dat niet alleen bij het onderwijs, dat met ons middelbaar onderwijs zoude overeenkomen, maar zelfs op scholen van lageren trap, die vakken eene groote rol spelen, welke hij naar het hooger onderwijs wil verbannen: en dat tegen het vroeger beweerde omtrent den alleen zaligmakenden invloed van de behandeling der oude talen bij eene geleerde opleiding, de ondervinding reeds sints geruimen tijd het hoofd heeft opgestoken, en men er toe gekomen is, ook in Engeland, om aan de behandeling van wis- en natuurkunde eene behoorlijke plaats bij dat onderwijs in te ruimen.
‘Wat is geregeld? Het technisch onderwijs en niets dan dat; voor den handel is niets gedaan.’ Dit ben ik ten deele met den Schr. eens, maar op geheel andere gronden. Hij toch zocht die opleiding in de zoogenaamde handelswetenschappen op de hoogere burgerschool: maar eilieve, die school is geene vakschool, evenmin eene technische als eene handelschool. Men heeft evenzeer recht om te beweren, dat het daar geleerde van de warenkennis tot schade berokkenen bij de praktijk zal aanleiding geven: als te wijzen op de ongenoegzaamheid van de kennis in werktuigkunde b.v., die zoude blijken, als de leerling eens daarmede een huis zoude moeten bouwen. De hoogere burgerschool beoogt slechts algemeene opleiding. De vakschool voor de technische wetenschappen is de polytechnische school: evenzoo die voor den

{==298==} {>>pagina-aanduiding<<}
handel, de handelschool; voor den landbouw, de landbouwschool; voor de krijgswetenschappen, de militaire academie; voor de stuurmanskunst, de stuurmanschool. Van al deze scholen heeft de regering er slechts enkele voor hare rekening genomen: de andere, vooreerst althans, overgelaten aan het volk zelf. Wordt de behoefte maar krachtig genoeg gevoeld, dan zal er ook wel eene beweging ontstaan, die ze te voorschijn roept.
En wat is de slotsom?
‘Wij moeten wachten tot wij een ministerie en vertegenwoordiging bezitten, door gezonde en eerlijke beginselen gedreven’, ‘en als wij zoo gelukkig zijn, dan moet de wet op het middelbaar onderwijs worden herzien, en op nieuw geregeld in verband met eene wet op het hooger onderwijs. Één wet van middelbaar onderwijs dan, om voor te bereiden tot de vakstudie op kantoor, fabriek, universiteit, polytechnische- of handelschool’. Dus weder dezelfde slotsom, als in de vorige brochure: ook weder hetzelfde argument daarbij, de keuze op twaalfjarigen leeftijd. ‘Den man, die zijne carrière niet treft, gaat het meestal verkeerd’. Was dit ‘treffen’ eene loterij en leidde de ‘niet’ tot eene volstrekte onmogelijkheid, om nuttig te zijn voor zich zelven en voor anderen: ja, dan zoude het argument van kracht kunnen wezen. Maar nu klinkt het als een paradox. Zij, die ‘willen’, slagen ook wel, al komen zij in eene andere ‘carrière’, dan zij gewenscht hadden; zij, die ‘niet willen’, kunnen aan hunne carrière de schuld geven; dit is wel gemakkelijk, veel gemakkelijker dan de oorzaak bij zich zelve te zoeken.
Bij al het vreemde, dat deze brochure eigen is, komen er toch ook zulke gezonde, kernachtige denkbeelden in voor, dat men zich de lezing niet zal beklagen. Daarenboven kan het ook voor hen, die in de wet op het middelbaar onderwijs juist zulk een groot kwaad niet zien, toch zeer goed zijn, eens gewezen te worden op de gevolgen van eene overdrijving in hare toepassing: zulke wrijving van denkbeelden, mits zij op heusche wijze geschiede, kan zeker groot nut hebben 1).

{==299==} {>>pagina-aanduiding<<}

Op dit standpunt plaatst zich dr. van Schevichaven. Hij meent, dat bij de korte ondervinding ‘de leeraren het omtrent vele be-
{==300==} {>>pagina-aanduiding<<}
langrijke zaken met zich zelf nog niet eens zijn’; en betoogt dan de wenschelijkheid van eene vergadering van leeraren voor het middelbaar onderwijs. Het zal dus ook voor hem eene heuchelijke zaak wezen, dat zulke vereeniging, te Rotterdam onlangs voorbereid, dezer dagen te Utrecht haar beslag gekregen heeft: en, naar men vermeent, niet omdat er enkele leeraren zich tot dat doel vereenigen, maar omdat de behoefte bijna algemeen schijnt gevoeld te worden. Zulk eene vereeniging kan van onberekenbaar nut zijn voor onze middelbare scholen, voor ons middelbaar onderwijs zelf: en met gespannen verwachting worden zeker door velen die gevolgen verbeid. Ik moet het den schrijver volkomen toestemmen, dat hij voor 't middelbaar onderwijs in zulke vereenigingen meer nut ziet dan in aansluiting aan die van de leeraren aan de Nederlandsche Gymnasien. Maar ook voor deze Vereeniging is de scheiding wenschelijk: het was toch een bijeenvoegen van heterogene elementen, even als vroeger van de twee afdeelingen der gymnasien, die dan alleen goed waren, als ze geheel afgescheiden bleven. Tevens breekt dan voor die andere zusterinrichting, naar men hopen mag, weder een nieuw leven aan, als de wetgever zich den toestand der gymnasien aantrekt. En zulk een steun hebben zij hoognoodig bij den onnatuurlijken druk, dien de hoogere burgerscholen thans wel tegen wil en dank op haar, de oudere zuster, moeten uitoefenen.
Na een overzicht van het weinige, dat er over deze zaken geschreven is 1), - het Middelbaar Onderwijs en Paedagogiek van dr. Naber

{==301==} {>>pagina-aanduiding<<}
wordt meermalen besproken en weêrlegd - meent Schr., dat eene openbare bespreking ook daarom nuttig kan wezen, ten einde het verkeerde denkbeeld weg te nemen, dat de middelbare school inzonderheid dienen zoude ‘om vooruit te komen’, in plaats van algemeene ontwikkeling te beoogen.
Welk doel moeten zich de leeraren der hoogere burgerscholen voor oogen stellen? ‘Bereiden uwe leerlingen zich voor tot den strijd des levens?’ vraagt dr. Naber. Schrijver antwoordt: ja, hij verwacht van zijne leerlingen beschaafde menschen, al zij het dan niet bij allen in gelijke mate; en wel door opvoeding en onderwijs.
Door opvoeding in huis, - hier wijst hij op de wenschelijkheid van middelbare meisjesscholen, (zoo als er eene te Haarlem zal worden opgericht), vooral met het oog op den invloed der moeder, - en in school: - hij spreekt over tucht, ook buiten de school, toezicht, voorbeeld, opwekking, het verkeerde van privaatles geven; alles terecht niet in de wet besproken, maar aan den leeraar overgelaten. Een goed vertrouwen van de commissien van toezicht in den leeraar, eerlijke ijver bij den leeraar zelven, is nog beter dan de beste en nauwkeurigste wetten, dan het scherpste toezicht.
Schr. beschouwt de betrekking tusschen leeraar en commissie wel wat partijdig, en er schijnt bij hem eenige wrevel te schuilen. Hij laat zich zelfs vervoeren tot de woorden: ‘Wanneer een leeraar, vervuld met ijver voor het welzijn zijner leerlingen, in kleinigheden wordt tegengewerkt, dan beklage men zich niet, wanneer die ijver spoedig verflaauwt.’ En nu meen ik, dat de lezing van het boekje ons den schrijver doet kennen als een man, die te veel liefde voor het onderwijs heeft, om niet de eerste te wezen, die zulk eene houding van den leeraar zoude afkeuren. De verontschuldiging kan gehoord worden uit den mond van de commissie van toezicht: zij zal niet komen uit het hart van een goed leeraar.
Door onderwijs: maakt dit den jongeling beter, braver? Na eenige woorden over een toelatings-examen op de middelbare

{==302==} {>>pagina-aanduiding<<}
school, gaat hij na, welke vakken bij voorkeur geschikt zijn ter algemeene ontwikkeling. Hij wil ‘den zin, het denken van den leerling gevestigd houden op twee zaken: de menschheid en de natuur.’ Vandaar aan de eene zijde geschiedenis en letterkunde, met staatsinrichting en staathuishoudkunde; aan de andere zijde natuurkunde, werktuigkunde, scheikunde, kosmographie, en aardrijkskunde met natuurlijke geschiedenis. ‘Naast deze staan nu die wetenschappen, welke meer speciaal vormend zijn, maar tevens voorbereidend voor de overige. Wat de taalstudie is voor de geestelijke wetenschappen, is de wiskunde voor de natuurwetenschappen.’ ‘De studie dezer beide talen moet grondig zijn.’ ‘Zeer nauw met deze vakken verwant is het teekenen, dat het waarnemings- en voorstellingsvermogen zoo uitstekend scherpt, dat het den schoonheidszin ontwikkelt, en den lust naar regelmaat en orde aanwakkert’. Voor de toepassing later is ook oefening noodig: daarom zijn de toegepaste schei- en de natuurkunde, de technologie, de handelswetenschappen, de warenkennis, het schoonschrijven opgenomen.
Na aldus den oorsprong van de lijst ‘der achttien vakken’ verdedigd te hebben, en Naber's ‘Beschaving zonder taalkennis is in het Nederland der negentiende eeuw ondenkbaar’ met ‘Beschaving zonder natuurkennis is in het Nederland der negentiende eeuw eene contradictio in terminis’ beantwoord te hebben, neemt hij vooreerst het schrikwekkende van dat getal al dadelijk weg door de opmerking, dat er aan onderscheidene Gymnasien, die als bijzonder goed bekend staan, reeds jaren lang in evenveel vakken onderwijs gegeven wordt.
En thans gaat hij over tot een gewichtig deel van zijnen arbeid, als hij blz. 17-47 een helder en duidelijk overzicht geeft van de wijze ‘hoe aan jongens van twaalf tot achttien jaren die achttien vakken te onderwijzen zijn, zonder hunne hersenen te overladen.’ Deze beschouwing levert vooreerst een volledig overzicht over den leergang; geeft onderscheidene aanmerkingen omtrent de mindere of meerdere geschiktheid van enkele leer- en handboeken; en bevat eene groote menigte paedagogische wenken en opmerkingen, waarvan sommige misschien hier of daar tegenspraak zullen lijden, de meeste echter wel verdienen overdacht en toegepast te worden. Het kan mijn doel niet wezen, hier alles terug te geven of te behandelen, wat men in genoemde bladzijden vindt: ik wil alleen trachten den algemtenen gang der redenering te schetsen.

{==303==} {>>pagina-aanduiding<<}

De leerling hebbe met een gemiddelden aanleg, den grondslag gelegd van een goed lager onderwijs; hij heeft dus kennis gemaakt met bijna de helft van het aantal vakken op de hoogere burgerschool: zoodat het zeer gemakkelijk is de lessen aan elkander te doen sluiten.
Talen. In de drie laagste klassen taalstudie hoofdzaak; er kunnen bloemlezingen worden gebruikt. In de beide hoogste klassen letterkunde hoofdzaak: geene bloemlezingen, maar de schrijvers zelve moeten gelezen worden. Over het spreken der taal.
Geschiedenis. In de drie laagste klassen grondige kennis van de gebeurtenissen der vaderlandsche en algemeene geschiedenis, pragmatische behandeling. In de volgende klassen uitgebreide behandeling van een bijzonder merkwaardig gedeelte der oude en der nieuwe geschiedenis. In de hoogste hetzelfde voor een bijzonder gedeelte der vaderlandsche geschiedenis: daarna algemeene repetitie.
Aardrijkskunde. Oordeelkundige behandeling met het oog op geschiedenis. ‘De geschiedenis is het boek, de aardrijkskunde het tooneel van de handelingen der menschen.’ Eerst topische en physische, dan staatkundige aardrijkskunde. Het oog houden op natuurlijke geschiedenis en handelswetenschappen. In de hoogste klasse algemeene herhaling.
Staathuishoudkunde en Statistiek. Veel met de leerlingen praten. Alleen in de beide laatste jaren.
Gemeente-, provincical- en staats-inrichting van Nederland. Gevoegelijk te verbinden met de uitgebreide behandeling der vaderlandsche geschiedenis (zie boven) in de vijfde klasse.
Wiskunde. Na eene aanhaling van Prof. Helmholz, die de gelijke rechten der natuurwetenschappen tegenover de geestelijke bewijst, bespreekt hij de vraag van Dr. Naber om een klemmend betoog van de noodzakelijkheid van het wiskundig onderwijs; en wijst er op, welke reeds de meening van Herder daaromtrent was. Verder worden de denkbeelden van Dr. Schroeder van der Kolk behandeld, ‘die evenwel meer een idealen toestand dan de werkelijkheid op het oog heeft gehad’ - en eindelijk die van Dr. J.J. Teding van Berkhout. Met de eerste kan schr. zich vrij wel vereenigen; de methode van den laatste komt hem ondoelmatig voor. Ten slotte verdedigt hij het onderwijs-programma, zoo als hij het opvat, en waartoe hij niet ongeneigd is ook de analytische meetkunde te brengen. Het onderwijs in reken- en stelkunde sluit met het derde jaar. In het vierde wordt naast stereometrie, zooveel van de beschrijvende meetkunde gegeven, als bepaald noodig

{==304==} {>>pagina-aanduiding<<}
is voor het teekenouderwijs: en hierdoor wint men tevens in het laatste jaar één uur voor de gronden der analytische meetkunde.
Natuurkunde. In het derde jaar werktuigkunde als inleiding tot de natuurkunde. In het vierde jaar geluid, warmte, statische electriciteit en magnetisme. In het vijfde jaar galvanisme, enz. en licht. Uitbreiding der theorie. Het schadelijke van te veel proefnemingen.
Werktuigkunde. In de vierde klasse de statica en de dynamica der vaste lichamen, in de vijfde die der vloeistoffen en gassen. Toepassing der theorie.
Scheikunde, een moeijelijk vak om in korten tijd aan te leeren. Alleen in de drie hoogste klassen: in de beide hoogste praktische oefeningen. Aan de organische scheikunde eene eerste plaats. Scheikundige proefnemingen kunnen niet te zeer worden aanbevolen, als sterk ontwikkelende.
Natuurlijke geschiedenis. Uitvoerige behandeling ondoenlijk, maar ook onnoodig. Geen afdalen tot in de bijzonderheden der systeemkunde. De verdeeling van deze lessen over de verschillende klassen is zeer lastig. Wellicht het best aldus: Eerste jaar, dierkunde; tweede, plantkunde, derde, aard- met delfstofkunde. Twee laatste jaren, een sprekend en aantrekkelijk tableau van ieder vak.
Kosmographie. Algemeene bekendheid van de inrichting des heelals. Weinig uren.
Technologie. In de twee hoogste klassen slechts een algemeen overzicht over de geheele industrie.
Hand- en rechtlijnig teekenen. In de eerste klasse: Dupuis teekenen. In de tweede, ornament-teekenen en rechtlijnig teekenen. In de derde klasse, teekenen der details van gebouwen. In de vierde, kan men, in overeenstemming met het onderwijs in de wiskunde, het bouwkundig teekenen beginnen, met het teekenen van schaduwen. In de vijfde klasse: machine-teekenen, gebouwen teekenen, maken van projectien.
Handelswetenschappen. Koopmansrekenen door den onderwijzer in rekenen; handelsrecht door den onderwijzer in staathuishoudkunde; warenkennis door den scheikundige of technoloog; boekhouden zou hij liefst uit de rij schrappen.
Gymnastiek, muziek- en zangonderwijs. Zeer aan te bevelen; wordt ook veel genoten.
Godsdienstonderwijs. Over Naber's beweren, dat de leerlingen anders ‘als Heidenen opgroeien.’ Dit teedere punt wordt nauw-
{==305==} {>>pagina-aanduiding<<}
gezet door Schr. besproken. Hij haalt daarbij zijn bezoeken aan van eenige Real- en Burgerscholen, waar ‘men hem overal toevoegde: ‘Gelukkig gij, die niet met godsdienstonderwijs te maken hebt’ (natuurlijk als bijzonder leervak op de school).
Na deze studie over den gang van het onderwijs, volgen nog enkele punten. Vooreerst de overgangs-examens, eene der moeielijkst te regelen zaken. Des schrijvers meening komt hierop neder: Een openbaar examen, zeer nuttig voor den leeraar, den leerling en het publiek; maar de overgang moet alleen afhangen van het oordeel der onderwijzers: uit achterlijkheid in meer dan twee vakken volge het blijven overzitten van den leerling in zijne klasse; is het aantal der vakken, waarin niet voldaan is, slechts twee of een, dan een tweede examen na de vacantie.
Eenige opmerkingen omtrent de provinciale eind-examens voor de hoogere burgerscholen besluiten deze redenering.
Het eindexamen of de wijze, waarop het wordt afgenomen, mag geen invloed op den leeraar of zijn onderwijs uitoefenen; evenmin het toelaten in enkele steden van leerlingen, die op eene lagere burgerschool te huis zouden behooren.
En nu een getuigenis, uit den mond van onzen paedagoog van veel waarde. ‘Aan de inrichting, waaraan ik werkzaam ben, zijn de jongens typen van levenslust en vrolijkheid: ik zou er geen enkel oud-mannetje onder weten aan te wijzen. Er is dus geen reden, waarom wij het onderwijs te bezwarend zouden vinden. De achterblijvers en stompzinnigen mogen toch niet als maatstaf gelden.’
Het geheele stuk maakt een aangenamen indruk en getuigt niet van ‘aanmatiging’, maar van ‘warmen ijver’ voor de zaak van 't onderwijs. De schrijver bedenke evenwel, dat, al heeft ‘een oud docent’ daarom nog geen recht op den eernaam van ‘een goed docent,’ toch de ‘overtuiging op ondervinding gevestigd’ alleen het eigendom kan zijn van iemand, die reeds eenigen tijd onderwezen heeft; en dat deze dus ceteris paribus op den jongeren onderwijzer vooruit heeft: zulks behoeft echter dezen niet af te schrikken, daar het goede goed blijft, of het al door een ouderen, dan wel door een jongeren wordt voorgestaan.

Allengs is dit opstel langer geworden, dan aanvankelijk de bedoeling was: het gewicht der behandelde zaak moge mijne verontschuldiging zijn.
D. Bierens de Haan.

{==306==} {>>pagina-aanduiding<<}

BELEEDIGING EN SATISFACTIE, of veroordeeling van den gang van zaken op het Gymnasium Willem III te Batavia, door S.F. Groen, Litt. hum cand. enz Voor rekening des schrijvers. Batavia, Lange en Co. 1867. 43 blz.
In deze brochure vindt men van beleediging meer dan genoeg, van satisfactie bijster weinig, de allerminste satisfactie zeker, dat men met al die heftige bladzijden een half- of heeluurtje heeft zitten vermorsen. De schrijver is een der redacteurs van het nieuwe en door mij onlangs met ingenomenheid aangekondigde nieuwe Maandblad voor Opvoeding en Onderwijs, uitgegeven door het Oost-Indische Onderwijzersgenootschap; de man schijnt een gruwelijk kwaadaardigen twist te hebben met den kolonel van Swieten, directeur van het Gymnasium Willem III, waaraan hij docent is. Wie gelijk heeft weet ik, gedachtig aan het ‘audi et alteram partem’, na lezing dezer brochure nog niet; wel schijnt het dat de heer Groen grof is beleedigd en dàt alleen kan den geheel verkeerden toon van zijn schrijven (dat die toon afkeuring verdient, ziet de heer Groen zelf in) eenigszins verontschuldigen. Ware die toon gematigder, het doel des schrijvers zou waarschijnlijk beter bereikt zijn; het schijnt werkelijk dat er op het bestuur van den kolonel van Swieten en op de inrichting van het Gymnasium (vooral ten aanzien der wijze van handhaving der orde) veel valt te zeggen, doch deze brochure zal daarin geen verbetering brengen. Men ziet dit geschrijf aan voor het product van een met een pen gewapenden amokmaker, niet voor dat van een bedaard literator en opvoedkundige.
Monitor.
ZOO LEERT MEN DENKEN, LEZEN EN SCHRIJVEN, door J.B. de Boer van der Ley. Zaandam, van Spanjen Koppenol. 4 stukjes. Prijs ƒ 0,25.
Of men dit alles zóó leert zal de praktische hoofdonderwijzer het best kunnen beoordeelen. Die boekjes zullen al licht ter bezichtiging kunnen worden ontboden, ze zijn naar verkiezing verkrijgbaar met de oude of met de nieuwe spelling. Door den titel in dit tijdschrift bekend te maken zal wel aan het verlan gen des uitgevers voldaan zijn.
Monitor.





{==307==} {>>pagina-aanduiding<<}

Buitenlandsche letterkunde.

Losse schetsen.

F. Feuillet de Conches 1).

‘I have read in most Public libraries,’ says he. ‘including those of Constantinople and Samarcand; in most Colleges, except the Chinese Mandarin ones, I have studied...Unknown Languages have I oftenest gathered from their natural repertory, the Air, hy my organ of Hearing; Statistics, Geographics, Topographics came, through the Eye, almost of their own accord...Like the great Hadrian, I meted-on much of the terraqueous Globe with a pair of Compasses that belonged to myself only.’

carlyle,

(Sartor resartus.)
De inhoud der volgende bladzijden loopt eigenlijk grootendeels over nestigheden. Beschrijvingen van knoopen, vesten, schoenen, kousebanden, pruiken, rottingen, album's, spotprenten, enz.; een inventaris van allerlei rommelgoed, prullerij in veler oog, maar voor den kenner van onschatbare waarde; fac-similé's van handschriften, documenten hoofdzakelijk hun belang ontleenende aan de personen, van wie zij afkomstig zijn; in één woord een waar ‘Museum van rariteiten,’ bijeenverzameld uit alle Christelijke en vóór-Christelijke eeuwen - ziethier de bijzonderheden voor welker vluchtig overzicht ik ditmaal uw toegevendheid kom inroepen. Tot mijn verschooning diene, dat, ten gevolge der

{==308==} {>>pagina-aanduiding<<}
jongste beroeringen op politiek terrein, - ‘oorlogen en geruchten van oorlogen’ - de markt der letteren sinds geruimen tijd over 't geheel in een lustelooze stemming verkeert en weinig variatie oplevert. Het Heden is tamelijk onverkwikkelijk; misschien biedt de beschouwing van het Verleden ons meer genot. Bovendien - wie ‘nur kineingreift,’ in welke bestoven hoekjes en holletjes ook van het ‘menschelijk leven,’ vindt immers altoos licht nog ‘iets’ interessants?
Aanmerk vooreerst het soort zelf van ‘Oudheidliefhebbers,’ ‘Verzamelaars’, of ‘Curieux,’ gelijk de heer Feuillet de Conches zichzelven betitelt; geen vermakelijker en tevens geen gelukkiger slag van wezens. Slaven van één, alles overheerschenden, onbedwingbaren hartstocht, leven zij te midden der hen omringende maatschappij als een Turk in zijn Serail. Alles is hunner! Verkwistend zijn zij tot brooddronkenheid toe - voor hun lievelingen. Tronen en Dynastiën kunnen instorten; het vijandelijk kanongebulder kan hun vensterruiten doen rinkelen, het zal hen niet deren. Gespeend aan de luidruchtigheden dezer wereld, doof voor al wat het gros hunner medemenschen in beroering brengt, stapelen zij met van verrukking bevende handen in hun kabinet reliquie op reliquie, droomende van al wat er nog eens groots en heerlijks uit die dorre doodsbeenderen zal worden gebouwd. Zij vormen een soort van vrijmetselaarsgild en houden er onder elkander niet alleen een afzonderlijke spraak, maar ook een eigen moraal en katechismus op na, waarin het achtste gebod (Gij zult niet stelen) door zijn afwezigheid schittert. Een stukje schoen of een lapje vaandel kan hen doen watertanden, maar ook evenzeer hen dagen lang ongelukkig maken. Zoo heeft ieder mensch zijn stokpaardje, zijn Dada, gelijk onze oude vriend uncle Toby, - en gelukkig! Immers:
Es muss auch solche Käuze geben!’
Waar bleef de wereld zonder ‘Verzamelaars!’

De heer Feuillet de Conches, met welken franschen geleerde ik de eer heb u bij dezen in kennis te brengen, - misschien herinnert gij u zijn naam uit den, ten vorigen jare door hem in de Revue des deux Mondes tegen Geffroy gevoerden strijd over de ‘echtheid’ der brieven van Marie Antoinette, die hij (Feuillet), als uitgever, met hand en tand vasthield, maar waartegen tame-
{==309==} {>>pagina-aanduiding<<}
lijk zwaar geschut is aangevoerd - heeft, uitgenomen den aan zijn gilde gemeenzamen ‘hartstocht’, niets van dat eenigszins kinderachtige of oud-vrouwtjes-achtige, waardoor, 't moet gezegd worden, sommigen zijner confraters zich nog al eens plegen te onderscheiden.
Zijn smakelijk en prettig geschreven ‘Causeries’ tintelen niet slechts van geest en leven, maar er spreekt ook een ziel uit, (wat geenszins bij alle penningen-, munten- en handschriftenverzamelaars het geval is), getuige zijn warm pleidooi ten gunste der ongelukkige dochter van Maria Theresia. In de ‘Voorrede’ der drie lijvige boekdeelen, die hij tot dusver het licht heeft doen zien (een ware olla podrida, uit de meest uiteenloopende ingrediënten samengesteld), steekt de auteur zelf op niet onaardige wijze den draak met sommige uitzinnigheden zijner collega's. Zoo deelt hij ons eene keurige anekdote meê betreffende zekere verzameling van ‘Brieven’ van de hand van Malebranche, voorgekomen op den Catalogus van een boekverkooping, in 1840 te Parijs gehouden. De liefhebbers stormden er heen; de collectie was in de hoogste mate intéressant; wie dien bundel ‘Brieven’ kon machtig worden en bij zijn verzameling inlasschen, was een rijk, een benijdenswaardig man. Vóórdat de veiling een aanvang nam, gaf een der aanwezige geleerden aan een ander te kennen, dat hij voor zich zelv' minder belang stelde in het ‘bezit’, dan wel in de ‘uitgave’ van de bedoelde collectie Handschriften. ‘Koop gij ze - dus luidde zijn voorslag - en leen ze mij; dan zal ik ze in het licht geven.’ - De aangesprokene bewilligde in dat voorstel, mits op uitdrukkelijke voorwaarde, dat hem als ‘prijs’ voor deze inschikkelijkheid zekere brief van ‘Spinoza’ zou worden afgestaan, die de ander in zijn bezit had, en waarnaar reeds lang zijn begeerige blikken zich hadden uitgestrekt. De veiling heeft plaats. Onze vriend (wij zullen hem A noemen) wordt werkelijk bezitter van het gezegende pakket. Hij houdt oogenblikkelijk zijn woord en B krijgt de brieven. Maar wat
doet B? Deze heeft inmiddels berouw gekregen over zijn lichtvaardig gedane belofte en, in stede van haar gestand te doen, iets wat hij niet van zijn hart kan verkrijgen, scheept hij zijn vriend af met....wat? - met een reeds in druk gegeven brief van Malebranche, van dienzelfden, waarvan A zooëven een geheel pakket vol heeft gekocht! A is natuurlijk woedend over deze woordverbreking en eischt nu dadelijk zijn pakket terug. Maar B, niet mal, heeft reeds drie van zijn leerlingen tegelijk aan

{==310==} {>>pagina-aanduiding<<}
't werk gezet, die met vliegenden spoed de brieven copiëren, welk afschrift hij onmiddellijk toezendt aan het ‘Journal des Savants’, met verzoek om het staandevoets te laten afdrukken, daar er periculum in morâ was.
Zelfs in 't oog van onzen ‘Curieux’, hoe ook aan soortgelijke streken gewend, is deze handelwijze toch wat ongegêneerd. ‘Ce sans-façon philosophique (schrijft Feuillet de Conches) émerveilla.’ Veertien dagen achtereen zond A geregeld iederen morgen een bode, met verzoek om teruggave van zijn pakket. Maar het was aan een dooveman's deur geklopt. - Vrienden, bemiddelaars traden tusschen beide...alles te vergeefs! Inmiddels wierp A, wien dat bedelen begon te verdrieten, aan B zijn ‘onrecht’ voor de voeten. ‘Zoo u (schreef hij, o.a.) bij de verschijning der bewuste brieven in het “Journal des Savants”, door den eigenaar een proces werd aangedaan, welk “recht” zoudt gij dan doen gelden?’
‘Mon droit’, hernam de ander met hevigheid, ‘mon droit, c'est ma passion!’
‘Historique, historique! vous dis-je’: teekent, bij de vermelding van dezen uitroep, onze schrijver aan, zelf nog opgewonden door de herinnering. ‘C'est un mot que j'ai mis sous verre pour le garder.’

Eindelijk, na verloop van de veertien dagen, kwam het pakket in onberispelijken welstand terug, maar - ook op de Koninklijke drukkerij had men inmiddels niet stil gezeten en de noodlottige publieatie zou dus naar allen schijn weldra volgen. A laat zich echter door deze bedenking in 't minst niet uit het veld slaan. Hij vat ijlings de pen op, zet een heirleger van getrouwe medehelpers aan den gang, en deze weerden zich zóó dapper, dat, eer nog de tiende dag verstreken was en het gevreesde nommer van het ‘Journal des Savants’ het licht had kunnen zien, - zijne (A's) copie keurig afgedrukt en in sierlijke exemplaren aan de leden van het Instituut was toegezonden; - zoodat bij slot van rekening de bedrieger toch nog bedrogen uitkwam, want van de publicatie van B kon natuurlijk thans niets meer komen.
Tot zijn eer moet gezegd worden, dat B te veel ‘homme d'esprit’ was om zich geraakt te toonen; hij hield zich groot, maar hij wist zich later toch te wreken, door (in den vorm eener recensie) aan A het plegen van eenige fouten en onnauwkeurigheden onder den neus te wrijven; een schrale vergoeding....‘Car’ -, met

{==311==} {>>pagina-aanduiding<<}
dezen kluchtigen uitroep besluit de heer Feuillet de Conches zijn vermakelijke mededeeling - ‘Car, après Dieu, qui est infaillible?
Dergelijke incidenten - en zij ‘teekenen’ - hebben ('t behoeft nauwelijks te worden betoogd) voor een ondheidliefhebber dezelfde belangrijkheid als het winnen van een veldslag voor een legerhoofd of voor een diplomaat het verschalken van een geslepen tegenstander. En uit een wijsgeerig oogpunt bezien, waarom niet? Het verschil toch tusschen groot en klein is betrekkelijk in de wereld. - Bovendien, ik tart u mij een liefhebberij aan te toonen, die meer het Cosmopolitisme in de hand werkt dan die van genoemde vrienden. Hebt daartoe slechts de goedheid mij voor eenige oogenblikken door de reeks van ‘verzamelingen, waarin de ‘Curieux’ ons binnenleidt, te volgen.
Gij vindt er, even als op de aanstaande wereldtentoonstelling te Parijs, alle natiën en landen vertegenwoordigd.
Evenwel, over de schatten bijeengehaald uit Egypte, China, Griekenland, Rome en de Middeleeuwen stappen wij, met uw goedvinden, heen. De inhoud daarvan zweemt te veel naar dien van een gewoon ‘museum van oudheden’; en hoe bezienswaardig zulke rariteiten ook zijn, de vermelding is hier minder op haar plaats. Bij het naderen van het midden der ‘vorige’ eeuw, gevoelt gij licht meer belangstelling of laat ons liever zeggen - nieuwsgierigheid. Immers, voor 't oogenblik snuffelen wij toch gedreven door hoegenaamd geen wetenschappelijk doel en de heer Feuillet de Conches is allerminst een dier ‘pedanten’, die ons zulks als eene oneerbiedigheid zal toerekenen.
‘Je n'ai pas écrit (zoo schrijft hij zelf aan het hoofd van zijn werk) pour écrire et pour faire montre de savoir; j'ai écrit pour suivre mon goût et mon penchant. Toute ma vie j'ai recueilli des autographes, des documents historiques et des portraits. II me semble que mes papiers n'appartiennent plus à moi seulement et que le moment est venu d'en faire confidence au public. Les lettres (dus vervolgt hij) sont comme des conversations ou des continuations de conversations, qui sautent d'une idée à l'autre sans avoir l'air de s'appesantir sur aucune; qui ramassent et sèment sans fatigue les miettes de l'esprit des autres, de l'esprit de tous, et rencontrent incessamment de nouveaux aspects et de nouveaux contrastes.
Celles que je possède ont été pour vous, pour un petit cercle d'amis, pour moi-même, une source toujours vive de récréation

{==312==} {>>pagina-aanduiding<<}
et d'instruction facile. Quelle satisfaction aimable et douce de s'amuser pour le plaisir de s'amuser! de s'instruire sans pedantisme non pour la joie de tout savoir, de tout deviner, de tout prévoir, sans avoir à dire à personne le pourquoi ni le comment de son plaisir...’
Gij bemerkt, wij hcbben een geleerde vóór ons, die zijn wereld verstaat en die begrijpt dat er ook lieden zijn, die van eene ‘instruction facile’ houden.
De Duitsche schrijvers (en helaas! niet de ‘Duitsche’ alleen) zijn gewoonlijk als zij de pen voeren zoozeer verdiept in het gewicht van hun eigen onderwerp of liever in dat hunner eigen persoonlijkheid, dat zij zich volstrekt niet bekommeren om het lezend publiek. Zij spinnen hun gedachten en perioden uit - genietof ongenietbaar, - en daarmeê basta! Een Franschman daarentegen heeft in den regel de hoffelijkheid van ook een weinig zich in de plaats te denken van zijn lezers en zich af te vragen: ‘Indien mij dat werd voorgelegd, zou het mij bevallen?’ Inderdaad - in het stellen, liever nog in het nota nemen van die vraag ligt eigenlijk het gansche geheim van de kunst om niet vervelend te zijn.
De eerste bijzonderheid, die, bij het doorbladeren van het hoofdstuk 'twelk ten opschrift draagt: ‘L'Europe dans les temps modernes,’ - onze aandacht verdient, is de rubriek: theater-affiches, visite-kaartjes, menu's van diners en diergelijke zaken, waaronder bv. eene curieuse affiche, afkomstig uit de dagen van het Fransche Schrikbewind (zij was aangeplakt geweest boven den ingang van eene begraafplaats), waarop stond aangekondigd: ‘Bal du Zephir’. Men danste toen op de kerkhoven de ‘Carmagnole;’ zelfs boden Sanskulotten er boekjes te koop, handelende over: ‘de Rechten van den mensch,’ gebonden (‘par un affreux contraste’) in ‘menschenvel,’ dat in de fabrieken van Sèvres en Meudon was gelooid. In het koninklijk paleis van Versailles werd eens een gansche dusdanig bewerkte menschelijke huid voor het publiek ten toon gesteld; de gaping aan den hals (door de guillotine-bijl veroorzaakt) was netjes toegenaaid. ‘Afschuwelijk’ mompelt ge. - Maar een Antiquarius is boven zulke kleine vooroordeelen verheven. Weet de schrijver ons niet te verhalen van zekeren Engelschman, Thomas Thyrwitt (kort geleden gestorven), ijverig mede-lid van zeker Britsch genootschap dat zich de belangen aantrekt der ‘kinderen’ van aan de galg gesneuvelde misdagers, welke Thyrwitt er een keurige collectie op nahield van ‘galgkoorden’ (cordes de pendus), waaronder sommige van groote beroemdheid?

{==313==} {>>pagina-aanduiding<<}

Dit kabinet was zijn troetelkind. Naast iedere strik hing een duidelijk beschreven blad, waarop naam, misdaad, en gewoonlijk ook de op het schavot gehouden speech van den patient stonden vermeld. Voor de geschiedenis van de lijfstraffelijke rechtspleging in Engeland is deze verzameling van uitstekend gewicht. De reeks begint met wurgtoestellen uit de 15de Eeuw. IJverig Calvinist zijnde, schiep sir Thomas er vooral groot behagen in, om zijne ‘série papiste’, gelijk hij die noemde, voor het oog van niet-protestansche bezoekers breed uit te stallen. Bij wijze van devies had hij daarboven geschreven:

Du Pape la miséricorde: 
Le feu, le fer et la corde. 

Jammer (zegt Feuillet de Conches vrij vinnig) dat hij er ook niet een verkoold stuk hout bij heeft gedaan, afkomstig van den brandstapel van Servet.
Legio is verder het aantal mededeelingen van allerlei weinig of niet bekende bijzonderheden uit het intieme leven van geschiedkundige beroemdheden opgevischt. Zoo weet de heer Feuillet ons te berichten, dat het hoofd van het marmeren standbeeld van wijlen den Kardinaal de Richelieu, in 1793 door het woedend gepeupel van den romp gescheiden, de eer heeft gehad van als tegenwicht voor een ‘draai-spit’ te dienen; terwijl het werkelijke, het ‘echte’ hoofd van wijlen dien gevreesden Staatsman (mede, bij gelegenheid van het schenden der praalgraven, opgedolven en van het lichaam gescheurd) ongelukkigerwijze ‘zoek’ is geraakt, en ondanks de ijverigste nasporingen tot dusver nog niet is teruggevonden. ‘Sa tête (schrijft hij) est encore errante.....étrange destinée que celle de ce cardinal, si redouté pendant sa vie!’ Kluchtiger trek uit het leven van dienzelfden kardinaal is deze, dat zijn grootste vermaak bestond in het kwellen en sarren van zijn dienstboden. ‘Hij worstelde met hen, gooide hen met ballen en boeken om de ooren, kneep, prikte en kittelde hen: in één woord, dacht iederen dag nieuwe streken uit om hen boos te maken.’ Achter de deftig uitgestreken tronies der XVIIde eeuwsche Staatslieden schuilden al zonderlinger grillen, dan men oppervlakkig zou denken. Onschuldiger waren dan zeker de amusementen van den geleerden Joseph Scaliger, die, bij wijze van uitspanning (eene eerste proefneming van kamergymnastiek) in zijn boekvertrek, gehuld in volle wapenrusting, een antieken

{==314==} {>>pagina-aanduiding<<}
krijgsdans placht uit te voeren; of van Lodewijk XIII, die, zoo hij geen muziek componeerde, geen grooter genot kende dan eigenhandig....kalfsvleesch te lardeeren.

Maar een virtuoos is onze ‘Curieux’ vooral geweest in het opsporen van al wat tot het gebied van vroegere toilet- en weeldeartikelen in betrekking staat. Dit terrein is met bijzondere voorliefde door hem verkend en zoo er onder mijne lezers mochten zijn, die soms geneigdheid aan den dag leggen om bedenkelijk het hoofd te schudden over de toenemende weelde van onzen tijd, die zullen wèl doen kennis te nemen van bijzonderheden als de navolgende.
Vooreerst het artikel knoopen. Onder Lodewijk XVI was de prachtliefde daarin tot zulk een hoogte gestegen, dat men ze, ter grootte van een kroon, uit diamant of andere kostbare gesteenten liet vervaardigen; ja, dit niet alleen, maar kunstschilders en émailleurs kwamen er bij te pas. De rok van een petit-maître uit dien tijd vertegenwoordigde soms, aan ‘knoopen’ alleen, fabelachtige prijzen. ‘C'étaient (schrijft Feuillet) des portraits de beautés célèbres, ou les douze Césars, ou des statues antiques, ou les métamorphoses des Dieux. Une fois que le goût se fut porté vers ce détail de toilette, on vit un prince se faire des boutons d'autant de petites montres, sans en devenir plus exact à ses rendez-vous. Le précieux peintre équivoque Klingstet se mit de la partie et fit des boutons à double détente. On vit même un impudent se présenter au Palais Royal et faire baisser les yeux aux femmes en étalant sur ses boutons les tableaux des contes de Grécourt et les impuretés de l'Arétin......
....Une jeune pupille, tout fraîchement échappée du couvent, offrit en présent de noces à son fiancé une suite de tableaux de Greuze, exécutée sur émail avec une finesse et un goût exquis..................
....La fatuité ou le sentiment se para, sur les boutons, d'une chiffre d'une maîtresse, et sur les leurs de beaux esprits à rébus s'évertuèrent à l'envi pour fournir aux fadaises des soupers.’
Later, tijdens het Schrikbewind, droeg men ook knoopen, prijkende met afbeeldingen (keurig onder glas gezet) van de Guillotine, of van de meest geliefkoosde volkshelden: Robespierre, Saint-Just, Fouquier-Tinville, Marat enz. Vooral de ‘heilige

{==315==} {>>pagina-aanduiding<<}
guillotine’ bleef als toilet-artikel zeer lang in zwang. De heeren vertoonden dat lieve toestel geschilderd op hun roksknoopen en de dames op haar doekspelden. Ik mag even wel niet onvermeld laten, dat de genoemde heeren en dames - tot de Sanskulotten behoorden.
Vervolgens het artikel vesten! Ook hierin heerschte een brooddronkenheid, die al onze XIXde eeuwsche weelde te schande maakt. Ieder fat, die eenigszins op zijn fatsoen was gesteld, telde ze minstens bij dozijnen, zoo niet bij honderden; en niet maar eenvoudige, of gewoon geborduurde, maar ook al weêr prachtvol met de naald beschilderde vesten. ‘Mettez donc (zoo roept onze schrijver uit) nos mesquines garde-robes à côté de celles du dernier siècle, à côté de ces musées en gilet dont on enrichissait le dessin à l'infini. On brodait de haut en bas de petits personnages galants, ou des scènes comiques, ou des chasses, ou des pastorales, ou les fables de la Fontaine. Sur tel ventre privilégié s'étalaient les amours de Mars et de Vénus et sur un autre une revue de cavalerie.’ Frederik Wilhelm II van Pruissen, de neef en opvolger van den bekenden wijsgeer van Sans-Souci, opgenomen in de orde der Rosen-kreuzer's, waar hij door zijn lichtgeloovigheid vaak ten speelbal der ‘broeders’ strekte, liet zich op zekeren dag door hen wijs maken, dat JEZUS hun verschenen was. ‘En hoe was onze Heer gekleed?’ vroeg de vorst naïef. - ‘In een scharlakenrood vest met zwarte opslagen en gouden nestels,’ was het antwoord. - Kort daarna (het was in 1792) zag men te Berlijn tal van znlke vesten uitgestald. Zij bleven onder den naam van ‘Berlinische Jesus-Westen’ geruimen tijd in de mode.
Niet minder uitvoerig behandelt Feuillet de rubriek: kapsels. Wat een ‘haarkunstenaar’ in de vorige eeuw te beteekenen had, kan zelfs het tegenwoordig chignon-dragend geslacht zich nauwelijks voorstellen. Reeds tegen het einde der regering van Lodewijk XIII waren de vrocgere coiffeuses door coiffeurs verdrongen. Hoe aanmatigend en insolent deze laatsten zich somwijlen gedroegen, blijke uit het aangehaalde voorbeeld van zekeren ‘Champagne,’ die de dames ter halverwege gekapt liet zitten en dan niet, tenzij voor een ‘kus’, te bewegen was om zijn arbeid te voltooien. ‘Avec tout cela (zegt een schrijver uit die dagen) les femmes le couraient, faisaient trophée d'être coiffées par lui, et le payaient follement de cadeaux, car il se donnait les airs de ne point recevoir d'argent.’ - Dergelijke snakerijen behoorden dan ook volstrekt niet tot de uitzonderingen.

{==316==} {>>pagina-aanduiding<<}

De beroemdste onder de haar-virtuozen der vorige eeuw was ongetwijfeld Léonard: ‘le grand Léonard, académicien de coëffures et de modes,’ gelijk hij zich zelven placht te noemen, fier als hij was op het voorrecht van dagelijks het hoofdtooisel van Marie-Antoinette in orde te mogen brengen. Hij was het o.a. die de zonderlinge liefhebberij voor kapsels à la Jardinière in de mode bracht, bestaande uit een torenhoog servet van boven netjes met versche groenten: bloemkool, jonge worteltjes, enz. belegd. Dat, tengevolge van de geweldige hoogte die de kapsels bereikten, 1) de dames zich vaak op de knieën in de koets moesten plaatsen: sommigen zelfs, bij wie dit middel niet toereikend was, gedwongen waren gedurende den geheelen rid het hoofd uit het portier te steken ten einde haar pluimen niet te knakken - behoort tot de bekende zaken. - Minder bekend misschien is de bijzonderheid, dat ook aan ‘schoenen’ en zelfs aan ‘kousebanden’ gedurende het laatst der vorige eeuw, ongehoorde sommen werden besteed...
Maar in 's Hemels naam! - dus roept misschien hier deze of gene ongeduldig uit - waartoe, ik zeg niet eens de opsomming, maar vooral de opsporing van al soortgelijke nesterijen?’ Wat heeft een verstandig mensch in onze eeuw van ‘vooruitgang,’ in een tijd waarin groote belangen, gewichtige vraagstukken, van wier beslissing het toekomstig lot van gansche staten en volken afhangt, aller hoofden en harten bezig houden, met zulk gebeuzel te maken?’ - ‘Waartoe??’ zou met een hoogst verbaasd gezicht de heer Feuillet de Conches zoodanigen vrager gewis onmiddellijk te gemoet voeren. ‘Maar, mijn lieve vriend, vergun mij u te vragen, hebt gij dan Macaulay, Motley, Thiers, Guizot, Carlyle of Buckle en dergelijke nieuwere historici, nooit gelezen? - Stelt gij geen belang in Culturhistorische studiën? Of hebt gij nimmer nagedacht over de bronnen, waaruit romanciers (als Walter Scott, e.a.), tooneelschrijvers, schilders enz. de stof voor hun werken putten? Bij wie anders, meent gij wel, dan bij ons? - Teekeningen, gravures, portretten, costumes, caricaturen pamphletten, spotprenten; altegader onmisbare bijdragen tot de geschiedenis

{==317==} {>>pagina-aanduiding<<}
van den geest van een tijdvak; brieven, handschriften, verzamelingen zelfs van Chansonnettes comiques en vaudevilles, met wier behulp men getracht heeft de geschiedenis op nieuw te “maken” en het verledene uit zijn asch te doen herrijzen - waar zouden ze voorhanden zijn, indien “wij” niet voor het opsporen en bewaren van al zulke “nesterijen” kloekmoedig en met hartstocht in de bres sprongen?
Indien er zulke “Curieux,” zulke peuterige navorschers niet in de wereld waren, waar bleef de geschiedenis, de litteratuur, de kunst?
Indien er zich zulke piocheurs, zulke ploeteraars niet opdeden, die met taai en eindeloos geduld uit muffe hoeken en half verschimmelde oirkonden een reeks schijnbaar van nietigheden aan het licht brachten, maar die vereenigd ons de helden der geschiedenis en den tijd waarin zij leefden beter en juister doen kennen, dan menig liegend of grootsprekend geschiedschrijver, waar bleef de “vooruitgang” waarop gij snoeft?
Zeg mij wat gij eet, schreef Brillat Savarin, de beroemde gastronoom, en ik zal u zeggen wie gij zijt.
Zoo is ook uit een eenvoudige pruik, of uit den vorm van een knoop of schoen, veel gewichtigs te leeren ten aanzien van den smaak, de zeden, den beschavingstoestand van tijden en menschen. Een enkel intiem briefje, door dezen of genen grooten potentaat aan zijn vrouw of aan een vriend gericht, stelt ons dikwijls in de gelegenheid zijn karakter beter en grondiger te leeren kennen dan vellen schrifts, opgesteld in den gewonen officieelen kanselarijtoon. Wij zien dan de menschen in huisgewaad en niet in hofcostuum; wij hooren hen spreken zoo zij werkelijk dachten en niet zoo als zij zich voordoen gedacht te hebben.’
‘Telle figurine (het zijn Feuillet's eigen woorden), tel scarabée antique, telle poterie sigillée, tel tesson, telle tablette, d'apparence vulgaire, qui auraient pu sembler d'une parfaite inutilité, ont fourni des lumières à l'histoire de l'antiquité en renouant d'un anneau une chaine chronologique brisée, comme la science négligée du blason et celle de peintures hiératiques des cathédrales ont percé quelques ténèbres de l'histoire du moyen âge; comme certains rcstes précieux de l'art ont fait retrouver à tous ses degrés d'intelligence de l'homme, et remonter ou descendre l'échelle de ses progrès. Le moindre des monuments a son côté utile, parcequ'il est un fait, et qu'il concourt à l'ensemble des preuves qui se commentent les unes par les autres, de même qu'un seul osselet suffisait au génie du grand Georges Cuvier pour reconstituer

{==318==} {>>pagina-aanduiding<<}
tout un squelette; de même que le moindre fragment de branche, le plus léger brin d'écorce, révélait au savant physicien Charles l'Héritier l'espèce d'arbre dont ils étaient provenus.’
Bovendien - het zijn niet alléén knoopen, handschoenen en diergelijke prullen, maar 't zijn in den regel en bij voorkeur zelfs Handschriften, Brieven, Portretten, ‘bezielde uitingen’ in één woord, van in de geschiedenis beroemde personen, voor wier opsporing, ontcijfering en completeering vele Verzamelaars, met name vooral een man als Feuillet de Conches, zich de meeste inspanning getroosten. En wie zal ons zeggen, wat aan de opdelving en het in omloop brengen dier schatten ons geslacht niet al te danken heeft gehad!
Neem h.v., omdat onze schrijver juist te dezen aanzien zich het ijverigst heeft afgesloofd, slechts die ééne, straks reeds vermelde, aan het licht gebrachte briefwisseling van Marie Antoinette.
't Is waar, wat Feuillet zelf tot onthulling van haar beeld gemeend heeft te hebben bijgedragen, is meerendeels op de schaal der Kritiek gewogen en - te licht bevonden. ‘Après Dieu, qui est infaillible?’ Maar hij heeft toch ook van zijn kant vrij gewichtige documenten aangebracht en, om kort te gaan, wij bezitten nu (dank zij het onderzoek waaraan hij zijn leven wijdt) haar ‘authentieke Correspondentie’ en met deze den sleutel tot juister begrip van geheel een tijdvak, waarvan ik de belangrijkheid wel niet behoef te vermelden; den sleutel tevens tot volledig oordeel over een vrouwenkarakter, dat, hoe meer het in het volle licht is te voorschijn getreden, zooveel te grooter aanspraak heeft verworven op onze achting, eerbied en sympathie. Die arme, beklagenswaardige, met voeten getredene koningin! Met welk een ondoordringbaar warnet van laster, logen en wraakzucht heeft men haar weten te omstrikken! Hoe heeft zij moeten boeten, zij de jonge, argelooze, levenslustige, de reine en smettelooze gade en moeder, voor enkele speelschheden harer jeugd; meest en boven alles voor de ten hemel schreiende ongerechtigheden van het bedorven geslacht der Bourbons! Welk een nameloos, onverdiend, hartbrekend lijden heeft de glans dier schoone oogen verdoofd, die eens een gansche bevolking in verrukking brachten!
Leest Feuillet's pleidooi voor Marie Antoinette en gij zult....misschien eenig wantrouwen in u voelen oprijzen aangaande zijn Voraussetzunglosigkeit, zijne kritische onpartijdigheid; maar zeker voor altoos genezen zijn van den waan, als kon ook in een rariteiten- en handschriften-kabinet de geest geen ‘dichterlijke’ vleu-
{==319==} {>>pagina-aanduiding<<}
gelen aanschieten. Misschien zelfs heeft ouze vriend voor iemand van zijn vak wat te veel ‘poëzie’ in het hart. Misschien heeft juist zijn ‘ridderlijk’ streven, om Marie Antoinette van iedere op haar nagedachtenis klevende blaam te zuiveren, zijn kritisch oog verblind, zoodat hij wat meer brieven op haar rekening heeft gesteld, dan zij blijkt te hebben geschreven. Het zij zoo! Ik zal de laatste zijn om den heer Feuillet de Conches over deze blunders hard te vallen. Menschen met ridderlijke sympathiën behebt, heetbloedige niet-positivisten, worden gaandeweg zóó zeldzaam, de exemplaren dier soort sterven dermate uit (en met hen, men zegge vrijelijk wat men wil, ook een goed deel ‘poëzie’ van het leven,) dat ik voor mij aan zulke mannen van l'ancien régime altoos met zeker welgevallen in gedachte de hand reik.
De heer Feuillet behoort er in alle opzichten toe. Hij maakt deel uit van eene generatie die bijna zoo goed als van den aardbodem is verdwenen. Even als wijlen het opvliegende Senaatslid, de Markies de Boissy, kan ook hij zich soms (tegen de kritiek b.v.) nog zoo prettig ‘boos’ maken. Gezellig van nature, heeft hij altoos ‘son petit mot pour rire’ bij de hand. Behoudens alle welwillendheid, verwijt hij gaarne aan onze eeuw van ‘vooruitgang’ dat zij in sommige opzichten leelijk aan 't ‘achteruitgaan’ is, b.v. in de portretteer- en graveerkunst. Spreek hem niet van de ‘Photographie’, een triomf mogelijk voor de wetenschap maar de ‘doodvijandin’ der kunst. - Vergeleken met die delicaat geschilderde miniatuurkopjes der vorige eeuw, met die breed behandelde meestergewrochten van ets- of graveerstift, ‘cette gravure légitime, qui multipliait les chefs-d'oeuvre de la peinture, et les transmcttait aux siècles, en feuilles durables,’ die de wellust uitmaakten van een vorig geslacht, is de photographie een onding - goed hoogsteus voor onzen democratischen, industrieelen, aan poëzic en smaak gespeenden tijd.
C'est le bon marché (zegt hij) qui l'a popularisée. Elle s'étonne des distances et ne voit pas juste. ‘Faites-la rire, elle grimace. Elle fausse certains traits. Elle fausse les couleurs; elle est l'antipode de l'art; elle est l'esclave d'un instrument et en a tous les défants.....
Elle a tué la miniature et la gravure!......Que sont ses portraits! Des cadavres, les yeux ouverts!’......
En die gehate photographie is doorgedrongen zelfs tot in de typographie! Voor weinige jaren verscheen, verbeeld u, een Editie van ‘Horatius!’ zegge van Horatius, ‘semée de photographies microscopiques!’...

{==320==} {>>pagina-aanduiding<<}

Bovenal ‘Feuillet’ is geen doctrinair. Hij haat alle systemen. Hij verafschuwt al wat zweemt naar een ‘richting’ of een ‘strekking.’ Vroegt gij hem toevallig naar zijn ‘geloofsbelijdenis’, hij zou vrij denkelijk met zijn vriend Michel de Montaigne - op het fac-simile van een van wiens brieven, vergezeld van een schat van historische bijzonderheden, de schrijver in het IIIde Deel ons onthaalt - en waarschijnlijk op denzelfden toon, als die, naar ik mij verbeeld, door dien gezelligen ‘Causeur’ der zestiende eeuw werd aangeslagen, u zijn vermaard geworden: ‘Que sçay-ie?’ te gemoet voeren. - Hij wil vrij zijn om te dweepen, te droomen, luehtkasteelen te bouwen, door te slaan zelfs, al naar 't hem lust. Al is hij juist niet uit de school van Alfred de Musset, hij wenscht niets vuriger, dan met dien dichter te kunnen zeggen:

Mon verre n'est pas grand, mais je bois dans mon verre. 

Neemt dan onzen vriend, den ‘Curieux,’ - zoo als hij is.
‘Anjourd'hui, il aura une soif inextinguible d'encre et de papier; demain, il regardera passer les nuages! Il y a tant de bonnes choses dans les nuages!’
Schudt niet in vermeende wijsheid over hem het hoofd, als of al het verstand aan uwe, al de dwaasheid aan zijne zijde ware.
‘Convenez que vous avez eu comme lui vos moments d'hallucination et d'extase, où le monde de l'idéal, des rêveries et de l'invisible par delà des cieux vous a paru le seul vrai; où vous avez senti des âmes vous caresser dans l'espace; où vous avez cru aux Nymphes qui dansent, à Hébé, à Diane, à Vénns, descendant sur leur nuée, pour vous présenter leurs pieds de marbre à baiser; où, ravis hors de vous-mêmes, par la céleste harmonie des sphères, le monde de Platon, d'Aspasie et des poètes vous a semblé le seul réel et possible, et où l'autre, celui de cette terre étourdie par les bruits discordants d'une matière tumultueuse et sans cesse agitée, n'a été pour vous que la bourbe et le cauchemar de la vie. ‘O ce bon vieil Olympe, était-il assez amusant.’

Zullen wij den heer Feuillet de Conches een franschen ‘Schotel’ noemen? Mij wel, mits gij dan al de klem legt op het ‘bijvoeglijk naamwoord.’
Velp.
P. Bruijn.























{==321==} {>>pagina-aanduiding<<}

Binnenlandsche letterkunde. Bibliographie.

I. Fraaie Letteren.

LETTERKUNDE der Grieken en Romeinen, door Dr. H. van den Es. Groningen, Wolters. 1867. Prijs ƒ 1,90.
Het eerste gedeelte van dit werk verscheen en werd in dit tijdschrift aangekondigd in den loop van het vorige jaar. Op een klein stukje na was er de geschiedenis der Grieksche letterkunde in afgehandeld. Natuurlijk begint hiermede het nieuwe deel. Dan volgt de letterkunde der Romeinen. Aan het geheel is een goed register en eene inhoudsopgave toegevoegd. De beide deelen bevatten te zamen 336 bladzijden. De geschiedenis der Romeinsche letterkunde is er in verdeeld als volgt: Oorspronkelijk Latijnsch tijdperk tot 240 v. Chr. p. 202-209; Oudromeinsche letterkunde tot 90 v. Chr. p. 209-229; de gouden eeuw der Romeinsche letterkunde tot 14 n. Chr. p. 229-289; de eerste eeuw na Augustus tot 117 n. Chr. p. 289-308; na Trajanus tot 533 n. Chr. p. 309-322. Cicero, Virgilius, Ovidius en Horatius zijn het uitvoerigst behandeld. Wij herhalen, wat wij reeds bij de aankondiging van het eerste deel zeiden, dat wij in vergelijking van de vroegere leerboeken het werk van Dr. van den Es als eene goede aanwinst voor het onderwijs beschouwen. In het algemeen hebben wij dezelfde opmerking als ten aanzien van het eerste deel, nam.: dat voorbeelden ontbreken. Op nieuw in bijzonderheden te treden, achten wij onnoodig.
Leiden, April 1867.
H.W. van der Meij.
EEN WELBESTEED LEVEN. Door Miss Mulock, schrijfster van John Halifax. Uit het Engelsch door Antonia. Amsterdam, P.N. van Kampen, 1866. gr. 8o. Prijs ƒ 3,00.
In Afl. 1 van den vorigen jaargang der Letteroefeningen kondigde ik Lord Erlistoun en Alwyns eerste vrouw, en in Afl. 10

{==322==} {>>pagina-aanduiding<<}
Christina's misslag van bovengenoemde schrijfster aan. Geen dezer drie verhalen kon ik onvoorwaardelijk prijzen, en HH. Uitgevers en Vertalers gaf ik den raad, óf betere producten van de niet onbegaafde Miss, óf het werk van andere goede buitenlandsche auteurs in 't licht te geven. Eerstgenoemden maakte ik tevens opmerkzaam op den veel te hoogen prijs van zulke vertaalde romans, die meer dan tweemaal duurder aan de markt worden gebracht, dan oorspronkelijke producten van onze eerste binnenlandsche schrijvers, in de guldens-edities. Ik gewaagde zelfs van ‘speculeren op een paar honderd leesgezelschappen en bibliotheken, die boeken moeten koopen.’ Het een noch het ander heeft gebaat. Weder hebben wij hier een veel te duur verkrijgbaar gestelde roman van Miss Mulock, op nieuw aangeduid als ‘Schrijfster van John Halifax,’ alsof al wat zij uit hare pen laat vloeijen van even goed gehalte is als het boek, dat ook ten onzent eenigen opgang heeft gemaakt. 't Is eene verdrietige taak telkens hetzelfde te zeggen, telkens een minder gunstig oordeel te moeten vellen over het werk eener schrijfster, die wezenlijk talent en wier naam een goeden klank heeft, vooral als men zelf tot het schrijvers-gilde behoort. Maar al verdienden mijne eigen pennevruchten nog ongunstiger beoordeeld te worden dan de hare, en rangschikte men mij onder de onbevoegde Critici, - dit zou mij niet mogen terughouden; want liefde voor de kunst dringt mij aan te wijzen, voor zooveel ik het weet, wat met hare wetten strijdt of wanneer zij wordt misbruikt, - liefde voor mijne landgenooten, naar mijn vermogen, mede te werken tot zuivering van den goeden smaak van het lezende publiek. Al luisteren dan Uitgevers en Vertalers niet naar mijn welgemenden raad, hier en daar zullen deze en gene lezers of lezeressen, die eenige waarde hechten aan het oordeel van een Letteroefenaar, zich zelven afvragen of het
wel zoo mooi en zoo lief is, wat zij zoo mooi en zoo lief hebben gevonden, en ik zal de voldoening smaken van niet mede te doen, of beter gezegd: niet mede verantwoordelijk te zijn voor de ‘lamzaligheid der Nederlandsche letterkundige kritiek’, die het gebrekkige voorbijziet, de middelmatigheid verheft en hierdoor den goeden smaak beneden peil houdt.
Reeds de titel van het boek, dat ik nu aankondig, beviel mij niet. De romanschrijver mag, naar mijn inzien, aan zijn verdicht verhaal eene zedelijke strekking geven, maar dit vooraf zoo openlijk aankondigen, als hier geschiedt, strijdt met de regelen der

{==323==} {>>pagina-aanduiding<<}
kunst. Hoogstens mag hij in een motto op het algemeene denkbeeld, dat hij in beeld wil brengen, zinspelen. Een roman of novelle is geen preek met een tekst voorop. De lezer moet gissen, vermoeden en eindelijk duidelijk inzien, als 't ware tasten en voelen, welke waarheid aanschouwelijk gemaakt, welke zedeles of vermaning hem gegeven werd. Dank zij dien titel, behoeft men slechts eenige bladen van dit Welbesteed leven gelezen te hebben, om bijna zeker te weten, dat men met een ‘braven Hendrik’ te doen krijgt en dat het de toeleg is der schrijfster, te laten uitkomen hoe een ligchamelijk hoogst gebrekkig mensch toch zijn ‘leven wel’, d.i. ten nutte van anderen, ‘besteden’ kan. De stelling is, dunkt mij, aan geen twijfel onderhevig, en er is weinig vindingsvermogen noodig, om een persoon zich voor te stellen en vervolgens te schilderen, die, van zijne geboorte af door de natuur misdeeld, schijnbaar bestemd is, om een nutteloos lid der maatschappij te worden, maar die door een helder hoofd, een goed hart en eene rijke beurs toch in staat blijkt te zijn veel goeds te doen. Men late hem slechts, zooals in dezen roman, uit hoog aanzienlijke en schatrijke ouders geboren worden, - Graaf van Cairnfort bezit, behalve zijn titel en een uitgestrekt landgoed, twintig duizend pond (zegge ƒ 240.000!) jaarlijksch inkomen, dat door eene allervoortreffelijkste administratie gedurende zijne minderjarigheid aanmerkelijk toeneemt, misschien wel verdubbeld wordt! - Men omringe zijne jeugd met alles wat aan zijne gezondheid bevorderlijk zijn en zijn leven draaglijk, zelfs aangenaam maken kan. Men geve hem opvoeders, die van den beginne af waken tegen al die grootere en kleinere humeursgebreken, welke zoo ligt het gevolg zijn van een misvormd ligchaam; opvoeders en onderwijzers, die met wijsheid en liefde zorgen voor zijne redelijke en zedelijke (godsdienstige) ontwikkeling; men plaatse hem vervolgens in een
toestand en geve hem eene lotsbedeeling zoo voorspoedig, dat hij, zonder de minste zelfverloochening of opofferingen van zijn kant, over allerlei middelen, om wel te doen, beschikken kan; ja men kieze slechts een kring van zulke brave menschen, als den ‘kleinen Graaf’ van den beginne af tot aan zijn dood toe omgeven, en het ellendigste ligchamelijke wanschepsel zou tevens als een zedelijk monster moeten geboren zijn, indien er niet wat goeds uit groeide. Weinig interesseerde mij daarom dit kunstmatig tot ‘welbesteden’ voorbeschikte ‘leven’. Alleen het lieve meisje, dat medelijden krijgt met het gebrekkige

{==324==} {>>pagina-aanduiding<<}
Graafje, zijne hulp, zijn troost, zijne beste vriendin wordt, boezemde mij nog eenige belangstelling in. De vrouw van het manneke, dat noch handen noch voeten gebruiken kan, kon zij niet worden, alleen van Platonische liefde mocht hier sprake zijn; maar toch bestemde de schrijfster haar tot zijne levensgezellin, in een anderen zin, en vooral tot zijne erfgename. Jammer, dat 's graven eigen onvoorzichtigheid of te goed vertrouwen - het natuurlijke gevolg van een welbestced leven altijd onder goede en brave menschen - aanleiding geeft tot haar ongeluk! Wel komt dit weder te recht; ‘het noodlot(?) was niet in alles wreed jegens haar gewecst; het had haar een kind gegeven,’ bl. 225 - de vrucht van een rampzalig tweejarig huwelijk - en ‘de Goddelijke voorzienigheid had over haar gewaakt en haar bevrijd van het lot waaraan zij zich ter kwader ure’ - door dat huwelijk - ‘had blootgesteld’ (bl. 241); maar in weêrwil van dat een kind ‘gevend’ noodlot en die door den dood van haar man haar ‘bevrijdende’ voorzienigheid is en blijft de goede, lieve Helena een slachtoffer. Er ligt een donker waas over haar verder leven als weduwe, waarvoor de schrijfster, die de rol van noodlot en voorzienigheid zoo in het oog loopend vervult, haar had moeten vrijwaren of dat zij gemakkelijk had kunnen wegnemen. Om dat kind van Helena is het haar echter te doen; dat kind moet, niet door de treurende moeder, maar door den ‘kleinen Graaf’ opgevoed en zijn erfgenaam worden, de waardige opvolger van den rijken grondbezitter. Cardross moet het werk der verlichting en beschaving door hem begonnen voortzetten en na zijn dood de weldoener zijn van de reeds zoo brave Schotten aan de zoutwatermeeren Loch Beg en Loch Mohr...De vorming van Helena's zoon wordt dan ook eindelijk de schoone taak, waaraan de ‘kleine Graaf’ de laatste jaren van zijn voor
anderen nuttig leven besteedt, en als hij die volbracht, als hij den meerderjarig geworden knaap tot opvolger van den laatste der Cairnforten geïnstalleerd heeft, sterft hij, dat wil zeggen: als de schrijfster alles zoo netjes geregeld en bestuurd heeft, als zij zich voorgenomen had, is het boek uit. Het is wel waar: van ieder verhaal, dat eene strekking heeft, kan men aan het einde gekomen het doel opgeven, dat de schrijver beoogde, en de middelen nagaan en aanwijzen, tot bereiking van zijn doel aangewend. Hierover zou ik dan ook Miss Mulock niet hard vallen; maar artis est celare artem, dat wil zeggen: de kunst eischt die

{==325==} {>>pagina-aanduiding<<}
strekking zóó in te kleeden, dat zij niet onophoudelijk overal doorheen schijnt, en van den beginne af na te sporen is, - dat niet de karakters, de toestanden en de lotsbedeeling naar de zedelijke idee worden geplooid, maar deze uit de karakters, de toestanden en de lotsbedeeling der geschilderde personen als van zelve voortkomt en in 't oog springt. Hieraan voldeed de Schrijfster van Een Welbesteed leven niet. Alles is berekend en aangelegd op de bepaalde uitkomst, en dit zóó onverholen, dat men nog niet half weg het boek is, of men zou het slot wel kunnen vertellen. Zij moge daarom zelve haar ‘eenvoudig en onopgesmukt verhaal’ ‘romantisch’ noemen ‘en aandoenlijk op zich zelve (zelf)’ (bl. 299); is het romanesk, in den zin van niet aan de werkelijkheid maar aan de verbeelding ontleend, en ‘aandoenlijk’ om het eenigzins weeke der voorstelling, het weinig vrolijke of verheffende voor den lezer van altijd dat mismaakte mannetje als voor zich te hebben? Alleen in geval die laatste Graaf van Cairnfort een historisch persoon was, of werkelijk geleefd had en er inderdaad zulk een idyllisch hoekje van Schotland bestond, als hier beschreven wordt, met zulke beste menschen, zou het boek bewijzen wat het bewijzen wil; nu het eene fictie is, vragen wij onwillekeurig: wat heeft dien ‘kleinen Graaf’ gewaarborgd voor den strijd der hartstochten, dien ieder mensch te strijden heeft? Enkcl zijn ongelukkig misvormd ligchaam? Liggen dan de oorsprong en de kracht der zonde enkel in dat ligchaam? Volgens het Christendom van Miss Mulock misschien wel, volgens het mijne niet; en ik mis hier juist wat het leven van den hoofdpersoon van haar boek waar en belangrijk, wat hare fictie tot een echt kunstproduct had kunnen maken. Nu kan ik niet anders zeggen, dan dat hier aan de eischen der kunst, zoo min als aan die der menschkunde is voldaan.
Antonia's geduld in het vertalen van zulk een gerekt verhaal - voor eene kleine Novelle in een Tijdschrift was de inhoud niet te rijk - bewonder ik; of zij goed vertaald heeft, kan ik bij gemis van het oorspronkelijke niet nagaan, maar haar Hollandsch is duidelijk en vloeijend; jammer dat zij haar vlijt en haar talent van vertalen besteed heeft aan dit en niet aan een werk, waarmede, volgens den geijkten term, onze Letterkunde verrijkt werd, zij zouden ‘welbesteed’ zijn geweest. Den Uitgever vraag ik, of hij het geoorloofd vindt de Leesinrichtingen te lokken met dat ‘Schrijfster van een goed boek,’ nadat zij er reeds meer

{==326==} {>>pagina-aanduiding<<}
dan een geschreven heeft, dat minder gunstig beoordeeld werd; en dan drie gulden te laten betalen voor 318 bladzijden alles behalve compressen druk!...Aan hen, die dit boek ter hand nemen, roep ik toe: ‘wie niet teleurgesteld wil zijn moet niet te veel verwachten.’ Wie het ‘mooi’ en ‘lief’ vinden, mogen toezien of zij ook door den vorm misleid worden, of zij wel smaak hebben in meer degelijk en gezond zielevoedsel.

Kampen, Januari 1867.
J. Hoek.
HET LEVEN ZOO ALS HET IS. Uit het Hoogduitsch door Mathilde, met een Voorwoord ter inleiding van Dr. C.H. van Herwerden, CHz., Predikant te Groningen. Te Groningen, bij R.J. Schierbeek, 215 blz. Prijs ƒ 1,50.
Men kan zich nauwlijks voorstellen dat dit boekje verdichting is, zoo waar, zoo natuurlijk is het geschreven. Aanteekeningen zijn het, uit het Dagboek eener vrouw, gedurende bijna veertig jaren. Van den tijd af, dat ze de kostschool verlaten zou en in de geliefde ouderlijke woning terugkeeren, tot in hare grijsheid toe, toen ze weduwe en grootmoeder was. - Het is de lieve gewoonte van sommige edele, vrome vrouwen, eenige korte aanteekeningen ter neder te schrijven, enkel en alleen voor zich zelve; maar die toch soms nog wel onverwacht gevonden worden in de nalatenschap der ontslapene. Nu, zulke uitingen van het hart bevat dit boekje: Het leven zoo als het is.
De titel is veel belovend: al te rijk zou men dien misschien kunnen noemen. Toch bevat hij waarheid. De ontwikkeling van de jonge vrouw tot aan den laten herfstachtigen leeftijd, is zeer getrouw voorgesteld, en het leven met zijn afwisseling, met zijn vreugde en verdriet, met zijn genot en zijne smart.
Blijdschap en leed worden hier beide geheiligd door de godsdienst, die geen dweeperij is, maar de echte ware kracht, die steun geeft in alle de omstandigheden van het veel bewogen leven. En is in het leven van bijna alle menschen teleurstelling en geluk, bij voortdurende afwisseling, het leven hier geschetst is rijk aan beide.
In zijn Voorwoord zegt Ds. van Herwerden naar waarheid, dat het een boekje is voor elke beschaafde jonkvrouw en jonge vrouw in Nederland. - Hoe gelukkig zouden alle huisgezinnen wezen en worden, als de geest dien de schrijfster in deze bladen heeft

{==327==} {>>pagina-aanduiding<<}
uitgedrukt de algemeene was, een geest van blijmoedige godsdienstige gezindheid, die geleerd heeft zich zelven te verloochenen om het heil van anderen te bedenken en te bewerken: de geest van het ware Christendom. - Soms is het, als of men zijne eigene moeder hoort spreken. -
Hoe vele, en hoe getrouw naar de werkelijkheid geteekende, personen komen er in dit kleine boek voor, allen betrekking hebbende op de hoofdpersoon, op de schrijfster der bladen van haar levensboek: haar echtgenoot, hare kinderen, van welke zij één zeer jong verliest, en één zich misdraagt, - haar schoonzuster, die hoogst onaangenaam van humeur en doende denken aan de ‘kijfachtige vrouw’ van Salomo met haar twee ondeugende zoons, bij haar in huis komt wonen, - hare ouders en schoonouders, en wie al niet meer; allen vaak naar het leven geteekend, en waarin men soms zich zelven of bekenden zou meenen te ontmoeten!
Om in één woord mijn gevoelen te zeggen: 't Is een boekje dat de Maatschappij tot Nut van 't Algemeen aan hare leden present moest geven, zoo als zij meer met uitnemende kleine werkjes deed.
Rosendaal.
Tydeman.
MADAME FONTENOY'S KLEINDOCHTER. Naar het Engelsch van den schrijver van ‘Mademoiselle Mori.’ Leeuwarden, A. Akkeringa, 1866. 283 blz. Prijs ƒ 2,50.
Vol van belangwekkende intrigue is dit boek niet, maar des te meer schittert het door getrouwe karakterschildering. 't Is geen onaardig verhaal van de verwijdering en verkoeling die plaats vond tusschen madame Fontenoy in Reims, die hare dochter Marie een huwelijk de convenance wilde laten sluiten met den heer Ch. Armand, en gezegde dochter, die hare keus liever volgt en de vrouw wordt van een armen Engelschman, Desmond. De moeder, eene krachtige, onverzettelijke persoonlijkheid, laat zich daarop niets meer gelegen liggea aan hare lieve, zachte, beminnelijke dochter, wier oudste kind, een meisje van vier jaren, zij voor het hare aanneemt en tot erfgenaam maakt. Dat kind, Helena, wordt altijd van hare ouders verwijderd en geheel vervreemd; maar aangetrokken door hare grootmoeder, wier krachtige geest zich ook aan haar meêdeelt. Toen zij volwassen is, gaat ze eenmaal naar hare ouders in Engeland, maar gevoelt zich daar

{==328==} {>>pagina-aanduiding<<}
volstrekt niet thuis, en meenende, dat hare moeder zich tegen hare grootmoeder op onvergeefelijke wijze misdragen had, heeft er tusschen mevrouw Desmond en Helena een misverstand plaats, dat tot groote verkoeling aanleiding geeft. Terwijl Helena zich bij hare ouders bevindt, komt madame Fontenoy te sterven, welker kleindochter zich nu nog meer van hare familie terugtrekt. Eindelijk smelt de ijskorst om haar hart, toen zij, getrouwd en zelve moeder zijnde, hare beminnelijke moeder, die zij nooit begrepen had, aan haar ziekbed in al den rijkdom harer goedheid en liefde had leeren kennen.
Het is den schrijver uitnemend gelukt het onaangename van het heftige en ongevoelige en het beminnelijke der zachtheid en goedigheid in de vrouw te schetsen. Komen in dit stuk ook uitsluitend vreemde plaatsen en familiën voor, de karakters zijn typen van menschen, die ook wel onder ons gevonden worden, en wien wij zouden willen toeroepen: ‘Die zich aan een ander spiegelt, spiegelt zich zacht.’

Rosendaal.
Tydeman.
ONS HUIS. Levensbeschouwingen van Christopher Crowfield. Vrij gevolgd naar het Engelsch van Harriet Beecher Stowe, door Antonia. Amsterdam, P.N. van Kampen, 1866. In groot 12mo. 199 blz. Prijs ƒ 1,25.
Een zeer lief boekje, waarin de voornaamste vereischten tot een gelukkig huiselijk leven en de feilen die het belemmeren, in aanschouwelijke, natuurlijke en volstrekt niet overdreven voorstellingen onder het oog van den lezer worden gebragt. Het boekske verdient de ruimste aanbeveling; de vertaalster heeft hare taak goed verrigt, maar houde, als zij meer voor de pers schrijft, in het oog, dat er een wezenlijk en groot onderscheid is tusschen wanneer en indien. ‘Wanneer men het doen kan, waarom zich dan het genoegen te ontzeggen de nieuwe woning zoo sierlijk en smaakvol mogelijk in te rigten?’ (blz. 55). Huiselijke opvoeding is onvolkomen, wanneer zij niet met gastvrijheid en liefdadigheid gepaard gaat’ (bladz. 62). Dit zijn twee voorbeelden uit vele.
Het geven van proefjes in eene beoordeeling raakt uit de mode, doch op straffe van ouderwetschheid schrijf ik het volgende uit: ‘Niets is nadeeliger voor een kind, dan het als het ware af te sluiten in een vertrek, dat het als het zijne beschouwt, waar

{==329==} {>>pagina-aanduiding<<}
alles in wanorde ligt, en waar het te wachten is, dat hij (het) ook alles in wanorde zal houden. Hoe dikwijls heb ik niet de arme kleine slagtoffers beklaagd, die met gretige gezigtjes bij de deur van de mooije pronkkamers bleven staan, doch al spoedig door de dienstboden van daar verdreven werden en naar boven verbannen, in een zoogenaamde speelkamer, waar het een altijddurende chaos is. Men vergist zich met te denken, dat kinderen op wanorde gesteld zijn, omdat zij in goed gemeubelde vertrekken wel eens wanorde veroorzaken. Orde en schoonheid zijn voor hen even aantrekkelijk, wanorde en smakeloosheid even onaangenaam als voor volwassenen; het onderscheid is alleen, dat zij het eene niet weten te scheppen, het andere niet te verhinderen.’
v.O.
ANNO 1 NA DE SCHEPPING VAN DEN MENSCH, ANNO 1866 NA CHRISTUS GEBOORTE. Woorden tot vrede in den oorlog van F.J. Hallo. - 's Gravenhage, van Weelden en Mingelen, 1866. Prijs ƒ 0,25.
De dichtgalm, die in hooimaand van 't vorig jaar voor 't herstel des vredes uit 's Gravenhage opging, maar welks echo waarschijnlijk niet op Parnassus of Helicon zal weêrklonken hebben, is de ephemeride, met welker ontleding de geëerde redactie ons welwillend heeft belast. Intusschen verklaren wij volgaarne voor die taak niet berekend te zijn. Een poëzie, als die des Heeren Hallo, is zoo gemakkelijk niet te beoordeelen; ook zou 't zonde zijn ze door 't koude ontleedmes der kritiek te bederven. Al wat derhalve redelijkerwijze van ons gevorderd kan worden, is een kort verslag van den inhoud te geven of - nog beter! - de treffendste regelen af te schrijven, opdat de lezer-zelve oordeele en verrukt worde. Slaan we soms daarbij een of ander over, dat naar 's Heeren Hallo's (waarschijnlijk) hoog gespannen verwachting wel der vermelding waard zou zijn geweest, dan smeeken wij nederig om vergiffenis en verzekeren hierbij plechtig, dat noch ‘hebzucht’ noch ‘lage moed’ ons ‘verpletterend om ons heen doet grijpen’ (eigen woorden des dichters), maar dat wij met ‘geestkracht en vernuft en oordeel’ allen lezers ‘nut en voordeel’ hebben willen brengen, ten einde althans de heerlijkste geuren dezer ephemerische bloem niet der vergetelheid prijs te geven.
De poëtische kalender of liever de chronique scandaleuse der

{==330==} {>>pagina-aanduiding<<}
menschheid loopende van Ao. 1 na de Schepping van den Urmensch tot

‘'t Christenjaar van achttienhonderd 
Met zestig nog en nog eens zes’ (eigen woorden des dichters) 

vangt aan met een Voorwoord, waarin Pruisens adelaars worden voorgesteld als ‘omringd door triomfliederen,’ waarin ‘voor den roof gerichte kanonnen zich ten doel stellen te plassen in menschenbloed,’ enz. Hierop volgen viervoetige jamben, verhalende, hoe de eerste Adam na woud en velden te hebben kaal geplunderd met

‘Den booze(!) toegerust 
De pijl deed ijlen langs zijn vinger, 
Om aan de snood geslepen punt 
Voor zich te vangen hinde en - rund,’ 

daar hij ‘beweerde’ die suo jure te mogen ‘verzwelgen’ en dat dus

‘Zijn doen was regt en goed.’ 

Die ‘moord’ smaakte naar meer. Met dezelfde knods, waarmeê hij zijn prooi ‘verpletterend trof,’ slaat hij zonder aarzelen zijn broedermensch mors-dood. ‘Zoo’, roept de dichter uit,

‘Zoo zijn de Caïns aller soorten 
En zoo der Nimrods veel geboorten 
Geworden, in den mensch gegrond.’ 

Duistere regels, maar die men vergeet, als men voortleest en verneemt, hoe er een Mozes

‘Het noodlot zag’ 

en dacht

‘Op toestand, middel, werking, kracht 
Om 't grondloos raadsel op te lossen....’ 

en tot wet gaf

‘Begeert niet!’ ‘steelt!!’ ‘slaat niet dood!’ 

Evenwel de hebzucht bleef

‘Loodzwaar op de menschheid wegen;’ 

daartegen baten geen

‘Wet van Arabier, 
Egyptenaar en Phoenicier.’ 

Immers dezelfde vlam, die Ninive verslond,

‘Had Tyrus tweevoud te verduren;’ 


{==331==} {>>pagina-aanduiding<<}

zoo

‘Viel Corinthe met al haar wallen, 
Zoo is Jeruzalem ook gevallen 
Tot tweemaal met zijn tempel Gods.’ 
 
‘Ja, de Romer bleef bij al zijn goden,’ 

totdat

‘Germanjes woest volk’ ‘zich banen brak.’ 
 
‘Dat overal Euroop doorkruist, 
Totdat des Karels sterke vuist 
Hen zamengrijpt bij duizendtallen.’ 

Dit geschiedde niet met 't oogmerk om hen te kelen, integendeel

de Karel ‘hief het kruis en sloeg de volken,’

terwijl Christentolken de liefdeleer ‘breidden voort.’
Pagina 13 leert ons, dat dezes Karels ‘Rijken tal’ weêr ‘in 't slijk zonk (!)’ en ‘tot den val stortte.’ Deze storting duurde nog al lang, namelijk:

‘Van af des grooten Karels duur, 
Totdat zijn naamgenoot de vijfde 
Met inquisitie 't volk verstijfde. 

Als geographische noot wordt den lezer toegevoegd, dat dit alles geschiedde:

In 't werelddeel der Oudgermanen.’ 

‘Oudgermanen’ schijnt wel bij den dichter evenveel te beteekenen als oudbandiet, aartsschelm of iets dergelijks. Nu, hun nakroost had 't nog al te bezuren en boette voor der Vaderen zonden. Immers pag. 14 leeren wij:

‘Dat 't geweld van Bonaparte 
Europa sloeg, uitmoordde en tartte, 

net zoolang

Totdat de Gallicaansche haan 
Weer op zijn beurt moest ondergaan.’ 

Na den ondergang dezes haans werd 't niet veel beter.
Alle wetten toch zijn

‘Onmachtig om 't geweld te storen, 
Dat aan den mensch is ingeboren 
Met rooflust als een zeedlijk kwaad,’ 

door den laatsten wenk wordt alle misverstand voorkomen. En deze wereld, ze moet wel een hel zijn, immers alle ‘wetten

Van de oudheid af tot op deez' stond 
Gegeven uit Profeten mond.’ 


{==332==} {>>pagina-aanduiding<<}

dat alles -

‘Heeft alles, alles niets gebaat.’ 

Toch vertwijfelt de dichter niet. Dat strekt hem tot eer. 't Gaat hem beter, dan zijn geheel meêgesleepte lezers en mij zelven. In plaats van dus pessimist te worden en te eindigen met een wanhoopskreet, in plaats van met een achterlaadgeweer een stap te doen

‘Al ligt en ligter 
Nabij de misdaad digt en digter’ 

en zich door een kus van den metalen romp (ge ziet, zelfs ik word hier dichterlijk) het brein te doen uiteenspatten en de eeuwigheid in te snellen, roept hij in vervoering uit:

‘Op dan met Uwe vreecongressen 
Op wijzen met de ervaringlessen 
Bedwing (T) - door hoon en smaad en glimp, 
Die hebzucht en dien lagen moed 
En 't storten van dat menschenbloed,’ 
‘En brengt den volken nut en voordeel van al 't beschaven met de daad.’ 

Ge ziet dus tegen de hebzucht, d.i. tegen Pruisen, heul gezocht in ‘vreecongressen, ervaringslessen, in hoon, smaad, glimp’. (NB. waarom niet liever gerijmd met krimp of timp? Zie Witsen Gijsbeek in voce) - en Nederland en Europa zijn gered. - Wij smeeken 't dus met den dichter:

‘Gij, o Vorsten, volgt ons raad.’

Haarlem, 14 Maart 1).
P.J. Cosijn.

II. Godgeleerdheid en Wijsbegeerte.

OVERZICHT DER WIJSBEGEERTE uit praktische gezichtspunten, opgesteld door Herbart, vertaald door D. Burger. Te Amersfoort, bij A.M. Slothouwer. 1866. Prijs ƒ 3,00.
Dr. Burger is hoog ingenomen met Herbart. Vroeger door het pantheïsme tot fatalisme gebracht, en daardoor bezocht met een gevoel van krachteloosheid en loomheid, heeft hij in de studie van Herbart's wijsbegeerte de veerkracht wedergevonden, die hem begon te begeven. Dientengevolge drong hem een ge-
{==333==} {>>pagina-aanduiding<<}
voel van verplichting en dankbaarheid, het stelsel van dien wijsgeer, hetwelk hier zoo goed als onbekend is, in Nederland te verspreiden. En dit wist hij niet beter te doen ‘dan door het vertalen van het door Herbart zelven vervaardigde Overzicht daarvan.’ - Zie het voorbericht van den vertaler.
Derhalve bevat dit boek geen soort van practische philosophie - zooals misschien sommigen uit den titel zouden kunnen opmaken - maar een overzicht van de wijsbegeerte in haar geheel, uit practische gezichtspunten, of - gelijk het later wordt omschreven - met het oog op de practische behoefte aan hare beoefening.
Het onderwerp wordt tweeledig behandeld, namelijk: in verband met Herbart's philosophische beginselen en met zijne dito methode.
De schrijver zelf wilde met dit boek, luidens het tweede voorbericht, een overzicht geven ‘dat - ik volg de vertaling van Dr. Burger - zich op vroegere stelselmatige geschriften (van 's schrijvers hand) steunt, en zooveel mogelijk tracht aan de practische belangstelling te beantwoorden.’
Bij deze gelegenheid heb ik een louter practische, maar voor het doel van het boek zeer ernstige vraag aan den vertaler: ‘Hadt gij niet, in een Inleiding, de lezers op de hoogte moeten brengen van den geest en de strekking dier stelselmatige geschriften, waarop dit overzicht “zich steunt”? Volgens des schrijvers eigen verklaring staat dit boek niet op zich zelf, maar in verband met zijne vroegere philosophische geschriften, en gij, die zijne wijsbegeerte in Nederland wilt verspreiden, zendt een vertaling van het boek in het licht, zonder eenige voorbereidende toelichting van Herbart's wijsgeerig standpunt! Nu geeft de behandeling van het onderwerp, zoo geheel van haar “steunsel” losgerukt, licht den indruk van phraseologie, van een redeneeren met behulp van philosophische begrippen, die ons voetstoots worden voorgelegd, zonder dat wij iets van hunne gronden te zien krijgen.’ - Ik waardeer volkomen het gevoel van verplichting en dankbaarheid, dat den vertaler voor Herbart bezielt, maar ter wille van zijn doel wenschte ik wel, dat hij aan dat gevoel, óf op ruimer schaal, óf op andere wijze, voldaan had.

Johann Friedrich Herbart is in 1776 te Oldenburg geboren. Van 1797 tot 1800 was hij te Bern als huisonderwijzer werk-
{==334==} {>>pagina-aanduiding<<}
zaam. In 1802 werd hij docent te Göttingen en in 1805 professor aldaar, in 1809 professor te Königsberg, en in 1833 wederom te Göttingen, waar hij in 1841 stierf. Er lag in zijne natuur een zeer practische trek, waarvan hij zich een gedenkteeken heeft opgericht in het paedagogische Seminarie, dat onder zijnen invloed te Königsberg, tijdens zijn professoraat aldaar, gesticht is, en sedert 1812 in zijn eigen huis onder zijn opzicht en bestuur stond. Deze practische karaktertrek heeft zich ook in zijne philosophie afgedrukt. Vroeg met Wolf en Kant bekend geworden, ging hij aan de universiteit te Jena met Fichte voort, maar baande hij zich weldra een eigen, zelfstandigen weg voor zijne philosophische ontwikkeling. Door de onderstelling van een eenig beginsel en een daarmeê samenhangende eenige methode voor enkel vooroordeel te verklaren, plaatste hij zich tegenover het absolutisme van Fichte's, Schelling's en Hegel's philosophie. Hij gaat niet van het absoluut Eene uit om daaruit door modificatie het vele af te leiden, maar begint omgekeerd met de gemengde of gemeene Werkelijkheid, om door analyse de Beginselen te vinden die er aan ten grondslag liggen. Hij begint niet met de eenheid van denken en zijn, maar zoekt harmonie tusschen beide. Vermits de taak der philosophie bestaat in het verschaffen van kennis door middel van begrippen, zoo stelde Herbart drie onderscheiden klassen van philosophische studiën: 1. een theoretische studie, die de kennis geldt van hetgeen is en geschiedt - physica; 2. een aesthetisch-practische, die practisch de waarde bepaalt van hetgeen is en geschiedt, zonder dit op zich zelf te beoordeelen - ethica; 3. de
logica, die in het algemeen de wettige verbinding der gedachten bepaalt - dialectica. De theoretische grondwetenschap is bij hem de metaphysica. Hare deelen heeten: de leer der methode, de wezenleer, de leer van den samenhang, de leer der voorstellingen (blz. 267.) Haar grondslag bestaat in een reeks van begrippen, die in de ervaring gegeven worden (blz. 236.) Het empirisch gegevene baat ons echter niets zonder metaphysica, omdat de grondbegrippen, die de zichtbare wereld ons opdringt - het begrip van het ding met zijne eigenschappen: verandering, stof, zelfbewustzijn - innerlijk vol zijn van tegenstrijdigheden. Deze tegenstrijdigheden vloeien hieruit voort, dat het bestaande, in strengen zin, zich niet juist zóó denken laat als het zich zichtbaar aan ons voordoet. De gegevens der

{==335==} {>>pagina-aanduiding<<}
ervaring, schoon wij er ieder oogenblik van den dag meê te doen hebben, zijn slechts schijn; een zuiver empirische wetenschap is onvolledig, tegenstrijdig, ontoereikend; al kan de philosoof de empirie niet missen, hij kan er niet bij blijven staan: de metaphysica, het reine denken moet ons de waarheid helpen ontsluieren. Vgl. de Tijdspiegel 1862, II, blz. 169-171. - Het groote resultaat van Herbart's metaphysica komt dus hierop neêr: dat de veelheid en wisselvalligheid der zichtbare wereld zich niet bij de onderstelling van een eenig reaal zijn begrijpen laat, maar dat men in de natuurphilosophie noodzakelijk tot de erkenning eener veelheid van realia of monaden komen moet, uit wier verschillende betrekkingen en verhoudingen zoowel de vorm, waarin de verschijnselen bestaan - ruimte, tijd enz. -, als de uitwendige natuur en het geestelijk leven, zijn af te leiden.
Ziedaar zeer in het algemeen Herbart's philosophische beginselen.
In het practische deel der philosophie komt hij tot vijf practische ideeën of modelbegrippen, als ‘de hoofdpunten, waarin de willende mensch lof verkrijgen of berisping vermijden kan.’ Deze ideeën zijn: inwendige vrijheid, volkomenheid, welwillendheid, recht, billijkheid. - Zie blz. 214, vgl. met blz. 34. - Tot die ideeën komt hij ten gevolge van de nauwe betrekking, waarin hij het zedelijke oordeel met het aesthetische plaatst, zoodat het zedelijk handelen bij hem gelijkstaat met een schoon kunstwerk (blz. 67 en 214). Wel is de kring van het aesthetische oordeel veel grooter dan die van het zedelijke, daar ook niet alle aesthetische opvattingen tevens zedelijk zijn, maar ‘achter de zedelijke begrippen liggen noodzakelijk, als eerste grondvooronderstelling, aesthetische begrippen verborgen’ (blz. 63, 67). Het onderscheid tusschen de zedeleer en de aesthetica bestaat hierin: dat de eerste zich bezig houdt met de vraag: waar moet de oorspronkelijke waardebepaling aangebracht worden? Bij de goederen, bij den plicht, of bij de deugd? - de laatste echter met de vraag: waar ligt het schoone? In de karakters, in de handelingen, of in de toestanden? (blz. 105).
De godsdienst vindt, volgens Herbart, de verklaring van haar bestaan in 's menschen behoefte aan hoogere hulp, daar hij zich zelf niet kan helpen. Zij, de godsdienst, geeft een aanvulling tot de zedeleer, als leer der goederen, plichten en deugden. ‘Bij de godsdienst bloeit de zedelijke gezondheid, door haar verhoogt

{==336==} {>>pagina-aanduiding<<}
zich de zedelijke waardij. Zonder haar is de mensch zwak en moedeloos tot het goede.’ - Zie blz. 46, vlg., 284.
Herbart maakte vooral werk van de psychologie, deze sedert Kant al te zeer verwaarloosde wetenschap. Zulks stond bij hem in verband met de groote plaats, die de metaphysica in zijn stelsel inneemt: want - zegt hij blz. 231 - ‘zielkunde onderstelt bovennatuurkunde, en zonder zielkunde laten zich de vragen van de beoordeeling der rede volstrekt niet beantwoorden, ja, niet eens grondig behandelen.’ Daarbij dacht hij de ziel als wezen, een werkelijk wezen, en desgelijks de voorstellingen of innerlijke toestanden der ziel als even zooveel physische krachten, die op en tegen elkander werken, zoodat hij de werkzaamheid dier krachten behandelde als een exact mathematisch vraagstuk. - Blz. 196 vlg., 287, 297. - Een gevolg van het laatstgenoemde is de juiste, niet zeer aanmoedigende opmerking van Dr. Burger - in zijn voorbericht - dat de moeilijkheid der leer van Herbart vooral in zijne psychologie gevonden wordt, waartoe de kennis van de hoogere wiskunde noodig is.

Door zijne Monadenleer doet Herbart ons denken aan Leibnitz, maar de harmonia praestabilita van dezen philosoof ontbreekt er aan. Evenzoo ontbreekt aan Herbart's universum de organische eenheid: het is geen universum, maar een conglomeraat van realia, die slechts in mechanisch verband met elkander staan, en in dit verband die werkingen teweegbrengen, die wij gewoon zijn de eigenschappen der dingen te noemen. Aan de ervaring doet hij te kort, daar deze, volledig beschouwd, niet alleen een zijn, maar tevens een zóó zijn geeft waar te nemen, tevens een zijn in bepaalde vormen (ruimte en tijd), onder bepaalde categoriën (causaalverband, wezen en verschijning, worden en vergaan), en naar bepaalde wetten (mechanische, chemische en organische verbinding). Ook hapert zijne Logica. Als hij het zijn absoluut noemt, één en ondeelbaar, hoe komt hij dan tot de erkenning van vele realia, d.i. vele absoluutheden? Terwijl hij de eenheid van het ééne en het vele ontkent, vergeet hij evenwel, dat het geheel organisch uit zijne deelen is samengesteld, en dat niet het geheel, maar alleen het bijzondere veranderlijk is. Zoo bestaat ook niet het geheel, het universum, maar alleen het bijzondere in den vorm van ruimte en tijd. Eindelijk treedt het

{==337==} {>>pagina-aanduiding<<}
verband tusschen de metaphysica en de empirie bij Herbart niet in het licht. Gene rust, volgens hem, op de psychologie, maar gaat dan boven de empirie uit, door de opvatting van de ziel als iets reëels op zich zelf en door de mathematische beschouwing van haar wezen. Een metaphysica, die niet het resultaat is van de meest veelzijdige en alzoo alleen waarachtige empirische kennis, hangt in de lucht.

Wallon heeft in der tijd gesproken van den ‘grooten’ Herbart. Dr. Burger dankt hem de nieuwe veerkracht van zijn innerlijk leven. De geschiedenis der Herbartsche philosophie is deze: dat zij zich met moeite een weg heeft gebaand, totdat zij aanhangers vond in mannen als Drobisch, Hartenstein, Exner, Bobrik, Schilling, Taute enz., terwijl zij sedert 1860 haar orgaan heeft in een ‘Zeitschrift für exacte Philosophie im Sinne des neuern philosophischen Realismus.’ Het moet dus alleszins de moeite waard zijn, van Herbart als wijsgeer een opzettelijke studie te maken, al ware het alleen, om te weten welk een plaats hij in de historische ontwikkeling van den Germaanschen wijsgeerigen geest inneemt. Ik voor mij erken gaarne, dat ik mij tot zulk eene studie - ondersteld dat ik haar kon aanvaarden - niet opgewekt gevoel. Herbart trekt mij niet aan. Met zijne hypothese van de ziel als een reale, een afzonderlijk wezen, smokkelt hij, naar mijn oordeel, de phantasie binnen op het gebied der philosophie. Op dit gebied moet ten strengste alles afgewezen worden, wat buiten de controle van het bewustzijn ligt. Nemen wij in het menschelijk organisme twee zijden waar, een uit- en een inwendige, of dusgenoemd een stoffelijke en een geestelijke zijde: wij verdwalen uit de heldere lucht der rede in de nevelen der verbeelding, indien wij ons deze beide zijden als twee afzonderlijke realia gaan voorstellen, en van den mensch spreken alsof hij werkelijk uit twee organismen, een stoffelijk en een geestelijk, bestond. Elke dergelijke splitsing van onze menschen-natuur gaat buiten den inhoud van ons bewustzijn om.
Prof. Scholten zegt van Herbart: ‘Zijn stelsel kan niet anders dan als een zijsprong beschouwd worden in de ontwikkeling der wijsbegeerte, vanwaar zij, weder op den rechten weg gebracht, een hoogere phase van ontwikkeling te gemoet gaat.’ - Zie zijn werk: Geschiedenis der godsdienst en wijsbegeerte, 1863, blz. 339.

{==338==} {>>pagina-aanduiding<<}

Dr. Burger houde mij nog eene vraag ten goede: ‘Is het goed, zoo van de eene philosophie tot de andere over te gaan, gelijk gij zulks doet? Door Herbart is de veerkracht uws innerlijken levens teruggekeerd, die gij, door Spinoza of Krause, door het pantheïsme of panëntheïsme, schier verloren hadt: dit zij zoo. Maar hoe nu, indien gij soms tot de ontdekking komt, dat Herbart's wereldbeschouwing, wijsgeerig genomen, atheïstisch is, al houdt hij het bestaan van God wel degelijk geloovig vast? Wat zult gij dan met zijne philosophie doen? Geeft gij nu geen aanleiding om te twijfelen, of gij - een man van bekende groote bekwaamheid - eigenlijk wel voor u zelven een wijsgeerige overtuiging hebt?’
Met allen nadruk verzoek ik u, geachte Dr., mij deze vraag ten goede te houden. Ik wil gaarne leeren, ook van u: maar even oprecht erken ik, dat uw voorbeeld, zooals gij het hier althans schijnt te geven, mij niet tot navolging opwekt.
W. Scheffer.
FREDERIK VAN HEILO EN ZIJNE SCHRIFTEN. Academisch proefschrift door J.C. Pool. Amsterdam, D.B. Centen, 1866. Prijs ƒ 1,90.
Aan een academisch proefschrift wordt dikwijls minder aandacht gewijd, dan aan eenig ander boek, dat van de pers komt. Dit behoort zoo niet te geschieden. De schrijver toch van zulk een proefschrift biedt aan de maatschappij, voor zooveel deze de studie waardeert, zijne eerstelingen aan, opdat zij wete, wat zij voor de toekomst van hem verwachten moge. Is het nu goed te keuren, dat zij als het ware het hoofd van hem afwendt, om het te rigten naar die anderen, mannen van voortgezette oefening, die haar met rijpere vruchten in de hand te gemoet treden? Is het haar pligt niet veeleer den laatsten, die hare stemming te henwaart kennen, gelijk zij op de hoogte van hunne verdiensten is, hare opmerkzaamheid voor korten tijd te onttrekken, ten einde die aan de eerstgenoemden met hunne behoefte aan leiding en bemoediging welwillend te verleenen?
Op grond van het gezegde zou ik met volle vrijmoedigheid eenige oogenblikken vragen mogen voor het boek, waarvan de titel boven deze regelen staat. Maar ik mag het te meer, wijl het een onderwerp bespreekt, hetwelk vooral niet van belang ontbloot is en dat onderwerp bespreekt op zeer loffelijke wijze.

{==339==} {>>pagina-aanduiding<<}

Frederik van Heilo was een dier mannen uit de eeuw vóór de Hervorming, wier denkbeelden en zin meer christelijk waren, dan die van de groote meerderheid hunner dagen, al bedoelden zij volstrekt niet te wezen, wat de Hervormers geweest zijn en al zijn ze niet, des onbewust, geworden wie men gewoon is voorloopers der Hervormers te heeten. Tot hiertoe waren zijn leven, zijne geschriften en wat verder tot zijne persoonlijkheid kan gerekend worden, weinig bekend. Jammer was dit te meer, omdat al het genoemde een gedeelte uitmaakte van de toestanden en gebeurtenissen op het gebied der vaderlandsche Kerk in het tijdvak, waarin de komst van Nicolaas de Cusa naar deze gewesten een hoofdmoment moet heeten. Het zij nu zoo, dat de schrijver geen antwoord geven kunne op iedere vraag, die men nopens Frederik zou willen doen, het komt mij voor van belang te wezen, dat hij door een Hs., vroeger in het bezit van wijlen den hoogleeraar Kist, nu het eigendom van den hoogleeraar Moll, in staat gesteld is ons in te lichten betrekkelijk de bijzonderheden, die het best uit de inhoudsopgave gekend worden:
Hoofdst. I. Bijzonderheden uit het leven van Frederik van Heilo.

§ 1.	Frederiks geboorte. - Zijn overgang in het klooster.
§ 2.	Frederiks kloosterleven. - Zijn ontmoeting met Nicolaas van Cusa.
§ 3.	Frederiks dood en grafschrift.

Hoofdst. II. De geschriften van Frederik van Heilo.

§ 1.	De verdiensten der windesheimer congregatie voor de wetenschap.
§ 2.	Opgave der werkjes, waarvan het auteurschap aan Frederik van Heilo wordt toegeschreven.
§ 3.	De echtheid der geschriften, die wij van Frederik bezitten.
§ 4.	Indeeling van Frederiks geschriften naar de verschillende stoffen.
§ 5.	Frederiks pastorale geschriften.
§ 6.	Frederiks geschriften van zedekundigen inhoud.
§ 7.	De chroniek van Frederik.
§ 8.	Frederiks taal en stijl. - Het gebruik, dat hij van de heilige schrift, de kerkvaders en de profane schrijvers maakt. - Zijn mystiek.

Hoofdstuk III. Gedachten en leeringen van Frederik van Heilo.

§ 1.	Reden, waarom aan dit hoofdstuk de bovenstaande titel is gegeven.


{==340==} {>>pagina-aanduiding<<}


§ 2.	God.
§ 3.	De mensch.
§ 4.	Zonde en deugd. - Het schijnbare en het ware goed. - Verdienstelijke werken.
§ 5.	Kerk en sacramenten.
§ 6.	Het toekomende leven.
§ 7.	Gedachten over verschillende onderwerpen.

Besluit.
De wijze, waarop deze verschillende bijzonderheden door den schrijver besproken zijn geworden, heb ik eene zeer loffelijke genoemd. Als ik zie op de zorg om niet alleen de hoofdzaken, maar alle andere, die daarmede zamenhangen, goed uiteen te zetten; de vrijgevigheid, waarmeê de bronnen zelve als ten dienste gesteld worden; den stijl, die door gerektheid niet afmat, door gezwollenheid niet verveelt, maar door duidelijkheid, afwisseling, levendigheid boeit, om nu van meer niet te spreken, dan geloof ik daartoe regt te hebben.
Indien ik hiermede besloot, dan zou ik den schijn mij geven, als ware ik niet vrij van hetgeen ik te voren gewraakt heb. Enkele aanteekeningen, deels op- deels aanmerkingen, aan het bovenstaande toevoegende, zal ik dien schijn mijden.
Waar de schrijver in het eerste hoofdstuk mededeelt, dat Frederik in drie nonnenconventen, namelijk Warmond, Leiden, Beverwijk, biechtvader geweest is (bladz. 9), daar laat hij volgen: ‘welke kloosters daarmede bedoeld worden, is, met uitzondering van het derde, onzeker.’ Voor zooveel Warmond betreft, is die onzekerheid hiervan het gevolg, dat sommigen vermoeden, dat er, behalve het klooster van adellijke nonnen van den derden regel van Franciseus, in 1410 door Johannes van der Woude gesticht en een klooster van cistercienser-monniken, nog een derde convent heeft gestaan. Mij dunkt de onzekerheid zonder grond. In het Geschiedkundig overzigt van de kloosters en abdijen in de voormalige graafschappen van Holland en Zeeland, uitgegeven door de Maatschappij der Nederl. Letterk. te Leiden, vindt men van het vooronderstelde gesticht geen spoor. Op zich zelf moge dit niet afdoen, wijl het in den aard der zaak ligt, dat bij een werk van dien omvang den auteur eenig klooster zou kunnen ontsnapt wezen, meer afdoende komt het voor, nu blijkt, dat hij oorspronkelijke bescheiden en van het Cistercienser- en van het St. Ursula-klooster heeft kunnen raadplegen. 't Is toch naauwelijks

{==341==} {>>pagina-aanduiding<<}
aan te nemen, dat daarin het derde convent, indien het waarlijk bestaan hadde, niet eene enkele maal zou zijn aangevoerd. Wat intusschen alles afdoet, is: dat des schrijvers opgave bevestigd wordt door de Informacie up den staet, faculteyt ende gelegentheyt van de steden ende dorpen van Hollant ende Vrieslant om daernae te reguleren de nyeuwe schiltaele gedaen in den jaere MDXIV, mede door gezegde maatschappij uitgegeven. Onder meer hadden de commissarissen voor de informatie op de dorpen en het platte land te vragen: ‘hoe veel lants dat binnen elcken dorpe gebruyckt wert bij cloosteren enz.? Die mannen nu hebben, wat Warmond aangaat, gerapporteerd, dat op deze vraag de pastoor Nicolaas Reyneri en anderen, die opgeroepen waren, dit antwoord gegeven hadden: “item de 2 cloosteren binnen Warmont, als de Barnaerditen ende 't susterhuys bruycken 67½ mergen, die hemluyden eensdeels toebehooren” enz.
In het tweede hoofdstuk Frederiks Tractatus de peregrinantibus sive contra peregrinantes besprekende (bladz. 91 vlgg.), handelt de schrijver vrij uitvoerig over de bedevaarten: de plaatsen, werwaarts zij ondernomen werden; de beweegredenen, die er toe aanspoorden en de afkeuring er van door velen in de XIVde en XVde eeuw. Waardeerende wat hij daaromtrent gegeven heeft, meen ik toch te mogen opmerken, dat hij het onderwerp niet uitputte. Was het bij de opgave der bedevaartplaatsen, evenmin als bij die der afkeurende stemmen, zijn plan zich tot het vaderland te bepalen, dan hadden andere, zeer beroemde, niet behooren gemist te worden. Maar zelfs bijaldien hij bij die plaatsen, werwaarts de Nederlander trok, zich bepalen wilde, hadde hij meerdere kunnen opgeven. In den Navorscher is vroeger de zaak besproken (Jaarg. IV, bladz. 129, 353; VII, bladz. 101). Misschien hadde hij ook voorlichting gevonden in het dáár (IV, bladz. 354) vermelde Spec. Hist. jurid. de poena peregrinationis sacra, medio aevo in Neerlandia usitata, auctore J.G. ab Utrecht Dresselhuis L.B. 1851. Van belang ware het in ieder geval geweest, indien hij mede gedacht hadde aan plaatsen in ons vaderland, werwaarts die van andere natiën ter bedevaart kwamen, als: Onze Lieve Vrouw in den Polder, “den Zeevarende lieden van Spangien, Portugael, Vranckrijck ende Britangien bysonder bekent” (Joh. Reijgersbergen, Chroniick van Zeelandt, II. bladz. 147). Onder de beweegredenen miste ik de bereidvaardigheid om, uit welke oorzaak dan ook, de plaats van een ander te vervullen. Dat

{==342==} {>>pagina-aanduiding<<}
zij elders bestond, heeft Fr. Münter in zijne Kirchengeschichte von Dänemark und Norwegen, Th. II. S. 702 flg.) medegedeeld, gewagende van eene adellijke vrouw, die aan het klooster te Soröe zekere landerijen schonk, onder beding, dat de monniken voor de rust harer ziel op hare kosten drie pelgrims zouden zenden, eenen naar Rome, eenen tweeden naar Jeruzalem en eenen derden naar Aarhuus. Ook in ons vaderland ontbrak zij niet. In de Rekeninge der Testamentoren van wylen der edelre Vorstinne Vrouwe Jacobs van Beyeren, van Hollant, Grauynne van Oistervant, zaliger gedenckenisse (Cod. Dipl. Neerl., uitgegeven door het Hist. genootsch. gevestigd te Utrecht, Ser. II, Afd. I, bladz. 210), leest men: “Adriaen die bastairt gegeven voir ene bedevaert voir mynre vrouwen te doen t' sinte Jacobs te Compostel, honderd Bourgongien scilden. Ende eer hy reysde, t' synre noturft hem gegeven noch X der scilden, tsamen CX scilden, by sine quitancie hier na overgegeven; valent, 't stuc ij s., iiij d. groot, xij 
{== afbeelding 	==} {>>afbeelding<<}
    
, xvj s., viij d. groot.”
Zulke schikkingen verklaren wel mede, hoe zich gedurig meerdere stemmen tegen de bedevaarten hooren lieten.
Een onderzoek, als in het derde hoofdstuk vervat is, levert eene bijdrage tot hetgeen ons nog ontbreekt: de voorstellingen van onze middeleeuwsche mannen in zake de dogmatiek en moraal, tot een geheel gebragt. Daarbij zouden uitspraken te pas komen, als deze:
God. God is die ewige volmaectheit alleen. Ende want an hem niet en gebreect. Ende men daer of noch toe en mach doen so is hi volmaect ende hem en gebreeck niet.
(J. Brugman, Sermoen in het Elisabethsklooster te 's Hage.)
Gods bestaan (Bewijzen). Dat god is wort mit veel dingen bewyst. Die scrifuer sprectet. Alle gelikenisse bewisent. Natuerlike reden consentiertet. Alle creaturen ropent. Alle die heiligen predickent.
(D.v. Delft in zijn “Teytel des kersten geloves”.)
Gods eigenschappen (Almagt). Mogentheit heeft onse heer god want hij heeft macht boven allen menschen want hy doet gesonde heeren storven ende en doet hem gheen besceit wair sy willen varen hoir rijcheit en mach hem niet baten sy en connen god niet verwynnen met stercheden.
(Sermoen over: “redde racionem villicacionis tue” in den bundel, toebehoord hebbende aan het Brigittijner-klooster te Gouda.)

{==343==} {>>pagina-aanduiding<<}

Maar laat mij niet te ver afdwalen. Bevreemding wekt het, dat de schrijver in dit derde hoofdstuk geene paragraaf aan Jezus gewijd heeft. Leverden de geschriften van Frederik daarvoor geene genoegzame stoffe? Dan hadde zijn biograaf ongetwijfeld de lezers van zijn boek aan zich verpligt, indien hij dit eigenaardige hadde toegelicht. Maar men ontmoet toch hier en daar bij Frederik uitdrukkingen, die eene, ware het dan ook korte paragraaf van bedoelden inhoud hadden kunnen scheppen, als: nec Christus tantum respicit quod sumus sed quod esse volumus’; ‘Christus in se mortem, cui nihil debebat, suscepit ut omnes a morte liberaret’; enz.
Ik heb ten slotte nog iets betrekkelijk twee zaken waarvan de eene tot den vorm, de andere tot den inhoud in betrekking staat.
Genoegen deed het mij - opdat ik ten aanzien van de eerste mij eerst verklare - de eigen woorden van Frederik telkens in den tekst opgenomen te vinden en zelfs geheele opstellen van zijne hand dáár te ontmoeten. Toch vraag ik: ware 't ook beter geweest de laatste als bijlagen te geven, de eerste in den tekst vertaald en in het oorspronkelijke aan den voet der bladzijde? Zooals zij nu zijn opgenomen, kan de beschaafde lezer, die de taal der Romeinen niet verstaat, met het proefschrift niet te regt en gaat voor hem het voordeel, dat gewonnen is met de afschaffing van het Latijn voor dergelijke opstellen, verloren.
De andere zaak, den inhoud betreffende, is het dogmatiseeren, dat de schrijver eene enkele maal doet. Bladz. 32 spreekt hij de stelling uit, dat regtvaardiging door geloof en eigen verdienste elkander wederkeerig opheffen en bladz. 183 de onhoudbaarheid van het stelsel van den vrijen wil. Ik geloof, dat bij deze dingen, als bij allen, waarover men dogmatiseert, de verschillende definitie tot het verschillende resultaat leidt. 't Schijnt daarom aan te raden, dat niemand te beslissend spreke. Alleen waar de broederlijke liefde in gevaar komt of is, zij ons woord stout.
De schrijver hebbe het gevoel, dat zijne proeve slaagde tot loon voor zijne inspanning, den lust om het beproefde te leveren tot prikkel voor zijn volgend wetenschappelijk leven.
R..


{==344==} {>>pagina-aanduiding<<}

III. Rechts- en Staatswetenschappen.

HEEFT INDIE BEHOEFTE AAN HERVORMING? Proeve van beantwoording door A.C. Joosten. Amsterdam, P.N. van Kampen. 1867. Prijs ƒ 1.50.
Wij staan nog altijd vóór het koloniale vraagstuk. Het kabinet, dat zijne raison d'être aan die quaestie ontleende, heeft moeten missen den man, die misschien alleen onder de zoogenaamde conservatieven in staat was eene oplossing te provoceeren. Ik geloof niet, dat iemand er aan denkt, dat de tegenwoordige minister van koloniën die man is. Maar in het algemeen geloof ik evenmin, dat men de oplossing van het koloniale vraagstuk kan te gemoet zien van een ministerie, te voorschijn getreden uit de gelederen eener partij, welke steeds gepredikt heeft, dat zij regeling van de Indische toestanden en aangelegenheden voor niet noodzakelijk houdt, welker regeerkunst zich oplost in bloot administreeren, in het, zoo als men het zegt, ‘de zaken aan den gang houden.’ En als die partij, door de omstandigheden gedrongen, tot regeling der koloniale zaken overging, zelfs dan zouden wij nimmer eene regeling kunnen verwachten, welke de bestaande toestanden in den grond hervormde, zelfs al kwam zij van den transigeerenden landvoogd, die op het oogenblik Nederlandsch Indie bestuurt. Dus zij die, ook met betrekking tot de koloniale politiek, vooruit willen, die, ook op koloniaal gebied, liberaal zijn, kunnen de oplossing der koloniale quastie slechts wenschen en te gemoet zien van een liberaal bestuur, hetwelk zij te dien einde hoe eerder hoe liever zullen zien optreden.
In den tusschentijd verschijnen er een tal van geschriften, welke eene oplossing voorstellen. Het geschrift, aan het hoofd dezer regelen geplaatst, tracht ook aan dat doel bevorderlijk te zijn. Ik begin al aanstonds met de getuigenis af te leggen, dat ik er met de meeste belangstelling kennis van genomen heb. Wij hebben hier te doen met eene allezins grondige studie aangaande den tegenwoordigen toestand van Nederlandsch Indie en zijne behoefte aan hervorming, met opgave der middelen om in die behoefte te voorzien. Zoo beknopt mogelijk wensch ik den inhoud der studie van den heer Joosten terug te geven, voornamelijk met het doel, om op te wekken tot kennisneming van dit voortreffelijke geschrift.
In onze Overzeesche bezittingen ontbreken ten eenenmale:

{==345==} {>>pagina-aanduiding<<}
1o. behoorlijk omschreven en territoriaal afgebakende eigendom; 2o. vrije beschikking over tijd en arbeidskrachten; 3o. regtszekerheid, zoo politieke als civiele; 4o. behoorlijke vervoermiddelen; 5o. kapitaal.
Ad 1um geeft de schrijver op hetgeen van algemeene bekendheid is, dat namelijk de quaestie, wie eigenaar van den bodem op Java is, nooit finaal is uitgemaakt. Ad 2um bespreekt de heer Joosten de zoogenoemde heerediensten. Hij releveert daarbij de ordonnantie van 5 Januarij 1866 van den gouverneur-generaal Sloet van de Beele, waarbij ‘het vorderen van gedwongen persoonlijke diensten, betaald of onbetaald, van de inlandsche bevolking door of ten behoeve van Europeesche of inlandsche ambtenaren, en hoofden dan wel andere personen, de dorpsbestuurders alleen uitgezonderd, onvoorwaardelijk werd verboden.’ De bedoelde ambtenaren zouden als schadeloosstelling eenige verhooging van hunne bezoldiging genieten. Die ordonnantie, met nog eene welker doel mede was de persoonlijke diensten voor de inlandsche bevolking te verligten, werd op last van den vorigen minister van koloniën, den heer Mijer, geschorst, en de verhooging van bezoldiging, op de Indische begrooting uitgetrokken, verminderd. De tweede kamer heeft daarop den geheelen post op de Indische begrooting geschrapt, zeer te regt van oordeel, dat, waar de persoonlijke diensten bleven voortbestaan, daar geene aanleiding tot schadeloosstelling aanwezig was. De tegenwoordige minister van koloniën heeft nu weder een voorstel tot tractementsverhooging der inlandsche hoofden met gedeeltelijke afschaffing der persoonlijke diensten bij de wetgevende magt aanhangig gemaakt. De heer Joosten verwacht weinig heil van deze ordonnatiën en is van meening, dat, zoo lang het beginsel tot prestatie in arbeid in de Nederlandsch-Indische verordeningen wordt behouden, de hoofden zullen blijven voortgaan, de bevolking zoo voor gouvernements- als voor eigene rekening heeredienstpligten en verpligte leverantiën op te leggen. Eindelijk worden bij dit tweede punt de verpligte cultuurdiensten besproken. Ad 3um vermeldt de
schrijver, dat men zoowel civiele en criminele als politieke bepaald omschreven wetten en verordeningen moeijelijk zou vinden. Ad 4um zegt hij, dat op Java geene of bijna geene middelen van vervoer bestaan, althans geene, die binnen het bereik vallen der eigenlijke Javaansche maatschappij. De eenige goede, geregelde weg op Java is de groote heerbaan over Java van het westen naar het

{==346==} {>>pagina-aanduiding<<}
oosten aangelegd op bevel van Daendels. En bij dat alles komt nu nog 5o. en natuurlijk ten gevolge daarvan, dat geen eigelijk kapitaal of kapitaalswaarde op Java kan worden gevormd.
Aan dien toestand moet een einde komen. Wij moeten hervorming aanbrengen in ons stelsel van bestuur. En nu komt de heer Joosten aan zijn koloniaal programma. Overeenkomstig de volgorde boven medegedeeld bespreekt hij 1o. de quaestie van den grondeigendom, zoo op zich zelve als in verband tot de heffing van landrente en de vordering van heeredienst-prestatie en de wijze van overgang.
Aangezien de staat zich beschouwt als den feitelijken regthebber tot occupatie van den grond, behoort naast en benevens het regtmatig belang van den Javaan ook te worden gelet op de vergoeding aan den staat van zoodanige voordeelen, als hem door opheffing van landrente-heffing en heeredienstpligtigheid zoude ontgaan. De schrijver stelt daarom voor, om aan den Javaan toe te kennen vrijen eigendom van den grond tegen heffiing van grondbelasting tot eene doorsneê van ½ pct. der verkoopwaarde van den grond; betaling in eens naar den 20sten penning van het verschil tusschen het gemiddeld bedrag der thans gehevene landrente en de te heffen grondbelasting, berekend per bouw, en dat daaraan behoort gepaard te gaan algeheele afschaffing van heeredienstpligtigheid (des noods die in dessa-belang uitgezonderd) tegen vergoeding aan den staat door den Javaan van een hoofdgeld, berekend op ƒ 7.50 's jaars per gezin. Nu rekent de schrijver, dat er ongeveer 3.000.000 bouws sawah's aanwezig zijn waarvan de landrente ƒ 15.000.000 zou kunnen opbrengen. De venale waarde van een rijstveld wordt gerekend op ƒ 600. Met die gegevens en met zijn plan van afkoop bovenvermeld komt hij tot een bedrag van ƒ 120.000.000 door de gezamenlijke eigenaars der sawah's op Java aan den staat te betalen. Om echter aan den Javaan tegenover die betaling een werkelijk voordeel in den afstand van den grond te schenken, behoort vóór alles gelet te worden: I. op eene naauwkeurige en volledige kadastreering van Java, waarvan de onkosten, als zijnde in het belang van den Javaan, door hem moeten worden gedragen. De schrijver rekent de kosten voor de bevolking in ééns op ƒ 150.000.000; II. dat de Javaan eigenaar blijve van zijn grond. Tot dat einde is wenschelijk het oprigten of bevorderen van zoodanige crediet-instellingen, die, tegen matige rente

{==347==} {>>pagina-aanduiding<<}
en onder behoorlijk gecontroleerd hypothecair verband, aan den inlander op zijn grond geld voorschieten en hem daardoor in staat stellen zich gereedschappen aan te schaffen, den grond te verbeteren. Door de afschaffing der heerediensten tegen een afkoopgeld van ƒ 1.50 per hoofd of ƒ 7.50 's jaars per gezin gemiddeld, komt den staat eene jaarlijksche bate van ƒ 18.000.000 te goed. Door deze wijze van hervorming, zegt de schrijver, zouden niet gepraejudicieerd zijn de regten der eigenaars van particuliere landerijen, noch die der Vorsten van Solo en Djocjo, noch de verhouding tusschen die eigenaars en die Vorsten en de inboorlingen, die thans het dominium utile van bovengenoemde gronden hebben, aangezien de overgang der gronden, welke geen staatseigendom zijn, aan den Javaan dan op dezelfde wijze zal kunnen geschieden als dit op de voorgestelde wijze met de gouvernementsgronden zal plaats hebben.
In de tweede plaats bespreekt de schrijver de cultures. Hij spreekt met een enkel woord over de cultures, hoe deze tot gouvernements-cultures gemaakt werden door het stelsel van den heer van den Bosch en hoe men ze later als gouvernements-cultures weder heeft losgelaten. Het spreekt van zelf, dat de meeste plaats gegeven werd aan de cultures, welke op het oogenblik de bronnen zijn van het koloniaal batig slot: de suiker en de koffij.
De suiker. Het is bekend, dat de suiker-cultuur in kwijnenden toestand verkeert. Daarvan is vooreerst oorzaak de suikerregeling, in 1860 door den heer Rochussen vastgesteld en later die van 1863 van den heer van de Putte, waarbij wel het vaste cijfer van levering weder werd ingevoerd, maar waarbij de fabricatie zeer bezwaard werd door de verpligting, aan de fabriekanten opgelegd, om zich voor snijden en vervoeren van riet en voor werkzaamheden in de fabriek van vrijwillige arbeiders te voorzien. Door het dalen toch van de marktprijzen en doordat de prijs, voor de gedwongen levering door het gouvernement vergoed, de productie-kosten naauwelijks dekt, kunnen de fabriekanten niet met voordeel werken. Op de eerste Indische begrooting voor het dienstjaar 1867 heeft de heer Mijer getracht, den suiker-fabriekanten te gemoet te komen. Hij had ten hunnen behoeve een post op de begrooting uitgetrokken, maar de tweede kamer heeft teregt dien post geweigerd, omdat de fabriekanten met een tijdelijk subsidie niet geholpen zijn, maar de suiker-cultuur eene grondige hervor-
{==348==} {>>pagina-aanduiding<<}
ming behoeft. De heer Joosten stelt voor als radicale verbetering, dat de staat alle handelsonderneming in suiker late varen, de verpligte leveringen doe ophouden en zich bepale tot het heffen eener vaste recognitie per picol van b.v. ƒ 3, naar den maatstaf van 45 picols per bouw gemiddeld. Met die regeling zijn alle belanghebbenden gebaat: de bevolking, de fabriekanten en de staat. De eerste toch zal dan in vrijen arbeid betaald worden. Het voordeelig verschil voor de fabriekanten zal bedragen ƒ 62.40 per bouw naar de volgende berekening:

Inkoop:		Verkoop:
Aan de bevolking	ƒ 135. - 1).	45 picols à ƒ 14.58 ƒ 656.10.
Aan de hoofden	ƒ 2. -.	
Aan de den staat recognitie	ƒ 135. -.	
Rente, opzigt, werkloon, enz.	ƒ 367.50.	
	_____	Winst ƒ 16.60.
	ƒ 639.50.	

De toestand is thans:

Aan de bevolking ƒ 3 per picol, Art. 11 der regeling 1863, over 45 picols	ƒ 135. -.	30 picols aan de regering, tegen ƒ 8 per picol, Art. 20 1863	ƒ 240. -.
Aan de hoofden, Art. 13 ibid	ƒ 2. -.	15 picols aan de markt, tegen ƒ 14.58 per picol	ƒ 218.70.
	_____
	ƒ 458.70.
Rente van bedrijfkapitaal, pitaal, opzigt, werkloon, enz.	ƒ 367.50.	Verlies	ƒ 45.80.
	_____	
	ƒ 504.50.	

Door de schatkist is gemiddeld in de jaren 1862-1864 gerealiseerd eene bate van ƒ 5.295.000. De gemiddelde oogst van 1862-1864 was circa 1.700.000 picols. Hierover eene recognitie van ƒ 3 per picol geeft ƒ 5.100.000 of ongeveer hetzelfde als de opbrengst der jaren 1862-1864.

{==349==} {>>pagina-aanduiding<<}

Maar nu moet in de eerste plaats de suiker-cultuur worden ontheven van de gebreken, die er aan kleven, te weten: voor de bevolking: het nadeel van de beschikking over de beste sawah's voor die cultuur; voor de fabriekanten: het te hooge loon voor den arbeid, dat zij nu moeten betalen bij toetreding tot art. 17 van de regeling van 1863, omdat door de bestendiging van den heeredienstpligt, waartoe verpligten en niet-verpligten binnen en buiten den wettigen tijd worden opgeroepen, de fabriekanten geene vrijwillige arbeiders kunnen krijgen dan tot minstens het dagloon, dat als plaatsvervanger van een eigenerfde kan verdiend worden. Daarbij is afschaffing en afkoopbaarstelling der heerediensten noodig. Aan den anderen kant heeft de suikercultuur behoefte aan eene groote gesuiveerde uitgestrektheid gronds. Om nu de tegenstrijdige belangen van bevolking en suiker-cultnur te bevredigen, stelt de schrijver voor: als overgangsmaatregel te bepalen, dat de gronden, die van regtswege aan de bevolking behooren doch voor de suiker-cultuur beplant zijn geworden, gedurende 10 jaren nog communaal eigendom blijven en voor rekening der regthebbenden aan de contractanten worden verhuurd onder het beheer van den Wedono (district's commissaris), ten einde de contractanten in de gelegenheid te stellen zich inmiddels met de bevolking te verstaan, hetzij door aankoop, hetzij door huur der noodige velden.
De koffij. Wil men én de cultuur én de baten voor de regering behouden, met inachtneming van de belangen der bevolking en die van handel en industrie, dan stelt de schrijver voor, om de op hoog gezag aangelegde koffijtuinen en een voldoend aantal gronden voor die cultuur geschikt als wisselgronden aan partienliere maatschappijen in koop- of in erfpacht af te staan. De handelswinst kan op die wijze vooreerst blijven bestaan, wanneer als koopsom of erfpachtsprijs in ééns wordt gevorderd de gemiddelde jaarlijksche zuivere handelswinst der laatste 10-15 jaren naar den 20sten penning gekapitaliseerd, of ƒ 7.200.000 × 20 = ƒ 144.000.000, stelle ƒ 140.000.000. Als Souvereine baten zouden in aanmerking moeten komen: a. grondbelasting over de bouws-koffijtuinen, stelle ƒ 15 per bouw; b. hoofdgeld van de bevolking tot afkoop der cultuurpligtigheid, stelle ƒ 1 per hoofd; c. het nu werkelijk te heffen uitvoerregt, vroeger fictief geboekt, waarbij nu komt d. de heffing van den jaarlijkschen afkoop voor heeredienstpligtigheid, die, voor zooverre het de bij de koffijcul-
{==350==} {>>pagina-aanduiding<<}
tuur ingedeelde gezinnen betreft, als aequivalent voor de cultuur moet strekken. Of in cijfers:

1o.	rentebesparing over ƒ 140.000.000 à 4 pCt.	ƒ 5.600.000.
2o.	voor de Souvereine baten:	
a.	grondbelasting 246.000 bouw, à ƒ 15 per bouw	ƒ 3.690.000.
b.	600.000 gezinnen, à 5 personen, is 3.000.000, à ƒ 1	ƒ 3.000.000.
c.	stelle 1.000.000 picols, à ƒ 2.50	ƒ 2.500.000.
d.	600.000 gezinnen à ƒ 7.50 is	ƒ 4.500.000.
grondbelasting over nieuwen aanplant	ƒ memorie.
uitvoerregt over vermeerderde producten	ƒ memorie.
besparing van tractement aan hoofd- en mindere ambtenaren bij de cultures	ƒ memorie.
	_____
	ƒ 19.290.000.

En de bevolking zal voor haren arbeid niet langer betaald worden per picol, maar per dagtaak. De schijver neemt aan, dat voor 246.000 bouws 250.000 huisgezinnen voldoende zijn voor den arbeid. De belooning van dien arbeid zal alsdan bestaan uit:

kosten van jaarlijksch onderhoud ƒ 45 per bouw	ƒ 11.070.000.
kosten van opzigt ƒ 14 per bouw	ƒ 3.444.000.
kosten van plukken, droogen, malen, stampen enz. 7 picol per bouw, ƒ 3 à ƒ 4 per picol, ƒ 25 per bouw	ƒ 6.150.000.
	_____
	ƒ 20.664.000.

Men verkrijgt dus ruim viermalen hetgeen bij de gouvernements-cultures wordt verdiend, terwijl, bij uitbreiding van aanplant, het aanleggen der koffijaanplantingen op de voor die cultuur geschikte woeste gronden, behalve de vermeerdering van bovengenoemde loonen, nog daarenboven de belooning voor het aanleggen zelf, mede op ƒ 45 per bouw te rekenen, eene niet onbelangrijke vermeerdering van arbeidsloon over geheel Java zal ten gevolge hebben. Neemt men nu daarbij nog in aanmerking, gaat de schrijver voort, dat in de eerste plaats de geërfde gezinnen zich geheel aan hunne rijstcultuur zullen kunnen wijden, althans wanneer de regering zijne nader te ontwikkelen financiële plannen aangenomen hebbende, hun door bevordering van kapitaalverkrijging tot verbetering en uitbreiding behulpzaam is, en dat de arbeid, vroeger in onbetaalde heeredienst geëischt, en die

{==351==} {>>pagina-aanduiding<<}
voor de cultures zal kunnen worden verrigt door de menoempangs (daghuurders), dan kan hij beweren, dat overgang van gouvernements-koffijcultuur aan de particuliere industrie ook voor de welvaart der inlanders van het grootste gewigt is. De schrijver treedt hierbij in eene verdediging van zijn stelsel: overgang der gouvernements-koffijaanplantingen en voor die cultuur geschikte woeste gronden aan de particuliere industrie in het groot. Het is te gelijkertijd de verdediging van de in den tijd voorgenomen oprigting der West-Java-koffij-cultuurmaatschappij. Heeft men nog bezwaar tegen diergelijke groote maatschappijen, welnu, aan die maatschappijen zou uitdrukkelijk de verpligting kunnen worden opgelegd, om op een nader te bepalen tijdstip in overleg met de regering de door die maatschappij geëxploiteerde gronden te verkavelen en aan de particuliere industrie over te laten, wanneer die zich daartoe op redelijke en aannemelijke voorwaarden bereid verklaarde.
In de derde plaats geeft de schrijver op eenige verbeteringen, door hem in de regtsbedeeling gewenscht. Het is van algemeene bekendheid, hoeveel de regtsbedeeling in Indië te wenschen overlaat. Het is tevens bekend, hoezeer de heer Godefroi, lid van de tweede kamer, herhaaldelijk op verbetering aangedrongen heeft. De heer Joosten had zeker nog wel het een en ander meer tot verbetering kunnen opgeven. Ik erken echter, dat dit speciale terrein minder met de hervorming van ons koloniaal stelsel in het algemeen heeft uit te staan.
In de vierde plaats bespreekt de schrijver het vraagstuk der verbetering van vervoermiddelen, bepaaldelijk den aanleg van spoorwegen op Java. De schrijver had het verkieslijker gevonden, wanneer de aanleg van één volledig spoorwegnet ook door ééne concessie ware bepaald, en wanneer men ware afgeweken van het stelsel om concessiën te verleenen voor gedeelten. Daarmede bepleit hij de voordeelen der concessie der heeren Banck c.s., later van de in de regten dier associatie getreden heeren J.P. Dudok van Heel c.s.
Eindelijk komen wij aan punt vijf: kapitaal. Ook voor de ontginning der zoogenaamde woeste gronden is dit noodig. De schrijver wenscht de invoering van crediet-instellingen, in den vorm van hypotheekbanken, waaraan de regeering hare hulp verleene. Zij zou dan de aandeelhouders en geldschieters moeten guaranderen: b.v. 4 pCt. rente. Naar des schrijvers verzekc-
{==352==} {>>pagina-aanduiding<<}
ring zijn in dien zin plannen voor zoodanige hypotheekbank op Java aan de regeering ingediend.
Sprekende over de zoogenaamde woeste gronden op Java, releveert de schrijver mede het regeerings-ontwerp op den afstand in erfpacht dier gronden, - welk ontwerp eerstdaags bij de tweede kamer in openbare behandeling kan komen. De schrijver teekent daarbij aan, dat hij, schoon de voorkeur gevende aan verkoop, toch 75- of 99jarige erfpacht aannemelijk acht. In de tweede plaats zou de schrijver zich eerder kunnen vereenigen met eene heffing van grondbelasting, te beginnen in het 5de jaar, en die heffing willen doen bestaan in eene percentsgewijze heffing van de taxatoire verkoopwaarde van den grond, boven de voorgestelde wijze van belastingheffing. Ten derde zou hij in de wet de bepaling wenschen te zien opgenomen, dat de erfpachter niet dan tegen belooning in geld met arbeiders contracteere en telken reize voor niet langer dan 5 jaren. Eindelijk: dat, bij onderhuur van den grond of van gedeelten, de huur voor dien grond niet dan om de 5 jaar voor verhooging vatbaar zou kunnen zijn en niet anders worden betaald dan in geld en niet mogen worden bedongen een tantième van de bruto-opbrengst in product. Voorts merkt de schrijver op, dat ook bij zoodanige wetsvoordragt dient gelet te worden op afkoopbaarstelling van alle verpligte diensten. De heer Joosten wil nu het aantal bouws woeste gronden stellen op 3.000.000, en den verkoop- of erfpachtprijs op ƒ 100 per bouw. Dan levert de rentebesparing, door aanwending tot amortisatie der successivelijk aldus verkregene ƒ 300.000.000 reeds eene jaarlijksche bate van ƒ 12.000.000. Voeg daarbij eene grondbelasting van ƒ 5 per bouw 's jaars, ten bedrage van ƒ 15.000.000, dan hebben wij reeds ƒ 27.000.000 's jaars aan vaste bate, welke op een meer redelijken grondslag rust dan het tegenwoordige batige saldo, en welke som feitelijk het gemiddelde der baten verre overtreft.
Nu ik toch dat zoogenaamde erfpachts-ontwerp van de regering aangeroerd heb, wil ik met een enkel woord aanstippen, dat afstand in erfpacht in beginsel mij verkieselijker voorkomt dan verkoop. Ik begrijp zeer goed, dat de heer Joosten, die aanneemt, dat de staat der Nederlanden is de eigenaar van den Javaanschen bodem (welke stelling intusschen disputabel is en waarover straks nader), aan verkoop de voorkeur geeft. Maar juist

{==353==} {>>pagina-aanduiding<<}
omdat, naar mijne wijze van zien, dat eigendomsregt op den Javaanschen grond niet uitgemaakt is, deel ik in beginsel het gevoelen van de regering. Ik weet wel, dat erfpacht ook zakelijke regten overdraagt volgens de regelen van het burgerlijk regt, maar ik behoud het woord: 1o. omdat de feitelijke toestand op Java overeenkomstig is met hetgeen er door uitgedrukt wordt, en 2o. omdat ik niet juist erfpacht in den zin van het burgerlijk regt bedoel, en het mij daarom dan ook volkomen goed is, als men voor erfpacht een ander woord kiest, indien het algemeene begrip, dat er in ligt opgesloten, slechts behouden blijft. Het spreekt van zelf, dat ik 99jarige erfpacht verkieselijker vind dan 75jarige. Hoe langer bezit, hoe meer kans voor goede ontwikkeling van het bezetene.
Aan het slot zijner studie geeft de schrijver een resumé van zijn betoog. Daarin wordt vooreerst geschetst de actuële toestand: 1o. de staat is eigenaar van alle gronden op Java en in de buitenbezittingen, voor zooverre die gronden niet door verkoop eigendom zijn geworden van particulieren of in Souverein bezit behooren aan onderhoorige en tribntaire Vorsten; 2o. de bevolking heeft het regt van erfelijk gebruik der door haar ontgonnen rijstvelden; 3o. de staat heeft het regt tot heffen van landrente en tot vordering van dienstprestatie, a. in heeredienst om niet, b. in cultuurdienst tegen door den staat te bepalen loon. Vervolgens worden de noodige hervormingen, boven nader omschreven, aangewezen.
Het zal gebleken zijn uit hetgeen wij van de studie des heeren Joosten mededeelden, dat wij hier met een degelijk hervormingsplan te doen hebben. Het is niet genoeg bij herhaling te zeggen: ‘de tegenwoordige toestand deugt niet,’ maar men moet de middelen aan de hand geven, om tot een beteren staat van zaken te geraken. Dit is in deze studie geschied. Er wordt gewezen op den actnëlen toestand en er wordt bij gezegd, hoe op de beste wijze een andere toestand in het leven treden zal. Ik zal beginnen om met een enkel woord mijne gedachten mede te deelen aangaande het hoofdpunt in quaestie. Ik spreek alleen over de suiker en de koffij; de andere cultures bestaan als gouvernements-cultures niet meer. Zoo voordeelig heeft die officiële bcmoeijing van het gouvernement gewerkt. Hoe de actuele toestand is, wat betreft de suikercultuur, daarover spreek ik niet, maar verwijs naar de studie van den heer Joosten. Het is mij voornamelijk

{==354==} {>>pagina-aanduiding<<}
te doen om zijne voorstellen tot verandering. En dan komt zijn stelsel hierop neder: de staat late alle handelsonderneming in suiker varen, doe de verpligte leveringen ophouden en bepale zich tot het heffen eener vaste recognitie per picol van ƒ 3, naar den maatstaf van 45 picols per bouw gemiddeld. De schrijver ziet in dit voorstel het belang van bevolking, fabriekanten en staat. Voor de eerste: door de haar toevloeijende betaling voor vrijen arbeid, vallende binnen de krachten der fabriekanten, wanneer althans de regering besluit tot inachtneming der voor de suikercultuur noodige maatregelen, als b.v. het ophouden van te beschikken over de beste sawah's voor die cultuur, afschaffing en afkoopbaarstelling der heerediensten, restitutie van zoodanige velden aan de bevolking, waarop zij erfelijke communale bezitregten had en waarop vroeger cultures werden aangelegd. Voor de fabriekanten: naar het boven medegedeelde staatje een voordeelig verschil van ƒ 62,40 per bouw. Voor den slaat: met eene recognitie van ƒ 3 per picol naar de berekening des schrijvers naar de opbrengst in de jaren 1862-1864 een verlies van ƒ 195,000. Ongeveer dezelfde opbrengst, wordt gezegd; maar eene mindere bate van ƒ 195,000 voor de schatkist is niet zoo weinig, dat men er in het geheel niet op behoeft te letten. In het algemeen zijn de gevolgen van de voorgestelde regeling deze: voordeel én voor de fabriekanten én voor de bevolking, mogelijk verlies voor de schatkist evenwel niet van overwegende beteekenis. En daar komt bij, dat de bevolking hare rijstvelden behoudt en reeds door cultures geoccupeerde terug-erlangt, dat de heerediensten afgeschaft en afkoopbaar gesteld worden, dat de opbrengst voor de schatkist ook kan toenemen. Verder zijn er voor bevolking, fabriekanten en staat groote voordeelen te wachten van de ontginuing der woeste gronden en het drijven der suikercultuur
daarop, waarvan het budget dcr toekomst maar zeer approximatief op te maken valt. Men ziet: het stelsel van den schrijver heeft zijne zeer voordeelige zijde en ik vestig er vooral de aandacht op, om tot kennisneming van zijne zeer practische voorstellen uit te noodigen. Maar - er is ook hier weder een ‘maar’ - ik vraag, hoe zullen de voorstellen van den schrijver uitgevoerd worden met inachtneming van de voorschriften van art. 56 van het regerings-reglement? Ik weet wel, dat men zal antwoorden met de vraag: of dan iedere koloniale verbetering moet afstuiten op dat regerings-reglement, het product van transactie tusschen

{==355==} {>>pagina-aanduiding<<}
het behoud en den vooruitgang? Maar ik merk op vooreerst: dat, aangezien al. 6. van het genoemde artikel bepaald inhoudt, ‘er moet worden voorbereid eene regeling, steunende op vrijwillige overeenkomsten met de betrokken gemeenten en personen, als overgang tot een anderen toestand’, men geene verandering kan maken in den bestaanden toestand, of vooreerst althans blijft de inmenging van het bestuur gehandhaafd. Wil men nu die inmenging terstond voor goed doen ophouden, dan dient eerst een voorstel tot wijziging van het regerings-reglement ingediend te worden. Ik geloof echter niet, dat de aanneming daarvan veel kans van slagen zou hebben; in elk geval zou er veel tijd mede verloren gaan, al werd een dergelijk voorstel - wie weet intusschen hoe geamendeerd welligt? - bekrachtigd. Daarom weet ik niet, of de weg, om door verandering van de bepalingen van het regerings-reglement te komen tot de oplossing van het koloniale vraagstuk, wel is de meest practische weg. Bovendien ik geloof niet, dat de liberale partij die verandering noodig heeft, om te komen aan eene goede cultuurwet. Ik geloof, dat wij met de bestaande voorschriften zeer goed de gewenschte verbeteringen kunnen aanbrengen. Van liberale zijde is reeds eenmaal voorgesteld, om bij de suiker-eontracten te bepalen, dat telken jare de gouvernements-aanplant met een zeker gedeelte zal verminderd worden, met vrijlating aan de ondernemers, om zelve een gelijk getal bouws, en zelfs meer, te doen aanplanten, mits de daartoe vereischte vrijwillige overeenkomsten sluitende. Of, mogt men deze wijziging op eenmaal te groot, of althans niet overal uitvoerbaar achten, dan werd eene regeling voorgesteld, waarbij het geheele bepaalde aantal bouws door het gouvernement bleef beschikbaar gesteld, maar aan den ondernemer de zorg werd overgelaten, om een deel daarvan in vrijwilligen arbeid te doen beplanten. (Door de regeling van 1863 van den heer van de Putte is reeds aan de fabriekanten de verpligting
opgelegd, om zich voor snijden en vervoeren van riet en voor werkzaamheden in de fabriek van vrijwillige arbeiders te voorzien). Dat die vrije arbeid naast de gedwongen cultuur bestaan kan, heeft de ondervinding geleerd. In Rembang en elders staat de vrijwillige tabakscultuur vlak naast en tusschen de gedwongene. In Cheribon staan de vrijwillige suiker-ondernemingen naast die van het gouvernement. In Madioen hebben de gouvernements-contractanten uitgestrekte vrijwillige aanplantingen van suikerriet boven en behalve hun

{==356==} {>>pagina-aanduiding<<}
gouvernements-aanplant, en met goed gevolg. En gelijk anderen, houd ik mij overtuigd, dat van de contractanten de noodige veranderingen in hunne contracten verkregen zullen kunnen worden, wanneer men hun slechts even noodige aequivaleerende voordeelen aanbiedt.
En nu de koffij. Zoo als boven breeder medegedeeld is stelt de schrijver voor, om de op hoog gezag aangelegde koffijtuinen en een voldoend aantal gronden voor die cultuur geschikt, als wisselgronden aan particuliere maatschappijen in koop of in erfpacht af te staan. Volgens zijnen daarvan opgemaakten en bovengemelden staat zou dit voor den staat geven eene bate van ƒ 19.290.000, en voor de bevolking ƒ 20.664.000, of ruim viermalen zooveel als bij de gouvernements-cultures wordt verdiend. Daar komt dan nog bij uitbreiding van aanplant tot aanleggen der koffij-aanplantingen op de voor die cultuur geschikte woeste gronden, behalve de vermeerdering van bovengenoemde loonen, de belooning voor het aanleggen zelf, mede op ƒ 45 per bouw te rekenen. Ik heb tegen deze regeling geen bezwaar. Ik wil er nu niet te zeer op drukken, dat de schrijver spreekt van het afstaan in koop of in erfpacht. Ik veronderstel, dat hij ook met erfpacht voldaan is. Het afstaan bij verkoop zou elke gouvernementele bemoeijing uitsluiten, daargelaten nog, dat dan mede beslist was, dat de staat als eigenaar het regt had, om te verkoopen. Ik wil dus aannemen, dat wij hier met erfpacht te doen hebben, en dan biedt de voorgestelde regeling niet geringe voordeelen aan. Intusschen, het rapport van den heer Bosch, in Indie belast met de enquête betreffende de koffijcultuur, zal afgewacht moeten worden, alvorens te beslissen. Men is zoowel hier te lande als in Indie altijd van het comité van uitstellen, van de zaken commissoriaal te maken. Van daar, dat er zoo weinig tot stand komt. Van daar ook, dat in de ontwerp-cultuurwet van den heer van de Putte geene bepalingen betrekkelijk de koffijcultuur voorkwamen. Ik ben het geheel met den heer Joosten eens, de zaak is rijp voor beslissing; wij hebben geene nadere rapporten, misschien met wagenvrachten aangevoerd, meer noodig. Het beginsel, om de gouvernements-koffijtuinen te verhuren is een beginsel van liberale zijde meer
verkondigd. Zelfs de heer van den Bosch, de stichter van het cultuurstelsel, voedde reeds het denkbeeld, om die koffijtuinen aan particulieren te verhuren. Men kan dit doen, hetzij men terstond zoowel aanplant en onderhoud

{==357==} {>>pagina-aanduiding<<}
als pluk en bereiding, alles door vrijwilligen arbeid, aan de huurders overliet, hetzij aanvankelijk alleen de beide laatste. Ook van liberale zijde is het gezegd, dat de productie op die wijze in belangrijke mate zal toenemen.
Voor ik van de suiker- en koffij-cultures afstap, wensch ik in het- algemeen te zeggen, wat ik zou verlangen in eene cultuurwet opgenomen te zien. Wat de suiker-cultuur betreft: tusschenkomst van het bestuur ter voortzetting der bestaande suikeronderneming na afloop der contracten tot verzekering aan den ondernemer van beschikking over velden tot op zekere oppervlakte, terwijl over niet meer dan over ⅕ gedeelte der sawah's, gelegen binnen het gebied van elke dessa, beschikt wordt; het verleenen van beschikking aan den ondernemer over noodige gronden tot plaatsing der fabrieken en toestellen. Onverminderd nu de nakoming der verpligtingen, door den staat op zich genomen bij de thans werkende cultuur-contracten, wordt van staatswege niet over den arbeid der inlanders ten behoeve van eenige cultures beschikt. Verder kunnen daarin bepalingen opgenomen worden betreffende de overeenkomsten met inlanders omtrent den arbeid door hen te verrigten. (Het laatste voeg ik er bij voor het geval er met de Inlanders individueel en niet met de dessa-besturen onderhandeld moet worden). Wat de koffij-cultuur aangaat: verhuring der gouvernements-koffijtuinen aan particulieren en die cultuur gedreven door vrijwilligen arbeid. Ik spreek nu nog niet over het verhuren aan groote maatschappijen; daarover later. Het lijdt geen twijfel, of én bevolking én particulieren én de staat zullen bij beide cultures hun voordeel vinden in vermeerderde productie. Ik treed in geene verdere bijzonderheden van het boven aangegevene. De schets der door mij aangeduide regeling heeft tot grondslag de 6de alinea van art. 56 regeringsreglement. De regeling der suiker-cultuur komt nagenoeg overeen met de bepaling daarover in de cultuurwet van den heer van de Putte.
Ik kom tot de quaestie van den grondeigendom. Eene zeer moeijelijke quaestie, welke, naar mijne wijze van zien, niet uitgemaakt moet worden bij eene wet op de cultures. Ik heb het reeds meermalen gezegd, ik kan niet inzien, dat die quaestie uitgemaakt moet worden, alvorens de cultures geregeld zouden kunnen worden. Ik blijf bij mijn gevoelen - en ik heb krachtige bondgenooten - dat wij eene zeer goede regeling op de cultures kunnen maken,

{==358==} {>>pagina-aanduiding<<}
zonder daarbij den grondeigendom op Java te betrekken, als wij den inlander slechts waarborgen zijn feitelijk regt als pachter of ontginner, wat het amendement-Poortman in der tijd ook bedoelde. Het spreekt van zelf, dat wij als koloniale mogendheid er eindelijk eens toe zullen moeten komen, om den inlander vrije beschikking te laten over zijn tijd, zijne werkkrachten en zijn grond. Maar die toestand zal, dunkt ons, eerst aangebroken zijn met het in het leven treden van de laatstbedoelde phrase in de 6de al. van art. 56 van het regeringsreglement. Wat regtens is, is niet uitgemaakt, wat eenmaal regtens worden moet, is voor ons niet twijfelachtig. Ik heb reeds medegedeeld, dat volgens het stelsel van den schrijver, de staat, als feitelijk regthebber tot occupatie van den grond, aan den Javaan behoort toe te kennen vrijen eigendom van den grond tegen eene betaling in eens van eene som tot een bedrag van ƒ 150.000.000, volgens eene rekening, welke ik boven reeds mededeelde. Nu constateer ik, dat met het volgen van dit stelsel de quaestie dadelijk voor goed uitgemaakt wordt. Er wordt dan beslist, dat de staat als daartoe geregtigd, aan den inlander tegen zekere retributie den eigendom van den grond kan afstaan. Nu heb ik tot nog toe niet vernomen, dat het eigendomsregt voor wien ook een uitgemaakte zaak is. Twee punten uit het betoog van den heer Joosten wensch ik te releveeren. De geachte schrijver komt tot de conclusie, dat door een zamenloop van omstandigheden de Souvereinitcit van Java is gekomen bij de regeering van het Koningrijk der Nederlanden. Ik spreek het volstrekt niet tegen, maar doe opmerken, dat Souverein bezit in het allerminst niet gelijk staat met privaten eigendom. De Souvereiniteit van den staat der Nederlanden berust ook bij de regeering van het Koningrijk; maar daarom is die regeering niet privaat eigenaar van den Nederlandschen bodem. In de tweede plaats: de feitelijke, actuele toestand is
geschoeid op, althans past in het kader voor de stelling, dat de staat of Souverein is eigenaar van den grond. Ik spreek het al weder niet tegen, maar vraag, of daarmede bewezen is, dat hetgeen bestaat regtens aldus bestaat? Ik geloof daarom, dat het verstandig zijn zal, den actuelen toestand tot zoolang te bestendigen, tot dat eene bepaalde opinie zich omtrent deze quaestie zal gevormd hebben, met erkenning en waarborging van de regten des inlanders; in één woord, ik wensch wat het amen-
{==359==} {>>pagina-aanduiding<<}
dement-Poortman in der tijd bedoelde. Ik herhaal nogmaals, dat niet bewezen is, dat eene regeling der cultuur-aangelegenheden van de beslissing der quaestie van den grondeigendom afhankelijk is, en in dat geval acht ik eene afzonderlijke beslissing van dit vraagstuk verkieslijk.
Een ander punt, in het stelsel van den heer Joosten geregeld, betreft de afschaffing en afkoopbaarstelling der heerediensten. De schrijver laat het in het midden, of daaronder ook de cultuurdiensten te begrijpen zijn. Het is eigenlijk om het even, want in zijn stelsel houdt toch de verpligte cultuur-arbeid op. Ook bij de hervormingen, boven medegedeeld, kan tot die afkoopbaarstelling overgegaan worden, maar ik zoude ook al weder de regeling van deze materie niet bij eene cultuurwet raadzaam achten, evenmin als de andere door den schrijver wenschelijk geoordeelde verbeteringen. De schrijver berekent de jaarlijksche bate, daardoor aan de schatkist komende, op ƒ 18.000.000.
Nog iets. Men heeft gezegd, en de heer Joosten releveert dit aan het slot zijner studie, dat, bij loslating van de gouvernements-cultures, het consignatie-stelsel vervallen en daardoor onze markt van Oost-Indische producten verloopen zou. Misschien heb ik vooralsnog met deze aanmerking niet te doen, want ik heb reeds gezegd, ik wil de gouvernements-cultures vooreerst behouden, doch gedreven door vrijen arbeid. Maar ik wil toch opmerken, en dit geldt ook voor toekomstige regelingen, dat ik het met den schrijver eens ben, al verdwijnt het consignatie-stelsel, de consignatie zelve naar Nederland daarmede niet vervalt, want de ondervinding heeft bewezen, dat van al hetgeen of door particulieren in Indie geheel vrij werd geproduceerd, of wel van hetgeen door het gouvernement op Java en Padang aan de algemeene mededinging is overgelaten, verreweg het grootste gedeelte naar Nederland komt.
Ik heb aan het einde van dit opstel niet anders mede te deelen dan dat ik bijzonder de aandacht vestigen wil op de boven besproken studie van den heer Joosten, die, als lid van de firma J.A. Joosten en Co., makelaars in koffij te Amsterdam, wel in de gelegenheid is geweest en nog steeds is, om de resultaten van het thans werkende stelsel op Java te overzien en te beoordeelen, welke veranderingen daarin noodig zijn.

Deventer, April 1867.
C. Duijmaer van Twist.


{==360==} {>>pagina-aanduiding<<}

IV. Wis- en Natuurkunde.

DE MAGT VAN HET KLEINE, zigtbaar in de vorming der korst van onzen aardbol, of overzigt van het maaksel, de geographische en de geologische verspreiding der polypen, der foraminiferen of polythalamien, der radiolarien of polycistinen en der diatomeën; door P. Harting, Hoogleeraar aan de Utrechtsche Hoogeschool. Tweede druk. Amsterdam, C.L. Brinkman. 1866. Prijs ƒ 2,90.
Onze taal telt op populair-wetenschappelijk gebied slechts weinige werken, die naast de Voorwereldlijke scheppingen en De magt van het kleine van den hoogleeraar Harting eene plaats verdienen. Daarom zeg ik niet: ‘Geen wonder dat van dit laatste een tweede druk verschenen is’, maar veel eer: ‘Duizendmaal een wonder, dat het niet reeds lang herdrukt en nogmaals herdrukt is.’ De tekst moet door de belangrijkheid van den inhoud, door de nieuwe - ik spreek van den common reader - en verrassende zaken, die er in worden medegedeeld, door de duidelijkheid der voorstelling en door den sierlijken stijl ieder bevallen, die gevoel heeft voor het merkwaardige en voor het schoone, - en in de hoogst gewigtige aanmerkingen zal de man der wetenschap met zorg verzameld vinden, wat de jongste onderzoekingen, waaronder die van den hoogleeraar zelven eene voorname plaats bekleeden, omtrent het behandeld onderwerp hebben geleerd. In Engeland of Duitschland zou men van dit werk eene fraai geillustreerde en ingebondene prachtuitgave hebben geleverd, - een sieraad voor de salon en voor de keurig voorziene boekenplank. Ik hoop, dat het in ons land althans den weg zal vinden naar de talrijke leesgezelschappen.
Van den inhoud behoef ik niet veel te zeggen. Hij is in den titel duidelijk omschreven. De hoogleeraar wijst ons aan, hoe de verschillende soorten van koraalriffen, van welke sommigen honderden mijlen lang zijn, door de kleine polypen werden en nog altoos worden opgebouwd, - hoe de uiterst kleine foraminiferen reusachtige krijtgevaarten hebben doen verrijzen, en hoe de kiezelpantsers der diatomeën uitgestrekte en dikke lagen der aardkorst deden en nog steeds doen ontstaan. Het voorkomen, het maaksel en de verspreiding dier nietige, maar door lengte van tijd zoo magtige schepseltjes worden naauwkeurig beschreven, en wij zien er een en ander door een groot aantal afbeeldingen toegelicht.
Als proeve van den stijl strekke het volgende (bl. 67 en verv.):

{==361==} {>>pagina-aanduiding<<}
‘Tot hiertoe bepaalde ik de aandacht mijner lezers bij het kleine, bij zijn ontstaan, ontwikkeling en groei. Thans zullen wij het groote beschouwen, hetwelk het gewrocht van dat kleine is. Moest ik vroeger tot opheldering gebruik maken van afbeeldingen, die de voorwerpen sterk vergroot voorstellen, thans moeten wij onze toevlugt nemen tot vele duizend malen verkleinde voorstellingen van gedeelten onzer aardoppervlakte, die hun ontstaan aan de werkzaamheden der polypen verschuldigd zijn. Ik reken bovendien ook hier op de werking der verbeelding mijner lezers, om de gaping aan te vullen en de kleine oorzaken met de groote gevolgen in innig verband te brengen.
Volgen wij de zeereizigers op hunne togten, en bezoeken wij met hen de streken, waar de koraalriffen en eilanden uit de onpeilbare diepte der zee oprijzen, niet zelden als welkome groene oazen te midden van de onmetelijke waterwoestijn, maar dikwerf ook tot schrik van de ongelukkigen, wier drijvende woning op de door het water verholen rots te barsten stoot. Wij, voor ons, willen intusschen liefst aannemen, dat de zee vlak en effen is, en het vaarwater met zijne ondiepten door en door bekend, terwijl wij den reiziger vergezellen, die daar in eene boot stapt, om een koraalrif, hetwelk hij van zijn schip af heeft ontdekt, nader in oogenschouw te nemen.
Maar is het zinsbedrog wat wij daar ontwaren? Dat groen, dat rood, dat blaauw, hetwelk wij door het zacht kabbelende water heen bespeuren, - die met schitterend gekleurde bloemen prijkende takken en twijgen, welke in sierlijke groepen zich verheffen als zoo vele struiken, - die naar kleine koepels gelijkende bloembedden met asters begroeid, en daar tusschen eene meer effene vlakte, als ware het een groen grastapijt, afgewisseld door helder wit blinkend zand, hetwelk den achtergrond voor die veelvervige tinten vormt, - dit kan immers nict een dier zoo gevreesde koraalriffen zijn? Het schijnt veeleer een onderzeesche tuin, op de bevalligste wijze aangelegd, waar kleurenpracht en liefelijkheid van vormen in de schoonste harmonie zijn, versierd met kunstig gesneden grotwerk, blijkbaar de woonstede dier talrijke kleine visschen, met hunne van zilver en scharlakenrood glinsterende of phantastisch geel en zwart gestreepte huid, welke als vogelen om de takken der struiken spelen, als daagden zij de bloemen van dezen uit tot eenen wedstrijd, wie hunner het in kleurenpracht wint.

{==362==} {>>pagina-aanduiding<<}

Nog een riemslag naderbij, maar ziet! plotselijk is het geheele tooneel veranderd. De heerlijkste zomer is op eens door den sombersten winter vervangen; geen enkel der zoo even in volle pracht pralende bloemen wordt meer door het oog bespeurd. Slechts de kale takken, waaraan zij nog zoo even gezien werden, en wier hoekige vormen gedeeltelijk door hen voor het oog bedekt werden, verheffen nu dreigend hunne ruige harde spitsen naar omhoog; de lagchende bloementuin is als door eenen tooverslag verdwenen en herschapen in het dreigend koraafrif, zoo als onze verbeelding het ons tot dusverre heeft afgemaald.’
De druk der tweede uitgave is veel fraaijer dan die der eerste.

A. Winkler Prins.

V. Opvoeding en Onderwijs.

Vergelijkende spraakleer der Nederlandsche, Hoogduitsche en Engelsche talen. (Vormleer). Voor schoolgebruik bewerkt door Dr. P.J. Cosijn, leeraar aan de Hoogere Burgerschool te Haarlem. Te Haarlem, bij de Erven F. Bohn. 1866. Prijs ƒ 1,10.
Het was bij de opriehting der Hoogere Burgerscholen te voorzien, dat wij met een groot aantal leer- en handboeken zouden overstelpt worden, bestemd voor de leerlingen van zoodanige inrichtingen. Steeds nog neemt dit aantal toe en men heeft wel eens glimlachend de opmerking gemaakt, dat het schijnt of vele leeraren van meening zijn, na hunne aanstelling ook iets te moeten schrijven over het vak, dat hun is toevertrouwd. Zonder de gegrondheid van die opmerking ten eenenmale te willen betwisten, nemen wij de vrijheid ook op de gunstige zijde van het feit te wijzen. Het is toch niet te miskennen, dat er menigmaal belangstelling uit blijkt in het vak, hetwelk men geroepen is te onderrichten; dat de schrijver meer of minder ernstig heeft nagedacht over de methode van zijn onderricht; dat hij getracht heeft het gebrekkige in een en ander te verbeteren en de leemte in bestaande hulpmiddelen aan te vullen. Waar dit werkelijk plaats heeft, is men ongetwijfeld in meer of minder mate gebaat met de pogingen van den schrijver, daar hij gelegenheid geeft om het goede in zijne wijze van zien op te merken en er gebruik van te maken. De auteur van het bovengemelde werkje verdient dan ook naar onze meening den dank van allen, die in het taalon-
{==363==} {>>pagina-aanduiding<<}
derricht belangstellen of er mede belast zijn, daar hij door zijn arbeid op nieuw de aandacht vestigt op een hoogst belangrijk punt: vereenvoudiging, aaneensluiting en onderling verband.
Men heeft in den laatsten tijd, waar het een rechtstreekschen of zijdelingschen aanval op de wet voor het Middelbaar Onderwijs gold, meermalen klachten aangeheven over het groote aantal vakken, dat door gemelde wet wordt voorgeschreven. Hetzij men in ernst of bij wijze van kortswijl die klachten in het midden bracht, wij konden ze niet onvoorwaardelijk deelen. Het is zeer aardig over topzware kinderen te spreken met gebogen rug en krachtelooze spieren, doch aardigheden zijn gewoonlijk geene geldige argumenten. Komt het toch niet veel meer aan op den aard van het onderwijs? Is het billijk eene grieve tegen de Wet in te brengen, wanneer men tevens zal moeten erkennen, dat ook het onderricht in slechts enkele vakken eenzijdig kan worden, in louter africhten kan ontaarden, wat evenzeer nadeelig zal werken en een' heilloozen invloed kan uitoefenen. Bovendien verliest men vaak uit het oog, dat niet met alle vakken tegelijk wordt aangevangen, maar dat zij elkander afwisselen en opvolgen. Dit alles neemt evenwel niet weg, dat ook wij ten sterkste overtuigd zijn van het gewicht der zooeven gestelde eischen, waar het onderwijs over zoovele vakken moet gaan. Vooral is onderling overleg noodig, waar het onderwijs in verwante takken van wetenschap aan meer dan een persoon is toevertrouwd. Is dit, om maar iets te noemen, niet het geval bij het onderricht in de Geschiedenis en de Staatsinrichting? Nog veel meer is dit echter noodzakelijk bij het taalonderricht. De onderwijzer in eene vreemde taal moet niet opnieuw en op zijne wijze herhalen of te uitvoerig bespreken, wat hij verwachten kan, dat reeds door hèm voldoende behandeld wordt, die met het onderwijs in de moedertaal belast is. Zonder verband en goede aaneensluiting ten gevolge van onderling overleg is het onderricht in de verschillende talen dikwijls eene bron van vele onaangenaamheden voor onderwijzer en leerling en eene oorzaak van veel tijdverlies. Men verveelt den leerling, wanneer gedurig dezelfde zaken en
dezelfde beschouwingen terugkeeren. Verderfelijk is zulks, daar hij door eene herhaling van hetgeen reeds op eene andere les behandeld wordt, dikwijls her- en derwaarts geslingerd wordt, zonder te weten waar hij zich aan te houden heeft, dewijl ieder leeraar licht zijne eigene wijze van

{==364==} {>>pagina-aanduiding<<}
zien en bijzondere behandeling en voorstelling heeft. Men sla eens de verschillende leerboeken voor de onderscheidene talen waarin onderricht gegeven wordt op, en men staat verbaasd over de uiteenloopende definitiën en beschouwingen. Wat eene verwarring dit moet veroorzaken, is lichtelijk te begrijpen. Daarbij komt nog, dat in onderscheidene leerboeken voor vreemde talen het geven van definitiën als eene bijzaak beschouwd wordt, wat op zich zelf wel niet anders is, maar daardoor te meer verwarring en onjuistheid doet toenemen. Men deed wijzer, ze derhalve weg te laten en als bekend te veronderstellen, daar een leerling die eene vreemde taal zal leeren, wel een Eigen van Gemeen Zelfstandig-naamwoord, wel een onderwerp van een voorwerp zal kunnen onderscheiden. Dit laatste doet ons nog denken aan sommige leerboeken, waarin zeer wijdloopige en diepzinnige beschouwingen over den vorm der gedachte en de deelen van den volzin worden gegeven, niettegenstaande de leerlingen op de les in de moedertaal waarschijnlijk reeds meer dan ze lief is, worden bezig gehouden met de logische ontleding.
De schrijver van de ‘Vergelijkende Spraakleer’ is, gelijk uit zijn werkje blijkt, van dezelfde overtuiging. Hij zegt in zijne ‘voorrede’, dat hij beoogd heeft ‘eenheid te brengen in het taalonderricht hier te lande, voor zoo ver zich zulks tot het Nederlandsch en hare zustertalen uitstrekt.’ De onderlinge vergelijking van de eigenaardigheden dier verwante talen achten wij bovendien van zooveel gewicht, dat zij onmogelijk bij een goed en degelijk onderwijs ontbreken mag, daargelaten nog het verkrijgen van eenheid in het taalonderricht. Gelijk de titel uitdrukt, heeft de schrijver in beknopten vorm eene spraakleer geleverd, waarin telkens de regels der verwante talen nevens elkander en naar de opeenvolging der rededeelen worden afgehandeld. Dit stukje bevat de Etymologie en zal nog door een ander over de overige deelen der spraakkunst gevolgd worden. Wij twijfelen niet, of dit boekje zal door alle onderwijzers in het Nederlandsch, het Engelsch en het Hoogduisch met belangstelling ontvangen worden. Wat ons vooral in dit werkje aanstaat is de beknopte vorm, waarop wij reeds wezen. Geene wijdloopige of afgetrokken beschouwingen, maar korte, bepaalde opmerkingen en regels komen er in voor. Die bepaaldheid - of met een woord dat zoovelen liever schijnen te gebruiken - die ‘bestemdheid’, gepaard met beknoptheid zonder de duidelijkheid

{==365==} {>>pagina-aanduiding<<}
schade te doen, achten wij een der eerste vereischten in een handboek voor het onderwijs. Ook het ‘aanhangsel’ is niet overtollig. De leerling behoort de vreemde namen even goed te kennen als de Nederlandsche, daar velen aan onderscheidene talen eigen zijn als kunsttermen.
Zoo wij eenige opmerkingen hebben mede te deelen, die ons onder de lezing voor den geest kwamen, wijzen wij allereerst op eene uitdrukking als die op blz. 46, waar de schrijver spreekt van een ‘betoonde vocaal’. Kan dit er door, vragen wij met bescheidenheid. Wat eene betoonde gunst of weldaad is, begrijpt ieder. ‘Betoonde vocaal’ zal hier moeten beteekenen: een vocaal met den klemtoon voorzien. Maar even goed kan men dan van eene tafel met spijs voorzien ‘eene bcspijsde tafel’, - van een man met een zwaard ‘een bezwaarden man’, van eene schuit met een roer ‘eene beroerde schuit’ maken. Men zal op eene ‘belichaamde gedachte’, op een ‘bezield wezen’ wijzen, doch dit neemt bij ons den twijfel niet weg, of het gemelde woord ‘betoonde’ niet zeer sterk zijne afkomst van het Hoogduitsche betonen verraadt. Nog onverstaanbaarder wordt het woord op blz. 45, waar de schrijver zegt, dat de encliticae door de ‘betoonde vormen’ vervangen worden. - Ook op het lastige gebied der definitiën zouden wij nog wel eens willen stilstaan met den schrijver. Wij wijzen daarbij slechts op de definitie van Voornaamwoorden op blz. 44, waarbij zeker niemand denkt aan Bezittelijke of Aanwijzende Voornaamwoorden, die op blz. 48 en 50 weder bepaald worden, doch zonder eenig blijkbaar verband met de eerste definitie. Op blz. 70 vinden wij eene bepaling van een werkwoord, welke nog niet kan worden aangemerkt, dunkt ons, als de best voldoende na al hetgeen men beproefd heeft om eindelijk eens klaar te komen. Ware het niet beter, om dergelijke definitiën maar achterwege te laten in een werkje als dit, en aldus de verklaring aan het mondeling onderricht toe te staan? Wij denken hierbij aan Lindo's voortreffelijk boekje over de ‘Grondbeginselen’ der Engelsche spraakleer. Zoo
als de bepalingen daar staan, namelijk op bovengemelde bladzijden, zal de leerling toch niet voldoende ingelicht zijn omtrent den aard der bedoelde woorden. Over de Voornaamwoorden sprekende, wijzen wij nog ter loops op de verbuiging der Persoonlijke. Bij den 2den naamval is doorloopeud slechts één vorm opgegeven in plaats van drie, althans in het

{==366==} {>>pagina-aanduiding<<}
enkelvoud gebruikelijk. Ook de aanwijzing van den vorm i is, dunkt ons, onjuist, daar deze eigenlijk hi moet zijn, de oorspronkelijke uitspraak voor hij. Vervolgens komt ons minder juist voor, wat van het Engelsche thou wordt gezegd. Het gebruik van thou als uitsluitend minachting uitdrukkende is niet te rijmen met het gebruik, dat dichters en biddende personen er van maken. De schrijver heeft hier zijne bedoeling niet duidelijk uitgedrukt. Ook het gebruik van het woord ‘beteekenen’, waar wellicht ‘aanduiden’ beter zoude zijn, komt ons als minder gelukkig voor; men zie slechts blz. 67 en 70. Op diezelfde 67ste bladzijde doet de schrijver het voorkomen, dat de Engelschen geen woord voor ons ettelijke hebben. Ook het woord ouwlings voor oudtijds of vroeger, komt ons zonderling voor. Wij hebben wel blindelings van het adj. blind, maar het gemelde woord is, meenen wij, niet in gebruik. Verder zouden wij vragen: of het toekennen van het mannelijk en vrouwelijk geslacht aan geslachtlooze zelfstandigheden wel zoo geheel te verklaren is uit den dichterlijken zin des volks en 's menschen phantasie. Zonderling staat daartegenover de bewering, dat het de practische zin van het Engelsche volk was, die zulk eene geslachtsbedeeling in den weg stond. De oude dichters en schrijvers waren dan zeker van dien practischen zin nog minder doortrokken, want zij kennen het persoonlijk geslacht veel meer toe, dan dit in het vervolg van tijd plaats had. De auteur weet overigens te goed, dat de tijd voorbij is, om datgene wat nog duister is op zulk eene wel wat al te dichterlijke wijze te verklaren. Ten laatste komt ons nog het gedurig gebruik van de 't voor het, vooral achter een woord dat met eene t sluit of voor een woord dat met eene
t aanvangt, eenigszins hinderlijk voor. Nog meer is dit het geval, wanneer de schrijver herhaalde malen een zin met: T zijn begint.
Wij twijfelen niet, of de schrijver zal ons deze opmerkingen, die op zich zelf onbeduidend kunnen heeten, ten goede houden en er een bewijs in zien van de belangstelling waarmede wij met zijn werkje kennis gemaakt hebben. Over de verdeeling der zoogenaamde onregelmatige Engelsche werkwoorden in klassen, is reeds elders bij de beoordceling van het werkje gesproken. Wij achten deze wijze van behandeling te belangrijk om er niet nogmaals de aandacht op te vestigen en haar als deugdelijk en wetenschappelijk aan te wijzen. Wij besluiten met te zeggen,

{==367==} {>>pagina-aanduiding<<}
dat de schrijver door zijn boek een dienst gedaan heeft aan het onderwijs en door het doel, dat hij er mede beoogd heeft, toont dat hij de vereischten van goed taalonderricht kent.
R.
K.
NEDERLAND, zijne provinciën en koloniën. Land en volk beschreven door J. Kuyper. Leeuwarden, Hugo Suringar. 1866. 256 bl. Prijs ƒ 2,20.
‘Het doel van dezen arbeid is hoofdzakelijk om de jongelieden, welke de middelbare scholen en die van meer uitgebreid lager onderwijs bezoeken, bekend te maken met de bronnen van welvaart, die Nederland doen bloeien, en eene beschrijving van ons vaderland te leveren, die in verband staat tot de tegenwoordige richting en eischen van het onderwijs’. Uit dezen volzin, waarmede het ‘Voorwoord’ van dit werk aanvangt, zien wij, welk doel de heer Kuyper met het in het licht geven daarvan heeft voor oogen gehad.
Dus, zegt men wellicht, hebben wij hier alweêr te doen met een product van die, door de wet op het middelbaar onderwijs en het ontstaan der hoogere burgerscholen, in het leven geroepen schoolboeken, waarvan er reeds zoo menigeen door de kritiek zoo onmeêdoogend, doch dikwijls zoo welverdiend is aan flarden gescheurd!
't Is zeer waarschijnlijk, dat de wet op het middelbaar onderwijs niet geheel onschuldig is aan het doen geboren worden van dit boek. Doch dit bewijst er niets tegen, want al zijn er door den soms wat te grooten ijver van enkele nieuwbakken docenten, en hunne begeerte om ook als auteurs op te treden, eenige onrijpe vruchten van den boom der wetenschap gevallen, nogtans zijn er ook herhaaldelijk goede, rijpe, smakelijke vruchten, zoo door docenten aan burgerscholen als door andere mannen der wetenschap, ten gevolge der nieuwe regeling van het middelb. onderwijs, geplukt en aan het publiek aangeboden.
De nederlandsche aardrijkskundige Kuyper nu is iemand, van wien wij rijpe vruchten kunnen verwachten. Wie het niet weet, kan het in Gotha, dat El-dorado der kartographie, navragen, of nog gemakkelijker: hij kan in het ook hier te lande welbekende geographische maandschrift ‘Petermann's Mittheilungen’ lezen, hoe de werken van onzen Kuyper met lof ook in het buitenland worden vermeld. En...dit zegt niet weinig, want

{==368==} {>>pagina-aanduiding<<}
de redacteurs van ‘Petermanns Mittheilungen’ behooren onder de eerste aardrijkskundigen der wereld.
Wij weten reeds, dat wij op aardrijkskundig gebied groote verplichtingen aan den heer Kuyper hebben. Wordt nu die verplichting door dit werk vermeerderd? Of...dekt ook hier de vlag de lading? en is er gevaar, van maar op het merk af de waar voor 1ste kwaliteit te houden? Aan de verplichting van elken referent om zich dit af te vragen en om het voor hem liggende werk naar zijne innerlijke waarde, en daarnaar alleen te beoordeelen, mag en wil ik mij niet onttrekken.
Ten bewijze eene algemeene aanmerking: de schrijver zegt in zijne voorrede: ‘de in dit werkje voorkomende cijfers zijn bijna zonder eenige uitzondering officiëele, geput uit statistieke regeringsverslagen.’ Welnu, deze cijfers zijn over het algemeen een weinigje te oud voor een boek dat 1866 op het titelblad heeft; en in Julij van dat jaar is afgedrukt. Zoo was op de meeste plaatsen de bevolking op 31 Dec. 1864 grooter, voor sommige plaatsen vrij wat grooter, dan hier vermeld staat. Dat die bevolking in ronde cijfers wordt aangegeven, is zeer prijzenswaard voor een schoolboek en maakt het onthouden gemakkelijk; doch officiëele cijfers slaan in den regel, om van de eenheden niet te spreken, de honderd- en de tientallen niet over, zooals hier geschiedt.
Of er echter een honderd of wat menschen min of meer in eene stad wonen, dat doet er voor de zaak zelve zooveel niet toe; maar is het boek voor het beoogde doel: vermeerdering van de kennis van ‘Nederland en zijn volk’ goed? Op die vraag nu kan ik gerust ja antwoorden.
Achtereenvolgens worden behandeld: Land en water, klimaat en voortbrengselen, bevolking, middelen van bestaan, de zedelijke ontwikkeling van het nederlandsche volk. In een tweede gedeelte worden de elf provinciën elk afzonderlijk in bijzonderheden beschouwd, terwijl ten slotte aan de koloniën bijna vijftig bladzijden worden gewijd. Het Groot-Hertogdom Luxemburg wordt zeer wijselijk niet behandeld. Trouwens, 't gaat ons Nederlanders niet aan, zooals wij dezer dagen alom luide verkondigen, om eene dwaling te bestrijden aan welker verbreiding onze aardrijkskundigen zelven meêgedaan hebben. Men zie slechts de schoolkaarten van Nederland, waarop Luxemburg in een hoekje is geplakt. De Britten waren vroeger verstandiger in dergelijke zaken. Wie heeft, tijdens de kroonen van Groot-Brittanje en Hannover op

{==369==} {>>pagina-aanduiding<<}
één hoofd vereenigd waren, ooit gehoord van eene kaart van het Vereenigd Koningrijk met Hannover er bij. Men vergeve mij deze afwijking, alleen veroorloofd door de tijdsomstandigheden! Wáár komt men toch dezer dagen zonder Luxemburg te hooren noemen! Om tot Kuyper's Nederland terug te keeren;....doch wat zal ik daar meer van vertellen? Ik heb het sedert eenigen tijd van de redactie van dit tijdschrift ontvangen, heb het dikwijls gebruikt en ook menigwerf met andere werken vergeleken, heb er mij goed bij bevonden en zal het blijven gebruiken tot dat er eens eene nieuwe uitgave van verschijnt, die ik dan in plaats van de oude, hoop te zullen kunnen aankondigen bij de lezers van de Letteroefeningen. Naar ik vertrouw zullen zij dan reeds met dit werk zoo goed bekend zijn, dat er geen woord van aanprijzing bij die aankondiging meer noodig zal zijn. Goede waar prijst zich zelf.

April 67.
Monitor.
OPEN BRIEF AAN KLAASJE ZEVENSTER. Ten voor. deele van de te Noordwolde op te rigten werk- en industrieschool. Door A.F. Eilerts de Haan, Predikant te Noordwolde. Amsterdam, D.B. Centen. 1867. In Post 8vo 32 bl. Prijs ƒ 0.40.
De Noordwolder kerkleeraar, aan wien ook de Maatschappij van Weldadigheid eenige verplichtingen heeft, exploiteert in dit stukje op hoogst onschuldige wijze den naam van de alom bekende en duizendmaal genoemde roman-heldin, ter aanprijzing eener hoogst loffelijke onderneming, waarop elk weldenkende hem den besten uitslag moet toewenschen. Maar wenschen is niet genoeg, helpen is beter. Ik zeg daarom alleen, dat het laatste blaadje twee inschrijvingslijsten of billetten behelst: ééne, waarbij men zich verbindt tot eene gift, hetzij ineens of jaarlijks, en ééne, waarbij men dit doet tot het geven van prijzen, en waarbij men het nemen van loten (à 50 c.) in eene loterij zonder nieten toezegt ten voordeele eener werk- en industrieschool te Noordwolde. Ik wensch aan het welgeschreven boekske veel koopers en aan den volijverigen ondernemer veel ingevulde blaadjes toe. Moge deze korte aankondiging daartoe medewerken.
v.O.





{==370==} {>>pagina-aanduiding<<}

Buitenlandsche letterkunde.

Losse schetsen.

Fernan Caballero 1).

Volgens een oude Spaansche overlevering, bracht Ferdinard III te Sevilla, 'twelk hij op de Saracenen veroverd had, een bezoek aan Sant Jago, en bad hem om verschillende gunsten voor Spanje.
‘Vraag!’ antwoordde de heilige.
‘Gezegend klimaat,’ zeide de koning.
‘Toegestaan.’
‘Vruchtbaarheid aan koren, wijn en olie.’
‘Toegestaan.’
‘Dappere zonen en schoone dochters.’
‘Toegestaan.’
‘Goede regering.’
‘Neen, neen, dat niet! Geef Spanje een goede regering, en alle engelen verlaten den hemel en trekken naar Spanje toe.’
Uit eerbied zeker voor den inhoud dezer Sage, hebben de leden der Spaansche Vorstenhuizen er zich sinds onheuglijke tijden op toegelegd, om het hunnen Beschermheilige naar den zin te maken. Geen land toch, dat steeds onder een rampzaliger bestuur heeft gezucht, waar men meer stelselmatig alle politieke en maatschappelijke wrijving heeft pogen te stremmen, dan Spanje. Dit noodlottig staatswezen is natuurlijk niet zonder invloed gebleven op de nationale ‘litteratuur.’ Geen wonder dan ook, dat,

{==371==} {>>pagina-aanduiding<<}
gedurende het gansche nieuwere tijdvak, de Spaansche letterkunde vrij wel op een stilstaand water heeft geleken; en dat, in de schatting van den vreemdeling vooral, al de glorie van het zuidelijk Schiereiland op dat gebied zich in eenige weinige doorluchtige namen, en deze van zeer ouden datum reeds, concentreert.
Spanje - de eigenaardige trekken van zijn volkskarakter en zijn vurig Katholicisme vooral werkten die afzondering in de hand - heeft meer dan eenig ander land zich buiten den stroom weten te houden van de nieuwere beschaving. Fier, zwijgend, in zich zelv' gekeerd, terend op zijn ridderlijk verleden, vreemd aan die kennisdorst, dien geest van navorsching, van aansluiting en mededeeling, die bij andere volken gemeenlijk de drijfveeren zijn van letterkundige ontwikkeling, geleek het wonderwel op een dier met minachting de lip krullende Hidalgo's, zoo als de verbeelding ze ons zonder moeite voor den geest toovert.
Toch hebben de nieuwere aspiraties - want geen grensbeambte kan die weren - langzamerhand door spleten en scheuren hun weg weten te vinden ook naar het vaderland van den grooten Cervantes. De Muze der letteren, uit haren eeuwenlangen slaap ontwaakt en geeuwend zich de oogen uitwrijvende, is eindelijk begonnen rond te zien en zich harer langdurige indolentie te schamen. Misschien wel, door de teekenen der tijden ontrust, die haar waarschuwen, dat een nieuw Spanje bezig is zich te vormen en bevreesd voor een spoedig verdwijnen van de voorvaderlijke zeden en gewoonten, heeft zij juist daarom het van belang geacht, die met haar stift te vereeuwigen, eer zij licht ganschelijk mochten zijn gemoderniseerd. Deze vrees is trouwens ietwat voorbarig, maar zij heeft toch goed gedaan; want te ontkennen valt het niet, dat de Spaansche volksletterkunde, sedert jaren lijdende aan anaemie, grootelijks behoefte had aan toevoer van nieuw, frisch bloed. Eene verjongingskuur was hoognoodig! - Gelukkig is zij niet uitgebleven.
Bij het doorbladeren van de, aan den voet der vorige bladzijde vermelde, Études littéraires van den heer de Latour, mij vóór een paar jaren reeds in handen gekomen, herinner ik mij toen aangenaam verrast te zijn geworden door enkele proeven waaruit bleek, dat in Spanje niet alleen de ‘romantische’ - waarover straks - maar ook de ‘poëtische’ ader van nieuws aan het vloeien is geraakt. De gansche letterkundige wereld te Madrid zoo meldde die schrijver) is op dit oogenblik (1864) met geestdrift

{==372==} {>>pagina-aanduiding<<}
bezield voor een ontluikend hekeldichter, Don José Gonzalez de Tejada, die met een klein bundeltje poëzie zich den tempel des roems heeft weten te ontsluiten. Hij telt nauwelijks twintig jaren; maar paart aan diepte en innigheid van gemoed een zeldzaam talent om geestig en zonder bitterheid de gebreken en dwaasheden zijner tijdgenooten aan de kaak te stellen.
Hoort hem b.v. het ideaal bezingen van een verliefd jongeling in deze onze negentiende eeuw.
‘Doe, o Photografist, door middel van uw onfeilbaar werktuig het beeld voor mij ontstaan der maagd, die mijn hart begeert; der maagd, zoo als ik mij haar voorstel.
Haar gezicht....is mij tamelijk onverschillig: maal dat naar uw goedvinden. Ook is 't mij om 't even, of zij zwarte dan blonde lokken heeft.
Als er maar kostbare juweelen in blinken en vooral massiefgouden bellen aan haar ooren hangen.
Haar hals moge bruin of blank als albast zijn...zorg slechts dat die bedekt zij - louter voor de eerbaarheid - met paarlen en saffieren.

Omhul haar bevallige kleine leest met de sierlijkste gewaden. Een prachtige band verhoogt altijd de waarde van een boek.
Ik hoor reeds het geritsel van haar zwaar satijnen japon - het kondigt een hart aan dat zeer rijk is.
Ik verbeeld mij haar, bevallig uitgestrekt in een gemakkelijken phaëton; welk een weelde van livreien, van prachtige paarden!
Gelukkig de sterveling, die te paard nevens haar rijtuig huppelend of aan haar zijde gezeten, mag uitroepen, terwijl hij met sybaritisch welbehagen een rookwolkje van zijn fijne havannah uitblaast: dit alles is mijn eigendom!
O! schilder mij haar in balkostuum; of laat mij haar zien in de kerk, op de wandelplaats, altoos even weelderig uitgedoscht, altoos even verleidelijk.
Dan helaas! Haar schoonste, haar liefelijkste eigenschappen kan niemand schilderen. 't Zijn de geeltjes van haar vader - en die zijn het, waarnaar mijn hart verlangt.’
Wij haasten ons er bij te voegen, dat deze proeve van geestige persifflage volgens dien schrijver slechts eene enkele zijde vertegenwoordigt van Tejada's talent. Zijn speeltuig is met meer dan ééne snaar bespannen. De enkele tonen ook van

{==373==} {>>pagina-aanduiding<<}
warm gevoel, reeds nu daaraan onttokkeld, zijn wellicht het voorspel van een poëzie, waarin het hart (en 't is er een van een edel allooi) een grooter plaats zal bekleeden dan in zijn eersten dichtbundel.
Spanje was ten allen tijde een zeer traditioneel land; 't vloeit er over van onveranderlijke typen, die een sterk sprekende physionomie bezitten. De denkwijze, zeden en gewoonten hebben er nog veel van dien eigenaardigen stempel behouden, die bij de overige volken van ons werelddeel, ten gevolge van hun levendig onderling verkeer, langzamerhand (zoo beweren althans de Optimisten) begint uit te slijten.
Welk een Californië voor dichters en Novellisten! Aan twee begaafde schrijvers uit den nieuweren tijd is het gelukt, in het bijzonder deze goudmijnen op te sporen, welke zij met groote volharding en met zeldzaam succès hebben geëxploiteerd. Fernan Caballero, verreweg de geniaalste, ook de meest bekende, van beiden heeft in het ‘zuidelijk’, Don Antonio de Trueba, een man uit de volksklasse, een Biskaïer van geboorte, in het ‘noordelijk’ gedeelte des lands de spade in den grond gestoken.
Trueba en Caballero hebben, naar 't schijnt, talrijke punten van overeenkomst. In zienswijze, in stijl zelfs moeten ze dikwijls tot elkander naderen. Beiden munten uit in het schilderen, in het dichterlijk weêrgeven van de eigenaardige volks-typen en zeden. Beiden hebben een meesterlijk talent om kinderen en lieden uit het volk sprekende in te voeren. Beiden wedijveren in frischheid van opvatting.
Verbetering van het volksgezang is vooral een der geliefkoosde topics van Trueba. Met aansluiting aan een bekende melodie, is het zijn streven geweest, dit tot een hooger peil van beschaving op te heffen, anders gezegd: hetzelfde liedeken in zwang te doen blijven, maar - met gewijzigden tekst. Ziethier een kleine proeve:
- Kom, ik moet u vaarwel zeggen, zon der zonnen!
- Jezus, gaat ge nu al heen?
- Ik kan niet langer blijven - de dag breekt aan, en God weet, zoo men ons hier bijeen vond, wat de booze wereld zeggen zoû.
- Nu, ga dan, maar voor 't minst....vergeet mij niet.
- Ik - u vergeten? - nooit! Vervloekt zij uw venster, dat het zoo hoog is.
- Als gij een ladder wilt, er staat er een in de kerk.

{==374==} {>>pagina-aanduiding<<}

- Gij kunt er op aan, dat ik die spoedig zal gaan vragen.
- Zonder haar komt gij hier niet in, enz. enz. En nu volgt het bekende en veelgezongen volksrefrein.
De moraal is hier niet zonder fijnheid gepredikt: ‘alleen langs de ladder, die in de kerk staat, moogt gij binnen!?’
Ook in Trueba's verhalen, hoewel vaak niet meer dan eenvoudige potloodschetjes, schuilt veel innigs en liefelijks. Grootendeels, voor zooveel de stof aangaat, aan het land en dorps leven ontleend, met een sterk lokale kleur getint, zweemen zij, dunkt mij, eenigszins naar Auerbachs ‘Dorfgeschichten.’ Maar Trueba gaat over 't geheel, m.i., wat te veel mank aan 't geen men zou kunnen noemen de ‘strekking-manie,’ b.v.
‘Joaquina, een tweede moeder, hoewel innerlijk niet slecht, is, uit overdreven gehechtheid aan haar eigen kind, wreed en onrechtvaardig in de behandeling harer stief kinderen. Raadgevingen, beden, de zichtbare smart van den vader,...niets helpt. Eens, terwijl Joaquina als naar gewoonte haar kind liefkoost en troetelt in het bijzijn van een buurvrouw, mag deze zoo zeggen: “Arm schaap! God behoude uw moeder lang in 't leven; wat zou er zonder haar van u worden!” Als een scherpe pijl schiet dit woord Joaquina in het harte, en van hetzelfde oogenblik af, hebben “al” de kinderen een moeder.’
In een ander verhaaltje: ‘de opstanding eener ziel’ geheeten, schetst Trueba een lichtmis die, na een groot vermogen in Amerika te hebben doorgebracht, verwoest naar lichaam en ziel, naar het moederland terugkeert. Daar ziet hem een speelnoot zijner jeugd, Catilina, die, gelijk zoo menige vrouw uit liefde deed, het heldhaftig voornemen opvat, om in dit bijkaus verstorven gemoed de vonk van het goede weêr aan te blazen. Zij tast en zoekt in alle schuilhoeken van dit ontredderd gemoed zoolang, totdat zij eindelijk nog een laatste vonkje heeft gevonden. Met bijkans bovenmenschelijke inspanning weet ze het aan te blazen - de vonk vat eindelijk vlam - het goede overwint - de ziel is gered.
- ‘Aan welke uwer “Novellen” geeft gij de voorkeur?’ vroeg de heer Latour eens aan Trueba zelven.
- ‘Aan ‘de opstanding eener ziel,’ gaf hij ten antwoord.
‘Ik voor mij (vervolgt de Latour) zou nu juist aan deze de palm niet toekennen; maar ik begrijp ten volle dat Trueba zulks doet. In geene zijner Novellen toch heeft hijzelf zoo zijn gausche ziel gelegd.’

{==375==} {>>pagina-aanduiding<<}

Wie de auteur was, die achter den pseudoniem fernan caballero zich verborg, is langen tijd een diep geheim gebleven. Aanvankelijk opgenomen in een dagblad-feuilleton, later afzon - derlijk in het licht verschenen, maakten de verhalen van gemelde naamteekening voorzien, al spoedig een dusdanigen opgang, dat de vraag naar hun vaderschap dagelijks tot allerlei gissingen aanleiding gaf en men onuitputtelijk was in het vorschen naar den naam van deze nieuwe ster, die aan Spanje's letterkundigen hemel was opgegaan.
Kennelijk verrieden deze schetsen haren oorsprong uit het Zuiden. De lokale kleur doodverwde den auteur als in Andalusië te huis behoorende. Niet te miskennen viel de schildering dier prachtvolle natuur, dier zwartoogige don̅a's, dief schoon gebouwde mannen-gestalten; merkbaar was de zuidelijke gloed, over al die warm gepenseelde tafereeltjes gegoten. Maar wie was en tot welk geslacht behoorde de geheimzinnige kunstenaar? Had men hier met een Spaanschen Walter Scott of met een nieuwe George Sand te doen? Niet onduidelijk toch schenen gezegde romans, in weerwil van de mannelijke kracht die er hier en daar in doorstraalde, het bewijs te leveren, dat de pen, waaruit zij vloeiden, door een zachte vrouwenhand was gevoerd. Zeker aroom van kieschheid en bevalligheid; enkele dier kleine, maar onmiskenbare trekken, waardoor een schrijfster zonder het te willen bijkans altoos haar kunne verraadt, wettigden een vermoeden, dat bij de uitkomst dan ook gebleken is, volkomen juist te zijn geweest. Fernan Caballero geeft in het gewone leven antwoord op den naam van don̅a Cecilia. Geboortig uit Cadix, van moeders zijde eene volbloed Spaansche, van vaders kant 1) een loot van den Germaanschen stam, is zij door haar cerste huwelijk vermaagschapt geworden aan den Adel van Sevilla, gelijk zij dan ook in de hoogste kringen der maatschappij zich volkomen op haar plaats gevoelt. Zij zelve - en hierachter schuilde volstrekt geen affectatie - is de laatste geweest om te wenschen, dat de sluier der anonymiteit, die over haar lag gespreid, werd opgeheven. ‘Laissez-moi dans ma douce existence, laissez-moi mon secret’, had
zij meer dan eenmaal zuchtend haar vrienden gebeden; en deze, met echt Spaansche hoffelijkheid,

{==376==} {>>pagina-aanduiding<<}
hadden zich steeds beijverd dien bescheiden wensch van haar hart te eerbiedigen. Maar de Fransche critici, minder discreet, hebben aan de verzoeking geen weêrstand kunnen bieden...‘Vous m'avez arraché mon pseudonyme’, zoo schreef zij, kort na de openbaarmaking van haar geheim aan den schuldige (een der met haar bevriende Fransche letterkundigen) in dien's eigen taal: ‘c'est une cruauté. Vous savez combien j'y tiens.’ In Spanje, hoewel ieder weet wie zij is, noemt men haar met billijken trots dan ook nooit anders dan ‘onzen Fernan.’
Te midden der Flora van haar bekoorlijk Andalusië, in een gezellige woning ergens tusschen Cadix en Xeres gelegen, geniet zij (luidens de berichten) tegenwoordig den helderen middag van haar leven, haar liefde verdeelende tusschen de beide voorwerpen, welke zij steeds met hartstocht heeft bemind: ‘natuur en letteren.’
Caballero is dan ook een waar natuurkind; zij behoort tot geen school. Zij mist zelfs, althans volgens haar eigen zeggen, alle die eigenschappen, welke gemeenlijk het apanage zijn van een Romanschrijfster; zij bezit alleen maar (!?) het talent, om de natuur, op heeterdaad betrapt, getrouw en met bevalligheid weêr te geven.
‘Je n'ai cherché ('t zijn haar eigen woorden, ontleend aan denzelfden zooëven reeds vermelden brief) à mettre dans mes récits ni étude du coeur et du monde, ni invention, ni art, ni inspiration; c'est la peinture exacte de notre société actuelle, des moeurs, des sentiments, du langage politique, spirituel, moqueur avec gaieté et sans fiel de notre peuple; ce sont des types espagnols vrais en tout genre, des descriptions exactes en toute matière.
‘.......Ma personnalité et mon nom sont hors de jeu.
Tout ce que j'ai décrit est vrai. Je manque d'invention, je n'ai et ne veux avoir que le petit talent de coordonner les faits réels et de les mettre en relief.
J'ai passé ma vie à recueillir ces trésors traditionnels de poésies, de contes, de légendes, ces pieuses et poétiques croyances, qui donnent à tout ce qui nous entoure le sentiment le plus pur; ces proverbes à la Sancho, ces belles maximes à la don Quichotte dont se compose le langage énergique et fleuri du peuple. Je leur cherche une place convenable dans ces récits que je fais imprimer uniquement pour conserver mes trouvailles.
Tout est vrai dans mes tableaux de moeurs populaires, le sujet et les détails; j'en suis fier, comme un peintre de la

{==377==} {>>pagina-aanduiding<<}
beauté du modèle qu'il a choisi.........
...........j'ai recueilli presque tous mes dialogues sur les lèvres des interlocuteurs.
J'ai glané les derniers épis dans ce beau champ qu'on dévaste, j'en ai fait une gerbe, méprisée peut-être aujourd'hui, dont on recueille les quelques bluets qui s'y glissent; mais qui sera appréciée un jour.’
Hoewel met Walter Scott, George Sand, Stern, ja met welke letterkundige grootheden niet al, vaak op ééne lijn geplaatst, heeft zij den lof, als ware zij de evenknie van soortgelijke Coryphaeën, steeds bescheiden en standvastig van de hand gewezen. - ‘Ils ont bien plus de talent, de savoir-faire, d'esprit et d'art; schreef zij, mais aucun d'eux n'a....la bonhomie. Il me semble que mes petits écrits ont une espèce de parenté spirituelle avec les excellentes productions de M. Emile Souvestre....
De waarheid is misschien, dat deze echt vrouwelijke kunstenares met geen andere goed te vergelijken - dat zij (benijdenswaardig lot!) geheel ‘zich zelve’ is. Spanje....! ziedaar, van haar vroegste jeugd af reeds, haar vreugd, haar liefde; zoo men wil, haar afgod. Toen zij de pen opvatte, deed zij het niet met het doel, om zich een naam te maken; niet zelfs ter liefde van de kunst, of omdat zij gekweld of gedreven werd door letterkundige ambitie....zij volgde alleen haar instinct. Zij schreef....gelijk de vogel zingt. Caballero dweept met haar Andalusisch geboorteland. Zij dweept met zijn azuren hemel, zijn tropische gewassen, zijn weelderige aloës, cactussen, olijven en granaten; zijn historische herinneringen; zijn zeden; zijn legenden; zijn rijke en schilderachtige volkstaal; zijn elende zelfs, omdat in die elende nog de sporen staan afgedrukt van voormalige grootheid. Deze liefde is de groote springveer van het ontstaan harer werken geweest.
Van hier het onbeschrijfelijk zonnig, dichterlijk waas, dat over haar eenvoudigste vertellingen ligt gespreid. Niemand weet te ‘vertellen’, zoo als zij. Niemand heeft zoo in de ziel harer tijdgenooten gelezen, in zulk een mate al hun geheimen, hun geheele wezen doorgrond; al hun liederen hun weten af te luisteren, als zij. Zij leidt u binnen in alle kringen der maatschappij, in de hoogste zoowel als in de laagste. Generaals, leden van de Cortes, visschers, matrozen, stierenvechters, al deze lieden passeren voor u de revue, allen snappen, kijven, bluffen, rede-
{==378==} {>>pagina-aanduiding<<}
kavelen in hun eigenaardig jargon, in uw bijzijn, met eene schaarsch geëvenaarde natuurlijkheid. Want nog eens - Caballero teekent eenvoudig ‘naar de natuur’. Maar de keuze der stof, de crayonbehandeling, de nuanceering, de groepeering verraden een hand, die voor al wat laag, of ook maar vulgair is, in haar scheppingen geen plaats duldt. Deze zijn als gestoofd in den gloed der reinste en edelste sympathiën. Zij toonen een vingerdruk, die, bij al zijn schijnbare losheid en schalkheid, toch ook de meer weeke en gevoelige snaren van het hart met een zeldzaam meesterschap weet te doen trillen. La Gaviota, Pauvre Dolorès, Lucas Garcia, Se taire pendant sa vie et pardonner à l'heure de la mort - en meer andere verhaaltjes mogen het bewijzen. Eigenaardig vooral en in het oog springende is het gemak, waarmeê Caballero den dialoogvorm behandelt. Zij is eene virtnoos in de kunst om de lieden sprekende in te voeren. Welk een verrassende overvloed daarbij van geestige, zinrijke keurspreuken, die misschien nergens zoo van de lippen des volks worden gehoord, als in Spanje. - Om de ‘intrigue’ daarentegen, de knoop van den roman bekommert zij zich zeer weinig. Deze is meestal zoo eenvoudig mogelijk. In het schilderen van bijzaken, in het
weêrgeven van fijne détails ligt hare voorname kracht. Caballero, in dit opzicht gelijkt zij op Walter Scott, is een letterkundige flâneur. 't Is haar te doen om typen, karakters, zeden, gebruiken enz., van het volk naar het leven te schetsen, niet - om op verbeelding en hartstocht te werkeu. Zij begint dan ook gewoonlijk de wandeling dood op haar gemak, even als iemand, die, verzekerd van bij tijds te zullen arriveren, volstrekt geen haast heeft en om uur noch weg zich bekommert. Nu eens staat zij stil om het haar omringende landschap te bewonderen, dan wijdt ze haar blik aan een troepje voorbijtrekkende landlieden, vangt hun vrolijke kout op, beschrijft uitvoerig haar helden, onthaalt ons op een dier liefelijke legenden waarin Andalusië vooral zoo rijk is, of haalt haar hart op aan het genot der mededeeling van een van weêrszijde geestig en met vuur gevoerden woordenstrijd. Van de schitterendste kringen der hofstad voert zij ons over naar de nederigste verblijven aan de zeekust. Geen figuur schier van het nieuwere Spanje is aan haar blik en teekenpen ontsnapt. Haar romans (in 15 deelen bijeengevat) bieden een nagenoeg volledige portretverzameling aan, waarin elk op zijn beurt een plaats heeft gekregen. Sommigen zijn slechts vluchtig

{==379==} {>>pagina-aanduiding<<}
aangegeven, anderen met meer zorg bewerkt, al naarmate zij voor zichzelv' er zich meer of minder toe aangetrokken gevoelde.

‘La Gaviota’, hoewel reeds van eenigszins oudere dagteekening, maar overigens misschien haar best geschreven ‘roman’, heeft 't eerst haar naam als oorspronkelijke en talentvolle schrijfster niet slechts in Spanje, maar ook in het buitenland gevestigd. Er ligt een eigenaardige tint over dit verhaal. Het geeft een merkwaardig getrouwen, poëtisch gekleurden afdruk van de botsing tusschen den ouderen en nieuweren beschavingstoestand, die misschien nergens dan in Spanje zoo scherp in het oog valt. Daar - de moderne wereld, fransche modes, fransche zeden, theater- en salon-leven, gezwets over liberale politiek en aanbidding van God Plutus. Hier - al de typen van den oud-Andalusischen volksgeest, gelijk die sinds onheuglijke tijden onveranderlijk zichzelven zijn gelijk gebleven. Het valt niet moeielijk waar te nemen, naar welke zijde de schaal harer neiging overhelt. De aan zijn voorvaderlijke instellingen getrouw gebleven land- en kustbewoner, afkeerig van groote inspanning en genotlievend, arm maar niet behoeftig, onbeschaafd maar niet gemeen, een weinig fier en aanmatigend maar zelden grof, weinig om politieke vrijheden zich bekommerend maar met des te meer vuur in de bres springend voor de instandhouding van zijne oude volksgewoonten; vol verbeeldingskracht, vol poëzie, plastisch en realistisch tot in de uitoefening zijner godsdienst toe - deze, (hoèwel zij 't oog niet sluit voor zijn gebreken), is de eigenlijke lieveling van haar hart. Zal zij daarentegen een of anderen held der moderne Weltanschauung in beeld brengen, zoo gevoelt gij, dat het niet geschiedt zonder een zweem van ironie b.v. (ik neem wat mij juist voor de hand ligt):
‘Don Andres Peralta trok zich terug uit de dienst, kocht zich een eigen goed, en trachtte zich verdienstelijk te maken door verschillende ondernemingen, met name door het afbreken van “kloosters”....Hij had vroeger den post van Alcalde bekleed, en was tegenwoordig Afgevaardigde, met andere woorden hij was een man van gewicht geworden, het type van een nieuwerwetsch staatsburger, een opsnijder van holklinkende zinsneden, een ijverig zedelijkheids-apostel en philantroop, een opperpriester van God Positief en de behendigheid, waarmeê hij zich zelven

{==380==} {>>pagina-aanduiding<<}
een voetstuk had weten te bouwen, en zich daarop had weten te doen hijschen, liet waarlijk hoegenaamd niets te wenschen over. Jammer inderdaad, dat er ten behoeve der kanaalwerken, die deze wijze en welsprekende man met zoo veel moeite en ijver ontworpen had, en die reeds halverwege voltooid waren, geene enkele benoodigdheid ontbrak, dan - “geld”, om ze te openen, en “water” om er in te doen vloeien.’
In ‘la Gaviota’ heeft Caballero er zich met voorliefde op toegelegd, om te doen uitkomen al wat er schoons, liefelijks en schilderachtigs ligt in de ‘aloude’ volkszeden.
De bouwvallen van een gewezen klooster en een vervallen fort, beide als 't waren de personnificatie van vervlogen eeuwen; een vredig landschap, de eentonig ruischende zee, een hoopje schamele landbouwers, een oude visscher, ziedaar de stoffeering van het kleine tooneel, dat zij aanvankelijk aan uw beschouwing aanbiedt. De kloosterbroeders zijn allen lang geleden verjaagd; één hoogbejaarde monnik slechts, broeder Gabriël, is zoozeer samengegroeid met de plek, waar hij zijn leven sleet, dat hij die onmogelijk heeft kunnen verlaten. Waarheen zou hij ook gaan? En waar zou hij ook elders een bestaan vinden, de afgeleefde stumpert, wiens bloed zoo traag door de aderen vloeit, dat het er, om een beeldspraak van de oude Maria te bezigen, meer door kruipt dan loopt? Om die oude Maria groepeert zich een klein gezin (waarin ook broeder Gabriël als lid is opgenomen) van kinderen en kleinkinderen; een aardig beschreven troepje. Aan man en vrouw is de weinig wegende taak opgedragen om op het klooster te passen. Hun oudste jongen is een soort van Gavoche. Bij den man waait de wind blijkbaar uit den nieuwen hoek; deze is een ontluikend rationalist, zonderling afstekende tegen de omgeving van dat grijze gebouw, met zijn wit marmeren kruis, zijn in puin gevallen altaren, zijn deels bestoven, deels gebroken glasruiten, door welke uilen en andere vogels vrijelijk heen en weder fladderen.
Op zekeren dag hebben de beide vrouwen een van honger en gebrek bijna bezweken, jeugdig man, aan de kloosterpoort in zwijm vinden liggen. Deze, Frederik Stein geheeten, naast la Gaviota de hoofdpersoon van het verhaal, een militair doctor, maar om politieke redenen uit de dienst ontslagen, een Duitscher, wordt, in weêrwil van de schrik, die hij aanvankelijk der familie inboezemt, wegens zijn kunde en menschlievendheid,

{==381==} {>>pagina-aanduiding<<}
weldra aller lieveling en de trots der bewoners van het dorpje Villamar, waaraan het klooster zijn naam ontleent. Ook Marisalda, de dochter van den ouden visscher Santalo, wegens haar onstuimig, eenigszins menschenschuw karakter La Gaviota (de meeuw) bijgenaamd, wordt door zijn kunst in het leven behouden, maar - die kuur wordt den geneesheer noodlottig. In weêrwil toch van hun ontzaglijk verschil in leeftijd en beschaving (La Gaviota kent nauwelijks de letters), kan de muzikale Duitscher zijn ontluikende hartstocht voor dit, met het goddelijkst stemgeluid begiftigd natuurkind, onmogelijk bedwingen. Die hartstocht wordt met tamelijk veel koelheid beantwoord. La Gaviota voelt au fond niets bij al de hoogdravende en sentimenteele verklaringen van den verliefden Doctor; zij schrijft, als deze haar om wederliefde bidt, slechts gedachteloos de door hem begeerde woorden ‘toujours, jamais’ met de vingers in het zand.
Haar grillig, zonderling, half gedwee, half woest karakter, waarin slechts eene enkele maal als bij verrassing een vonk van van hooger leven gloort, vertoont zich eerst in het ware licht, als zij - na met Stein gehuwd te zijn (men weet niet recht waarom, uit apathie of uit veranderingszucht?) en na eenige stille jaren met hem te hebben doorgebracht, op aanraden van een hooggeplaatst beschermer van haren gade, met dezen laatste plotseling de wijde wereld ingegaan, in de groote steden, Sevilla, Madrid enz. als tooneelzangeres is opgetreden, waar de schitterendste lauweren, de uitbundigste toejuichingen haar ten deel vallen. Welke eindelooze commérages, onder de vreedzame dorpsbewoners, die geheel onkundig zijn van laatstgemelden stap en volstrekt niet weten wat er van haar geworden is! De oude Maria, de grijze commandant van het fort, een weêrgaloos type van ‘l' Espagne guerrière d'autrefois’, allen verdiepen zich in gissingen. De hoogbejaarde Santalo, die het gevoel der scheiding van zijn kind niet kon overleven, verlangt vóór zijn sterven, doch vruchteloos, haar nog eens te zien. Niets komischer dan de tocht van Momo, - den kleinen deugniet van zooëven - die, op kondschap uitgezonden naar Madrid, haar daar ter stede in een tooneelrol heeft zien sterven, en nu met de verpletterende tijding van haar vermoording huiswaarts keert: met eigen oogen heeft hij haar ‘een dolk in 't hart zien stooten.’ Men beschouwt haar dien ten gevolge in het dorpje Villamar algemeen als dood.
Intusschen oefende op la Gaviota haar nieuwe schitterende om-
{==382==} {>>pagina-aanduiding<<}
geving weldra een hoogst verderfelijken invloed. Haar vulgaire instincten, die bij de hoffelijkheden van een Hertog van Almansa volstrekt niet uit hun sluimering werden gewekt, bleven niet bestand tegen de uiterlijke bekoorlijkheden van een ruw en brutaal stierenvechter, Pepe Vera.
De beschrijving der wijze waarop de torero haar het hof maakte, is niet weinig karakteristiek.
‘Op zekeren avond (verhaalt Caballero) toen Marisalda als naar gewoonte onder oorverdoovend handgeklap van het tooneel trad, werd zij opgewacht door eenige jonge lieden, waaronder ook Pepe Vera.
‘Gezegend’ -, dus sprak de beroemde Torero, terwijl hij bij wijze van tapijt zijn mantel voor haar voeten op den grond spreidde - ‘gezegend zij de kristalheldere stem, bij welker geluid alle nachtegalen in de Meimaand wel van louter nijd moeten sterven.’
- ‘En die oogen, - liet een ander hierop volgen - wier glans doodelijker is dan alle dolken van Albacetes!
Marisalda ging onbevreesd en met een trek van minachting op haar gelaat, als naar gewoonte, hen voorbij.
- “Zij kijkt ons niet eenmaal aan”, hernam Pepe Vera, “ziet gij wel? Al is een Vorst een Vorst, hij werpt zijn oogen toch bijwijlen op een kat. 't Is waar, een mooie vrouw is het, hoewel.....”
- “Nu, wat dan?” vroeg een der, jongelieden.
- “Hoewel zij met het ééne oog een weinig scheel ziet.”
Bij 't hooren dezer woorden, kon Marisalda een onwillekeurige beweging van haar hoofd niet bedwingen, en haar groote verwonderde oogen blikten het troepje jongelieden strak in 't gelaat. Deze barstten uit in lachen en Pepe Vera wierp haar met de toppen zijner vingers een kushand toe. Marisalda begreep, dat hij die opmerking alleen gemaakt had met het doel, om haar het hoofd te doen omwenden. Zij kon een kleinen glimlach niet weêrhouden en liet, terwijl zij verder ging, haar zakdoek vallen. Pepe Vera raapte dien aanstonds van den grond en naar haar toegaande, als was hij van zins hem haar terug te geven:
- Heden nacht, aan het balkon van uw venster, zal ik hem u in de hand drukken, fluisterde hij zachtjes en haastig...

Tegen middernacht, na zich overtuigd te hebben, dat haar echt-
{==383==} {>>pagina-aanduiding<<}
genoot in diepen slaap lag verzonken, gleed Marisalda uit het bed en verliet met nauwelijks hoorbare schreden het vertrek’..

Dit was het begin van een leven, waarin de ‘meeuw’ eerst recht haar tot dusver steeds gebonden vleugelen kon ontplooien. Onder de dorpsbewoners had niemand haar ooit begrepen. Tegen haar ouden vader was ze steeds koel en strak geweest. Bij de pogingen die Stein, gedurende lange huisselijke winteravonden, met engelengeduld had in 't werk gesteld om haar geest te beschaven en haar o.a. de schoonheden van de erken der Duitsche dichters, waarmede de gevoelige doctor bijzonder dweepte, te doen genieten, had zij in den regel - gegeeuwd. Kunst, letteren, een weelderige en comfortable omgeving - dat alles had haar onbewogen gelaten. Het eenige wat deze, hoewel met een verrukkelijk keelorgaan bedeelde, in den grond platte en ruwe natuur in hartstocht bleek te kunnen doen ontvlammen, was - zich onder de heerschappij gekromd te gevoelen van een nog sterkere en ruwere dan de hare. Pepe Vera ziet haar, gelijk men een hond doet, in de oogen, en - zij buigt. Pepe Vera grijpt haar onzacht bij den arm, zeggende: ‘Ik verkies niet dat gij heden avond zingt’ en - zij blijft thuis. Pepa Vera dwingt haar, hoewel zij krank is en aan de koorts lijdende, naar den Circus te gaan en - zij gehoorzaamt............

't Spreckt van zelf, dat hun verhouding voor den Doctor op den duur niet verborgen kon blijven. Verpletterd door de ontdekking van een ondankbaarheid en een bedrog, waaraan hij langen tijd niet had ‘kunnen’ gelooven, en van al zijne levens-illuziën beroofd, trekt de arme Stein in wanhoop naar Amerika....
Juist den dag te voren was de minnaar zijner vrouw in den Circus door een stier in de lucht geslingerd en op de plaats dood gebleven. Marisalda wringt bij dat wreede schouwspel radeloos van ontzetting de handen, wankelt in koortsachtige spanning naar haar woning en - vindt die ledig...dubbele slag!
Tot overmaat van elende blijkt, als zij uit een zware ziekte is genezen, dat ook haar stem, haar eenig kleinood, haar heeft begeven. Zij raapt het weinige, wat zij heeft, bijeen en keert naar haar dorpje terug, waar intusschen de meesten harer oudere kennissen gestorven zijn en waar wij haar jaren later terugvinden als een verwelkte, vermagerde, knorrige slons, met een paar

{==384==} {>>pagina-aanduiding<<}
morsige kinderen aan haar schoot hangende, gehuwd aan - een elendigen dorpsbarbier.

‘C'est la moralité de cette comédie.’ 

Als ik van de moraal der vertelling spreek, dan bedoel ik natuurlijk die, welke ieder er uit halen of er in leggen kan; want de schrijfster zelve onthoudt zich stelselmatig van elke toespeling van dien aard. 't Is juist het eigenaardige van haar trant, dat zij ons het ‘leven’ zelf te aanschouwen geeft, met zijn oneindige verscheidenheid van kleuren en tinten; niet een, in den vorm van een verhaal gestoken, zedeles.
Toevallig is het intusschen misschien niet, dat Caballero, als door zekere voorliefde gedreven, haar roman laat eindigen op hetzelfde schilderachtige plekje, waar zij die aanving; dat zij ons met onze verbeelding terugvoert naar den stillen zeeöever en naar de met mos begroeide muren van het grijze klooster; dat, na ons te hebben rondgevoerd in den maalstroom van al de hartstochten en al de begeerlijkheden der woelige wereld, zij ons oog ten slotte nog een wijle doet rusten op het beeld van dien ouden kloosterbroeder Gabriël, ‘ce pauvre d'esprit’, die, ver van de groote levenszee, gelijk voor jaar en dag, iederen vrijdag in de kleine kapel geduldig zijn knieën was blijven buigen voor het armelijk Christusbeeld, biddende om...een zalig einde, tot hij ten laatste op diezelfde plek het hoofd boog en in vrede den adem uitblies.

Voor de poëzie der kleine dingen een geopend oog te hebben, is een benijdbare gave. Dat Fernan Caballero die gave in hooge mate bezit; dat er ook nog andere schoonheden in Andalusië te zien zijn, dan juist die, waaraan vriend de Musset uitsluitend zijn opmerkzaamheid wijdde:

Avez-vous vu, dans Barcelone, etc. 

hoop ik voelbaar te maken, door, in een volgend schetsje, ook de reeks van kleinere vertellingen ‘Nouvelles Andalouses’, welke de heer de Lavigne met zooveel talent op franschen bodem heeft overgeplant, vluchtig met den lezer te doorloopen.
Velp.
P. Bruijn.



























{==385==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

DE HEIDELBERGSCHE CATECHISMUS IN ZIJNE EERSTE LEVENSJAREN, 1563-1567. Historische en Bibliographische nalezing met zes en twintig fac-similes door Dr. J.J. Doedes, Hoogleeraar in de Godgeleerdheid te Utrecht. Utrecht, bij Kemink en Zoon, 1867. (XXIII en 154 blz. in 8vo). Prijs ƒ 2,00.



NOTICES BIBLIOGRAPHIQUES DES LIVRES imprimés avant 1525 conservés dans la bibliothèque publique de Deventer par Adr. Mar. Ledeboer, Docteur en Médecine. Deventer chez J. de Lange, Imprimeur de l'Athénée Illustre. 1867. (XII et 223 pag. roy. 8vo).
I. In deze ‘feestgave’, door den hooggeleerden schrijver ‘op het einde van het 300ste gedenkjaar der invoering van den Heidelbergschen Catechismus in Nederland door Petrus Dathenus, aan de vrienden van dat leerboekje aangeboden,’ heeft hij zich tot hoofddoel gesteld ‘de aandacht nog eens te vestigen op de oudste geschiedenis van den H.C. en het minder bekende of onjuist voorgestelde nader toe te lichten.’ Belangrijker onderwerp voor eene bibliographische studie is zeker niet ligt te vinden, daar de groote invloed, dien de H.C. in de Gereformeerde kerk uitgeoefend heeft, en het nuttig gebruik, gedurende drie eeuwen en tot op den huidigen dag er van gemaakt, den schrijver veler belangstelling verzekert. Maar, zal men zeggen, er is over dien Catechismus al zoo veel geschreven: zoo menig schrijver heeft dien reeds tot het onderwerp eener opzettelijke studie gekozen: men denke immers - om van buitenlandsche schrijvers niet te spreken - slechts aan mannen als H. van Alphen, Ens, Lelong, 's Gravesande, Vinke, Schotel: wat nieuws zoude er dan nog te zeggen vallen over dat leerboekje? We weten immers sedert lang wie

{==386==} {>>pagina-aanduiding<<}
de vervaardigers waren, wanneer de eerste uitgave verscheen, wie de eerste Hollandsche vertaling bezorgde en onderscheidene andere wetenswaardige bijzonderheden?
Prof. D. zal de eerste zijn, naar ik geloof, om toe te stemmen, dat reeds vele belangrijke aanteekeningen over den H.C. geboekt waren; - de zorgvuldige studie door hem van die geschriften gemaakt, zijn ons hier borg voor; - maar hij heeft tevens regt om de laatste te zijn, die zoude beweren, dat er weinig nieuws meer over zijn onderwerp te vinden was, zelfs na de voortreffelijke in 1864 verschenen monographie van den heer A. Wolters te Bonn. Had prof. D. zich bepaald tot het in beknopten vorm bijeenbrengen van al hetgeen vroeg of laat over den H.C. geschreven is; hij zoude dan reeds o.i. een niet onvruchtbaar werk verrigt hebben; maar hij deed oneindig veel meer: hij is op nieuw opgeklommen tot de bronnen, en heeft het daaraan door anderen ontleende gezuiverd van de gaandeweg ingeslopen onjuistheden en dwalingen, door den een' van den ander afgeschreven. Hij was daartoe meer dan iemand in de gelegenheid, daar hij, door de omstandigheden begunstigd, over meer bronnen kon beschikken, dan nog aan eenigen schrijver over dat onderwerp ten dienste hebben gestaan. Eene beknopte opgave van de resultaten, waartoe prof. D's onderzoekingen geleid hebben, moge ten bewijze strekken voor de loffelijke wijze, waarop hij zich van zijne taak gekweten heeft.
a. Aangaande de oorspronkelijke uitgave van den H.C. bestond groote twijfel, en daar niemand er ooit een exemplaar van onder oogen had gehad, ontstonden er dwalingen aangaande den juisten inhoud. De heer Wolters was de eerste, die het geluk had er een magtig te worden - het eenig bekende exemplaar, thans in de Utrechtsche Bibliotheek - en licht dienaangaande verspreid heeft; zijne resultaten worden ons door prof. D. medegedeeld. Hierbij valt vooral op te merken, dat het thans voor goed is uitgemaakt, dat de 80ste Vraag naar het onderscheid tusschen het Avondmaal des Heeren en de Paapsche Mis, met het Antwoord er op, oorspronkelijk niet in den H.C. gevonden werd, waar zij trouwens niet regt op hare plaats is, en dat de besluiten van het Concilie van Trente waarschijnlijk aanleiding hebben gegeven tot de opname van dit zoo anti-roomsche gedeelte. Aangaande den juisten dag waarop de oorspronkelijke uitgave verscheen, blijft eenige onzekerheid bestaan, maar Wolters

{==387==} {>>pagina-aanduiding<<}
heeft aangetoond, dat het beweren, als zoude het 19 Januarij 1563 zijn, alleen gegrond is op de onder de voorrede geplaatste dagteekening, terwijl het uit andere omstandigheden waarschijnlijk wordt, dat ze in de tweede helft van Februarij het licht zag.
b. In de 2de uitgave nu, ook te Heidelberg in 1563 en waarschijnlijk slechts weinig weken na de 1ste verschenen, werd Vraag 80 opgenomen, doch zóó, dat het schijnen moest, als ware deze bij ongeluk in de 1ste weggevallen. Het is niet, zooals men wel eens beweerd heeft, de 1ste druk met eenige tusschengevoegde bladzijden, maar eene geheel nieuwe uitgave.
c. Spoedig daarop verscheen de derde Heidelbergsche uitgave, welke merkwaardig is wegens de moeite, die men zich gegeven heeft om deze voor de tweede, dat is voor de eerste volledige, te doen doorgaan. Dat er bij de schrijvers over den H.C. onjuistheden dienaangaande worden aangetroffen, is niet te verwonderen, daar van de 2de uitgave, voor zoover bekend is, slechts 2 exemplaren te vinden zijn. En zelfs deze beide exemplaren schijnen niet geheel overeen te komen, zoodat Wolters beweert dat in deze uitgave de eerste 80 bladzijden op nieuw gezet zijn, terwijl prof. D. opgeeft, dat het geheel en al een nieuwe druk is.
d. Voor de vierde maal werd de H.C. uitgegeven in de nog in het zelfde jaar (1563) verschenen kerkorde van Frederik III van de Paltz. Prof. D. toont aan dat deze, evenals de meeste latere uitgaven van den H.C., met de derde uitgave overeenkomt. Dat van deze kerkorde eene Latijnsche vertaling zoude bestaan, zooals door Voetius beweerd is, is volgens den schrijver aan regtmatigen twijfel onderworpen.
e. Waar prof. D. over de eerste Duitsche uitgaven spreekt, volgt hij grootendeels Wolters; waar het echter de vertalingen geldt, geeft hij bijna uitsluitend resultaten van eigen onderzoek, waaronder vele tot dusverre door niemand medegedeelde bijzonderheden voorkomen.
De eerste vertaling van den H.C. was, zoo heeft men steeds gezegd, de Latijnsche; dat de juistheid van dit beweren niet boven allen twijfel verheven is, heeft prof. D. aangetoond, waar hij over de eerste (onder g vermelde) Hollandsche vertaling spreekt. Om de door hem aangenomen volgorde te bewaren, spreken wij ook eerst over de Latijnsche.
Dat prof. D. ook in dezen bevoegder regter is, dan zijne voorgangers, tot het beslissen van hetgeen duister of twijfelachtig

{==388==} {>>pagina-aanduiding<<}
was, zal gereedelijk moeten worden toegestemd, als men bedenkt, dat anderen over die vertaling schreven zonder er ooit een exemplaar van in handen gehad te hebben - ook Wolters zocht er in 1848 nog te vergeefs naar - terwijl prof. D. zijne berigten konde putten uit twee exemplaren, waarvan het eene op de Utrechtsche, het andere op de Bremer Bibliotheek te vinden is; zijne ontdekking heeft doen constateren dat bij die vertaling de 3de duitsché uitgave gevolgd is, dat deze vertaling later meermalen, en het eerst, hoewel met eenige wijziging, in 1566 te Heidelberg herdrukt is, en dat er geen grond bestaat voor de algemeen aangenomen meening, dat nog in Januarij 1563 die vertaling door Lagus en Pithopoens is vervaardigd.
f. Een hoogst belangrijk feit was de overzetting in het nedersaxisch, waardoor de H.C. voor een veel grooter publiek bruikbaar erd gemaakt, dan te voren het geval was. Prof. D. geeft den titel op met eene uitvoerige beschrijving van eene zoodanige vertaling naar de 3de uitgave, en toont aan, dat deze niet onwaarschijnlijk door Lagus bezorgd werd. Over deze vertaling, aan de verspreiding zoo bevorderlijk, zwijgen de schrijvers der laatste honderd jaren geheel, terwijl de vroegere er zeer onvolledige berigten van geven. Behalve deze vertaling is prof. D. nog zoo gelukkig geweest eene tweede nedersaxische overzetting van 1616 te ontdekken, welker bewerker met die van 1563 geheel onbekend schijnt te zijn geweest. Van die uitgave van 1616 heeft nog geen schrijver gewag gemaakt.
g. Niet minder belangrijk zijn de aanteekeningen omtrent de Hollandsche vertalingen van den H.C. In 1563 - zoo schreef de eene schrijver den anderen na - verscheen te Heidelberg de eerste Hollandsche vertaling door Petrus Dathenus vervaardigd naar de Hoogduitsche copie. Prof. D. stelt hiervoor het volgende in de plaats. Zoolang het beweren eener te Heidelberg uitgegeven Hollandsche vertaling van 1563 niet met beter bewijzen gestaafd zal zijn geworden, dan tot dusverre geschied is, valt aan het bestaan er van met grond te twijfelen. Door hetgeen hij zelf gezien heeft is het echter bewezen, dat er drie Hollandsche uitgaven bestaan, waarvan de 1ste te Embden in 1563 verscheen en eene vertaling was van de 2de Hoogduitsche; dat hiervan Dathenus de bewerker zoude zijn, is - dit bewijst prof. D. voldingend - uiterst onwaarschijnlijk.
De 2de vertaling was die, welke in 1566 door Dathenus werd

{==389==} {>>pagina-aanduiding<<}
uitgegeven achter zijne psalmberijming. Van de vertaling van 1563 wordt daarin met geen woord gerept, terwijl ook deze zich getrouwer aan den oorspronkelijken tekst hield dan die van Dathenus. De thans nog gebruikt wordende H.C. is, zooals men weet, niet een herdruk van de Embdensche uitgave, maar van laatstgenoemde.
Behalve de twee genoemde overzettingen nu bestaat er - het is door prof. D. het eerst ontdekt en met groote naauwgezetheid onderzocht - eene derde Hollandsche vertaling, waarin deels de Embdensche, deels de Datheniaansche gevolgd is, en van deze vertaling bestaan weder twee drukken, de eene in 1566 te Embden, de andere in 1567 te Deventer verschenen.
h. Ook van de Paltzische kerkorde heeft prof. D. eene tot dusverre onbekende Hollandsche vertaling van 1566 (zonder drukplaats) ontdekt, die zulk eene allermerkwaardigste overeenkomst heeft met den Catechismus-tekst der Embdensche (gemengde) uitgave van 1566 en dien der Deventer uitgave, dat men eene naauwe familiebetrekking moet aannemen.

Wij hebben getracht zoo kort mogelijk een denkbeeld te geven van de wetenswaardige bijzonderheden, welke prof. D. aangaande de eerste uitgaven en vertalingen van den H.C. ontdekt heeft, en daardoor o.i. overvloedig aangetoond, dat de schrijver elken twijfel of er nog iets nieuws op dat gebied zoude te leveren zijn, geheel heeft weggenomen. Indien wij hier nog bijvoegen, dat al de opgegeven ontdekkingen op naauwgezette en kritische onderzoekingen steunen, dat het werk besloten wordt met een hoofdstuk, hetwelk ten titel voert: De H.C. voor het eerst in de handen der kritiek en in het vuur der bestrijding, en dat de fac-similes van titel, tekst en laatste bladzijde der uiterst zeldzame werkjes, die de S. besprak, en er niet weinig toe bijbrengen, om de waarde van het werk te verhoogen en het in de belangstelling van den lezer te doen winnen, - dan meenen wij met regt te mogen besluiten, dat prof. D. door de uitgave er van eene hoogst belangrijke bijdrage heeft geleverd tot de geschiedenis van den H.C. Ons. onthoudende van kleine aanmerkingen op den vorm, die wij geneigd zouden zijn hier en daar te maken, eindigen wij met een' hartelijken gelukwensch aan den schrijver wegens den volbragten arbeid, dien wij hopen, dat nog te eeniger tijd ten gevolge van nieuwe ontdekkingen voortgezet moge worden.

{==390==} {>>pagina-aanduiding<<}

II. De ‘Notices’ van dr. L. mogen om twee redenen vooral verdienstelijk genoemd worden.
1. Als bijdrage tot eene goede catalogisering der Deventer bibliotheek. Van hoeveel belang een zorgvuldig bewerkte catalogus is, en welke schroomelijke gevolgen het gemis er van hebben kan, wordt nergens beter bewezen, dan op bl. 51 en 52 van het zoo even besproken werk van prof. Doedes. De zoo zeldzame Latijnsche vertaling van den H.C. van 1563 was, zoo lezen we daar, gedurende 250 jaren op de Utrechtsche bibliotheek aanwezig, zonder - dank zij de achtelooze catalogisering - door iemand opgemerkt te worden, terwijl zij, eindelijk in den Catalogus opgenomen, er prijkt met het jaartal 1543! Verwondert men zich nog, dat iemand, die niet alles doorkruipt en doorsnuffelt, in zoodanigen catalogus niet vindt wat hij zoekt? vraagt prof. D. met volle regt.
In zulk een' barbaarschen toestand verkeert, gelukkig! de Deventer Bibliotheek niet meer; ten minste, waar men in Utrecht sedert dertig jaren ongeveer smacht naar het tot stand komen van een' systematischen catalogus, daar mogen wij hier ter stede ons in 't bezit van een zoodanigen verheugen. Dat bovendien een werk als dat van dr. L. eene belangrijke stap is, om dien arbeid der volmaaktheid nog meer nabij te brengen, behoeft, naar wij vertrouwen, wel geen betoog.
2. Van niet minder belang zijn de ‘Notices’ voor den beoefenaar van de vroegste geschiedenis der boekdrukkunst in het algemeen en vooral in ons vaderland. Een groot aantal incunabelen toch, die in de bekende werken van Panzer, Hain, Holtrop, Graesse, enz. te vergeefs gezocht worden, zijn hier met groote naauwkeurigheid beschreven: men zie, om slechts enkele voorbeelden te noemen, No. 2, 189, 190, 327, 467, enz. en vooral No. 200 en 201, twee boekjes gedrukt bij Wesselus Zuselerus, een drukker te Deventer, die tot dusverre aan de bibliographen ten eenemale onbekend was gebleven. Het grootste gedeelte der 480 in de ‘Notices’ beschreven werken is natuurlijk reeds vroeger opgenomen in de verzamelingen van incunabelen door bovengenoemde schrijvers: bij dezen bepaalde dr. L. zich tot eene aanhaling der plaats, waar zij beschreven waren, doch steeds met bijvoeging van den graad van zeldzaamheid, welke naar het oordeel dier schrijvers ieder No. kenmerkt.
Moge dr. L. voldoening smaken over zijnen zooveel kunde en

{==391==} {>>pagina-aanduiding<<}
zoo oneindig veel vlijt en geduld vorderenden arbeid, in eene juiste waardering er van door hen, die zich met hetzelfde onderwerp hebben bezig gehouden en als zoodanig bevoegde beoordeelaars mogen heeten. Naar ik meen is die wensch reeds ten deele vervuld geworden.
Deventer, Mei 1867.
Mr. J.I. van Doorninck.
DE KOMEDIE VAN DANTE ALIGHIERI. In dichtmaat overgebracht door Dr. J.C. Hacke van Mynden. 1ste deel, de Hel. Haarlem, A.C. Kruseman, 1867. Niet in den handel.
Wanneer ook een werk als het bovengenoemde, alleen als present-exemplaren gedrukt, geen onderwerp van eene recensie kan uitmaken, is het toch een te merkwaardig verschijnsel om het met stilzwijgen te laten voorbijgaan. De hooge waarde van Dante als denker en dichter is altijd erkend, en heeft in de laatste jaren door het in Italië gevierde eeuwfeest zijner geboorte een nieuwen luister gekregen. En toch veroorzaakte niet alleen de mindere bekendheid der Italiaansche taal, maar ook de groote en eigenaardige moeijelijkheid van het lezen van een dichtstuk, 't welk eene veeljarige gezette studie vereischt om begrepen en genoten te worden, dat iedereen wel gereed was om aan Dante eene hooge plaats onder de dichters toe te kennen, maar dat slechts zeer weinigen anders dan op gezag daarover konden spreken. Daar toch ten Kate zijne vertaling niet heeft voltooid, en slechts de eerste boeken toegankelijk heeft gemaakt, misten wij tot nog toe eene Nederlandsche vertolking, die bij de noodige getrouwheid zich aangenaam liet lezen. Met vreugde begroeten wij dan ook deze verrijking van onze letterkunde. Wisten al sommigen, dat de heer H.v.M. sedert vele jaren Dante tot het voorwerp zijner ijverige beoefening had gekozen, en zich onafgebroken met eene vertaling bezig hield, er mocht inderdaad wel twijfel bestaan of zulk eene veelomvattende taak ooit zou afgewerkt worden. De moeijelijkheid daarvan toch, op zich zelve genoegzaam om dien twijfel te voeden, werd zeer vergroot door de wijze, waarop bij zijne plichten heeft opgevat. Afwijkende van andere vertalers, stelde hij zich namelijk ten doel, den dichter zoo getrouw mogelijk regel voor regel te volgen, en wel in dezelfde elfsylbige maat, met driemaal voorkomende slepende rijmklanken (terzine). Te recht meende hij ‘èn den geest, èn den nauw daarmede verwanten vorm van het dichtstuk’ te moeten bewaren.

{==392==} {>>pagina-aanduiding<<}
Zijne nauwkeurigheid gaat daarin zóóver, dat hij zelfs de versitronchi, de tiensylbige regels met staand rijm, waar die bij Dante voorkomen; behouden heeft, omdat ze door den dichter niet zonder bepaalde redenen zijn gebruikt. Wanneer dit niet is geschied bij de versi sdruccioli, de twaalfsylbige regels, die eene enkele maal in het Italiaansch gevonden worden, zal de reden wel te zoeken zijn in de volstrekte onmogelijkheid om drie rijmwoorden met twee korte eindsyllaben te vinden, zonder inbreuk te maken op den zin, die natuurlijk boven alles moest gelden. Dat zulk eene vertaling, bij de grondigste kennis van de taal in de eerste plaats, en vervolgens van Dante in zijne persoonlijkheid en in zijne werken, nog een geheel eigenaardig talent vereischte, laat zich licht begrijpen. De wijze nu, waarop de heer H.v.M. zich van zijne taak gekweten heeft, is zoodanig, dat wij niet alleen iedereen, die daartoe in de gelegenheid is, aanraden om met dit dichtstuk nadere kennis te maken, verzekerd dat zijne verwachting overtroffen zal worden; maar dat wij ook gerust den zoo verdienstelijken uitgever, den heer Kruseman, kunnen opwekken tot het geven van eene uitgave voor het publiek, in minder weelderigen vorm, en daardoor voor de belangstellenden toegankelijk. Het werk toch, zoo als het daar ligt, is een prachtstuk van typographie, dat gerust met de beste buitenlandsche prachtuitgaven mag vergeleken worden; en dat niet alleen voor den letterdruk, maar ook voor het afdrukken der platen: zelfs indien het in den handel verkrijgbaar was, zou de prijs wel de meeste beoefenaars der letterkunde moeten afschrikken.
Dat de platen uit het bekende werk van Gustave Doré zijn uitgekozen en overgenomen, is licht te begrijpen: het was te veel van onze kunstenaars gevergd, dat zij zich aan eenen wedstrijd met den genialen Franschman zouden wagen. Dat overigens de heer H.v.M., zoo als het een lid van den raad van bestuur der koninklijke akademie van beeldende kunsten past, de Nederlandsche kunstenaars niet voorbijziet of gering schat, blijkt uit de uitnoodiging in zijne voorrede, die wij hier overschrijven om ze meer algemeen bekend te maken, en het daarin uitgesproken doel te bevorderen: ‘voor dit gedeelte kon ik van de schoone platen van Doré gebruik maken; voor de beide volgende deelen hebben verschillende kunstenaars onder mijne vrienden mij reeds hunne hulp toegezegd; zeker ben ik daardoor, dat die deelen, door de platen, in belangrijkheid zullen winnen.

{==393==} {>>pagina-aanduiding<<}
Het zon mij zeer aangenaam zijn, zoo deze woorden aanleiding konden geven, dat meerdere kunstenaars uitgelokt werden om mij hunne talenten tot het illustreeren van dit werk aan te bieden.’ Wij hopen voor de eer onzer kunst, dat meer dan één begaafd teekenaar zich door een edelen naijver zal geprikkeld voelen om het zijne bij te dragen tot verrijking der volgende deelen, het Vagevuur en het Paradijs. Moge de voltooiing daarvan zich niet te lang laten wachten! Wij vereenigen ons met den wensch van ten Kate in zijn sonnet aan den vertaler: ‘Exeelsior!’
De zeer lezenswaardige voorrede geeft de noodige inlichtingen aangaande het plan der vertaling, den persoon van Dante en den geest van zijn werk: de bijgevoegde aanteekeningen munten uit door spaarzaamheid, terwijl ze evenwel al het noodige aanbieden tot recht begrip van hetgeen, zonder dit hulpmiddel, voor de meeste lezers duister en onverstaanbaar zou zijn: ze geven bewijzen van degelijke studie, zonder zucht om daarmede te schitteren.
DE St. PAULUS ROTS, door Dr. B. Ter Haar, vijfde druk. Guldens-editie. Arnhem, D.A. Thieme, 1865.



GEDICHTEN van Bernhard ter Haar. Derde verzameling. Arnhem, D.A. Thieme, 1866.



In één bandje. GEDICHTEN door G.H.J. Elliot Boswel, 2de druk. 's Gravenhage, M.J. Visser, 1866.
Dat in de Guldens-editie ook aan de voortbrengselen onzer poëzie een plaats is vergund, wordt gewis door ieder toegejuicht, die belang stelt in de aesthetische ontwikkeling van ons volk. - Is het een gelukkig teeken van onzen tijd dat de uitkomsten van wetenschappelijk onderzoek in steeds ruimer kring verspreid worden, te betreuren is het, dat de werken onzer dichters voor velen nog ontoegankelijk zijn. Wat toch kan heilzamer zijn voor de kinderen dezer eeuw, dan de opwekking en veredeling van den schoonheidszin; - wat weldadiger, dan de ontwikkeling van 't gevoel voor 't oneindige, goddelijke leven, dat ons uit elk kunstgewrocht tegenstraalt! Ontkennen wij het niet, dat door de realistische richting onzer dagen het evenwicht wordt verbroken en de harmonie verstoord, zonder welke het leven zijn hooge beteekenis verliest. - Ontkennen wij het niet, dat de drift, waarmeê de groote menigte haakt naar ont-
{==394==} {>>pagina-aanduiding<<}
spanning en verademing van het alledaagsche leven, niet is de openbaring van een aesthetischen zin, maar veeleer van 't hunkeren naar 't geen de zinnen streelt, den hartstocht prikkelt, den goeden smaak beleedigt. - Zal er in dien toestand verandering komen, dan moet echt kunstgenot niet langer een voorrecht zijn, dat alleen door de hoogere standen kan worden gesmaakt. - Wijken de nevelen der onkunde alleen voor het licht der kennis, - de wansmaak kan alleen bezworen worden door de aanschouwing van 't geen waarlijk schoon is. Daarom wenschte ik, dat in ons vaderland, waar de voortbrengselen der kunst, in 't algemeen, voor zoo velen een verborgenheid blijven, de schoonste werken onzer dichters zich een weg konden banen tot allen, aan wier intellectueele ontwikkeling thans zoo krachtig wordt gearbeid. - Ik zou mij verheugen, om slechts één voorbeeld te noemen, zoo de gedichten van de Genestet, die nu nog voor een bloemlezing gesloten blijven, voor een geringen prijs te verkrijgen waren; en grooter aanwinst zou ik 't rekenen voor
de Guldens-editie, zoo in plaats van de St. Paulus Rots een uitgelezen verzameling van Ter Haars overige gedichten in haar nummers verschenen was. - Heb ik hiermede over het eerstgenoemde gedicht een minder gunstig oordeel uitgesproken, ik wensch mijne meening omtrent de waarde van deze eersteling der Guldens-editie niet te verzwijgen. - Onze letterkunde bezit een menigte gedichten, van grooter omvang, die van meesterschap over de taal en poëtische bezieling getuigen, doch waarin juist datgene wordt gemist, waardoor ze beantwoorden aan de hoogste eischen der kunst en met onvergankelijkheid worden gestempeld. Tot die gedichten behoort de St. Paulus Rots, die, hoe uitbundig ook eenmaal toegejuicht, reeds bij haar geboorte bestemd was om voor de kunst reddeloos verloren te gaan. - In de voorrede toch, die ook nu nog onveranderd in de jongste uitgaaf wordt aangetroffen, lezen wij: ‘zoo iets mij de hope inboezemt, dat dit dichtstuk door het beschaafd publiek niet geheel ongunstig zal ontvangen en beoordeeld worden, het is veel minder de poëtische waarde 1), welke ik daaraan waag toe te kennen, dan de bewustheid, dat ik door de keuze van dit onderwerp een greep midden uit onzen tijd en ons eigenaardig volksleven heb gedaan; dat ik deelneming en belangstelling voor den

{==395==} {>>pagina-aanduiding<<}
zeemansstand vragende en opwekkende, eene snaar heb aangeroerd, die zelden of nooit in ons vaderland weigert geluid te geven; eindelijk dat ik mijner roeping als Evangelie-dienaar indachtig, ook in dit gedicht dien godsdienstigen toon heb aangeslagen, die nog altijd bij het grootste gedeelte onzer landgenooten een gelukkigen weêrklank vindt.’
Ziedaar de hooge roeping der kunst ten eenenmale miskend. - Van de poëtische waarde zijner werken heeft de dichter alles te verwachten. De echte kunst versmaadt elk hulpmiddel, dat buiten haar ligt en heeft slechts aan haar eigen wetten te gehoorzamen. - Bewijst het werk van den kunstenaar, dat hij niet door de keus, maar door de behandeling van zijn onderwerp een greep heeft gedaan in het eigenaardige leven zijns volks, de dichterlijke waarde zijner zangen zal er des te grooter om zijn; en ruischt door zijn gedicht de levenwekkende adem der poëzie, dan zullen godsdienstige tonen daar als van zelf in weêrklinken. - De ware dichter is van nature godsdienstig. - Ook zijne roeping is het, aan het hart die wijding te geven, waardoor het, aan de zinnelijke wereld als ontrukt, zich tot den Oneindige verheffen kan. Heeft de dichter Ter Haar die roeping uit het oog verloren, of liever als een bijzondere taak van den Evangelie-dienaar beschouwd, zijn gedicht draagt er de onmiskenbare sporen van. - De godsdienstige tonen in de St. Paulus Rots opzettelijk aangeslagen hebben een kerkelijken klank, die 't gemis aan karakterteekening des te meer doet gevoelen. - Het is mijn doel niet dit in bijzonderheden aan te toonen, daar ik verwijzen kan naar de uitnemende kritiek, vroeger door den heer Potgieter in de Gids geplaatst. - Wordt er veel geeischt van wie veel heeft te geven, ik ben overtuigd dat er van de St. Paulus Rots iets geheel anders geworden zon zijn, zoo de begaafde dichter zijn talenten alleen aan de kunst had dienstbaar gemaakt. - Met deze verklaring wensch ik niets af te dingen op die partijen van het dichtstuk, waarin de heer Ter Haar al zijn poëtische gaven heeft uitgestort. - Steeds zal ik dankbaar zijn voor die schoone, ons allen bekende fragmenten, waaruit de adem der natuur ons verkwikkend tegenstroomt. Is het om die frissche teekeningen, dat ik de St. Paulus Rots, in haar nieuwen vorm, nog een goed onthaal
toewensch, ik verheug mij, dat des dichters talent onverzwakt is gebleven, waar, zeventien jaar later, het Afscheid van Téplitz hem de volgende schoone regels ontlokt:

{==396==} {>>pagina-aanduiding<<}


Weest voor 't laatst gegroet, gij bergen, 
die u baadt in rozengloed 
En uw half verlichte toppen 
als een altaar rooken doet! 
Langs de kronkling van uw boorden 
dool ik hier in d'uchtendstond. 
Nooit verzadigd van 't aanschouwen 
sla 'k nog eens mijn blikken rond. 
Zie, hoe 't Ertsgebergte in 't Noorden 
hoog en breed zijn ringmuur bouwt! 
Zie, hoe lennend aan zijn wanden 
't kerkjen in de diepte schouwt. 
Zie, als ge over bosch en velden 
weêr het oog naar 't zuiden slaat 
Hoe als zwaar geharnast ridder 
't burgtslot op die rotspunt staat! 
Hoe Bohemens steilste bergreus 
die van verre ons scheemrend groet, 
Wolken draagt als zwanenveêren 
om zijn donkerblauwen hoed! 
Zie, waar Bilins rotsen grauwen 
hoe de ontzagbre steenkolos 
Midden uit een zee van bergen 
oprijst als een steigrend ros! 
Wat al schaduwen en glansen 
wat al tinten, licht en bruin! 
Zonnevonken, die als stofgoud 
spranklen om der heuvlen kruin! 
Opgehangen veldtapeten, 
lichtgeel graan, gelijst in 't groen! 
Donkre wouden, die in 't ruischen 
zacht hun waaiers golven doen 
Reuzenstammen, die zich slingren 
om der bergen steilsten trans, 
Maar zoo weinig 't hoofd hun drukken 
als het kind zijn bloemenkrans! 
Duizend schoonheên, duizend wondren, 
waar het starend oog hier dwaalt, 
Door den zonnig blauwen koepel 
van Gods hemel overstraald! 


Op de bergen aâm ik vrijer; 
Op de bergen stijgt mijn moed; 
Ruimer wordt mijn blik en blijer 
Op 'tgeen vaak mij treuren doet! 
Frissche stroomen van gedachten, 

{==397==} {>>pagina-aanduiding<<}

Lijdensmoed en levenskrachten 
Drink ik met die berglucht in 
Lichter valt hier 't stil gelooven; 
Alles trekt de ziel naar boven, 
Alles wekt een eêdler zin. 
Heel de schepping wordt me een tempel, 
Maar ik kniel niet op zijn drempel, 
'k Sta hier op zijn hoogste tin! 

Om dit gedicht, waarvan de aanhef door gloed en warmte wordt bezield, schilderachtig is als de door de zon verlichte bergstreek en verfrisschend als de versterkende berglucht, - om dit gedicht, dat ons even als die prachtige natuur, in een betere stemming brengt, mogen we den bundel reeds op prijs stellen, waarin Ter Haar ons onlangs een derde verzameling zijner dichtstukken heeft aangeboden. Dagteekenen sommige dier verzen, gelijk het zoo even genoemde van den laatsten tijd, andere gelijk het voortreffelijk gedicht, dat aan het Afscheid van Téplitz voorafgaat, werden reeds vroeger in jaarboekjes geplaatst. Menigeen herinnert zich gewis uit de Aurora van 1857 de uitnemend schoone strofen, die in den Blik op Parijs van het kerkhof Père la Chaise voorkomen, waar de aangrijpende tegenstelling van den zonneglans der prachtige wereldstad en de sombere profecij, die over de stille graven ruischt, zoo meesterlijk is geschilderd.
Geef ik aan beide gedichten boven de overige, die tot de Reisherinneringen behooren, verreweg de voorkeur, ik ontken niet dat ook hier het beschrijvend talent des dichters zich in enkele partijen schoon heeft geopenbaard.
Intusschen is het mij niet mogelijk een gedetailleerde beschouwing te geven van alle gedichten, die in deze Verzameling voorkomen en zoo uiteenloopend van inhoud, zoo verschillend in dichterlijke waarde zijn. - Treft ons in de meeste dier zangen die zuiverheid van taal, die kuischheid van uitdrukking, die bevalligheid van toon en helderheid van kleur, waardoor zich de poëzie des begaafden dichters dikwerf onderscheidt, ik mag niet verzwijgen, dat ik de verzen, die naar mijn oordeel den bundel ontsieren, gaarne zou hebben gemist. Heeft de dichter zelf iets van hun mindere waarde gevoeld, toen hij schreef: ‘Dierbare herinneringen hebben soms haar invloed bij de keuze doen gelden en mochten sommige dier stukjes zonder schade hebben kunnen achterblijven, ik meen daarvoor - zoo het geheel niet verwerpelijk gekeurd

{==398==} {>>pagina-aanduiding<<}
wordt - een toegevend oordeel te moeten vragen,’ - ik voor mij wenschte, dat de kunst hem boven alles dierbaar geweest ware. - Het is mijn doel niet de zwakke plaatsen te treffen van sommige gedichten, waaruit ons ‘tonen van weemoed en rouw’ tegenklinken, - ik wil de verdenking niet op mij laden, dat ik een genot vind in 't geen den Dichter wellicht bedroeven zou, maar ik vraag met allen ernst of het gedicht: ‘Mijn Winterpels’ eene plaats in dezen bundel verdient. - Tot welke alledaagsche beschouwingen dit onderwerp, ondichterlijk als ieder kleedingstuk, slechts aanleiding geven kon, blijkt uit de volgende koepletten:

Laat de regen plassend kletteren 
Laat de hagel gonzend knetteren! 
Of het storm', wat deert het mij? 
Dichter in mijn pels gekropen, 
Zie ik, zelf door 't vocht bedropen, 
't Water langs de dakpan loopen 
En blijf warm en droog daarbij. 
 
Komt mij thans op 's Heeren wegen 
Soms een naakte stumpert tegen, 
Tandenklapprend van de koû: 
Wee mij, zoo ik niets aan de armen, 
Om zich ook den rug te warmen, 
Licht bewogen tot erbarmen, 
Met dien pels aan, geven zou. 

En zonder dien pels? mag men vragen. Inderdaad geeft deze taal geen hoogen dunk van 't christelijk standpunt door den dichter ingenomen. - Ik keur ze dan ook niet minder af dan het zalvend slot:

't Is als 't hulsel, in dit leven 
Op de reis ons meêgegeven, 
Dat tot stof eens wederkeert. 
Gunne ons dan Gods welbehagen, 
Van dit sterflijk kleed ontslagen, 
't Nieuw, onsterflijk kleed te dragen 
Dat noch mot, noch worm verteert. 

Openhartig gesproken, geloof ik, dat nog menigeen hier te lande dit gedicht ter wille van de laatste, ‘godsdienstige’ regels schoon zal noemen; maar de dichter, die een priester is van den goeden smaak, moet tegen dergelijke meeningen krijg voeren en bedenken, dat de gedachte: onsterfelijkheid van een te diep-
{==399==} {>>pagina-aanduiding<<}
zinnige en mysterieuse beteekenis is, om op deze wijze tot een gemeenplaats te worden verlaagd. - Gelukkig, dat we in de rubriek ‘Velerlei’ niet lang behoeven te bladeren, om een weldadiger indruk te ontvangen van de gaven des dichters, die ons een gansch andere taal doet hooren, als zijn oog zich opent voor die wereld, waar de frissche bronnen der poëzie ontspringen. - Of staat u 't beminnelijk beeld van 't levenslustige kind niet voor oogen, waar ge in 't gedicht getiteld: Kinder-Blijdschap leest:

Wat straalt er vreugde en levenslust 
Van uit die vroolijk lachende oogjes! 
En als men 't sneeuwwit voorhoofd kust, 
Wat fronst gij schalks die wenkbrauwboogjes! 
Wat zijt ge in 't spelen onvermoeid, 
Als 't windeke, dat met de vlokken 
Van uw kastanjebruine lokken, 
Van d'ochtend tot den avond stoeit! 
 
Kind, hoe benijdbaar is uw lot! 
Gij voedt geen kwelling, kent geen zorgen, 
Maar nieuw en frisch is u 't genot, 
Als 't rijzend licht van ied'ren morgen. 
Gij wacht uw toekomst blij te moê; 
Gij droomt alleen van vreugde en zegen, 
En ook de wereld lacbt u tegen 
En ieder knikt u vriendlijk toe. 

Van niet minder talent, van innig gevoel getuigen de schoone verzen in deze zelfde afdeeling door den dichter aan zijn kleinzoon gericht. - Bewijst dit lied, in 1866 vervaardigd, dat Ter Haar de harp nog niet aan de wilgen behoeft te hangen, het herinnert ons zoowel als het zoo even aangehaalde, waar de kracht schuilt van den Zanger, aan wien we de Elegie aan een spelend kind, aan wien we Huibert en Klaartje te danken hebben. - Het is op 't gebied van dat innige, dat echt poëtische leven, dat zoowel bloeien kan in de schamele hut des armen, als binnen de fluweelen wanden der rijk versierde kamer, - het is in den kring van dat oneindig dichterlijke leven, waardoor we ons allen voelen aangetrokken, doch waarvan de fijne schakeeringen, voor velen verborgen, door den kunstenaar worden verlicht, zoodat de werkelijkheid ons in al haar gloed en schoonheid doorzichtig wordt.
Staart ge vol vreugde op dien jongen, zooals hij op groot-
{==400==} {>>pagina-aanduiding<<}
vaders rug klimt of voor zijn schreden heendartelt en kunt ge u zoo geheel verplaatsen in de stemming, die den dichter vragen en beden ontlokt, die ons allen op de lippen zweven, als we denken aan de toekomst onzer lievelingen, wier morgen ‘lachend aanbreekt,’ een traan welt in uw oogen als ge n, eenige jaren terug, verplaatst in den kring, waar des dichters geboortedag wordt gevierd, doch waar zij gemist wordt, die 't leven was van dien kring, de teedere en liefhebbende vrouw, wier beeld door den dichter in zijn ‘Tonen van Weemoed en Rouw’ zoo aandoenlijk schoon is geteekend:

Uw liefde was me een milde bloemenregen, 
Mijn zonnestraal en schaduw op mijn pad; 
En 't werkte wis op mijn gemoed ten zegen, 
Dat ik een reine, als gij, heb lief gehad! 
Zachtmoedige! wie moest u niet beminnen? 
Gij needrige! wat dacht ge u zelve kleen! 
Maar mocht uw gade een enklen lauwer winnen, 
Dit was een zon, die u het hoofd omscheen. 
 
Gelijk een bloem, vóór 't sluiten van haar kelken, 
In de avondlucht haar zoetsten walm ontbindt, 
Zoo hebt ge ons, toen gij neigdet tot verwelken, 
Zoo 't mooglijk waar, nog teederder bemind. 
Als de ambervaas, die, barstend, al haar geuren 
In 't rond verspreidt, als de urn verbroken wordt, 
Hebt ge over ons, die uw gemis betreuren, 
Uw liefde van uw doodsbed uitgestort. 

Verwondert het u, dat er diepe droefheid is in het hart van den dichter, als de dag is aangebroken, waarvan het heet in ‘Weleer en Thans:’

Reeds staat de stoel, die in het Boekvertrek zal pronken, 
De hooggevulde stoel, mij door haar hand geschonken, 
Van gloeiend purper overkleed, 
Met waaiers groen omstrikt bij d'uchtenddisch geschoven, 
De wacht is uitgezet, of vader komt van boven, 
En houdt het sein gereed. 
 
Daar kraakt mijn tred. Ik hoor mijn kroost van blijdschap gieren; 
't Sneeuwt lovers voor mijn voet, en krans en vendels zwieren 
Me om 't hoofd; doch stilte volgt weldra; 
Mijn kindren één voor één gaan God in 't feestlied danken; 
Ik drink van 't kreupelrijm de tooverzoete klanken, 
Zij spreekt ze fluist'rend na. 

{==401==} {>>pagina-aanduiding<<}

Nu komt mijn drietal blij en juublend aangesprongen; 
't Heeft saâm zich op mijn knie en aan mijn hart gedrongen; 
Ik torsch verheugd zóó lief een last; 
Dan sluit ik zwijgend, daar ons beider tranen leken, 
Die van verhoord gebed en zielsverrukking spreken, 
Mijn gade in de armen vast. 
 
Doch die dag zou zóó niet meer terugkeeren: 
 
Dit was mijn blij Weleer. Wat is mij 't dorrend Heden? 
De bouwval mijner vreugd! Een Echo van 't verleden 
Maar die met sombre klaagstem zingt; 
Een regenlucht, die, als de zon een lach wil vergen, 
Lacht als een kranke, die den traan niet kan verbergen, 
Die hem uit de oogen springt. 
 
Wat dringt ge u, als voorheen, mijn kindren! om mij henen? 
God gaf voor vreugde rouw. - Ach! laat me in stilte weenen! 
Ontbladerd ligt mijn huw'lijkskrans, 
Zwart als een rouwkleed schijnt mij 't bloeiend kleed der aarde; 
Mijn zomer vluchtte vroeg van uit mijn levensgaarde 
Verwinterd is zij thans. 

Terecht spreekt Ter Haar in zijn aanteekeningen de overtuiging uit, dat het subjectieve van den inhoud hier aan den indruk niet schaden zal. - Waar 't geen de dichter heeft ervaren zoo wordt gedoopt in den gloed der menschelijkheid, waar de uitdrukking van 't geen hem persoonlijk heeft getroffen zoo weêrspiegelt wat er omgaat in de geheimzinnige diepten van elk gevoelig menschenhart, daar behoeft hij niet te twijfelen aan ons aller sympathie.
Vergis ik mij niet, dan zullen deze gedichten, die ons Ter Haars talent van zulk een gelukkige zijde doen kennen, zoowel als alle overige, die ons in den kring verplaatsen van een leven, dat zoo oneindig rijk is aan poëzie, meer belangstelling wekken dan die, welke onder den titel van Stemmen des Tijds aan het einde dezer verzameling worden gevonden. Intusschen ontbreekt het ook hier niet aan die echt dichterlijke schoonheden, waardoor Ter Haars vroegere Tijdzangen zich boven alle andere onderscheiden en ruischen hier andere tonen, dan ons weleer uit het bekende gedicht: Aan een Apostel des Ongeloofs tegenklonken. Een vergelijking tusschen dit lied en de poëtische strofen aan Ernest Renan gericht, overtuigt ons dat de poëzie des anteurs gewonnen heeft aan objectiviteit. Zelfs heeft de dichter beproefd in drie verschillende liederen: Het daagt in het Oosten; Blijf met ons,

{==402==} {>>pagina-aanduiding<<}
want de dag is gedaald, en Stem der Zeloten, - den indruk weêr te geven, die door de beweging van onzen tijd op godsdienstig gebied, ‘naar 't verschillend standpunt der beschouwers’ wordt te weeg gebracht. - Breng ik den zanger mijn hulde voor den poëtischen gloed, die over deze gedichten ligt uitgespreid, ik geloof niet, dat het hem gelukt is de zoo verschillende stemming der partijen zuiver te objectiveeren. - Zijn er velen, die de beweging dezer eeuw met verrukking aanschouwen en in haar het morgenrood begroeten van een nieuwen dag, ze gelooven nog aan de kracht van het beginsel waardoor Hij werd bezield, aan wiens reine en liefdevolle geest de overwinning is verzekerd. - En heeft de dichter uit hun hart gesproken, waar hij zegt:

En zoo maar de waarheid mag helderder blinken, 
Laat sterven, waarvoor thans het doodsuur moet slaan! 
Laat vallen wat waggelt, laat kentren en zinken 
Wat toch is bestemd en gedoemd tot vergaan! - 1) 

ze stemmen niet in met de laatste woorden van een der voorafgaande koepletten:

Wat eeuwen omhuld bleef, met windslen omwonden, 
Het treedt ongesluierd voor de oogen der aard! 
Wat eenwen gezocht werd, het is thans gevonden - 
De sleutel, die 't raadsel der eeuwen verklaart! 

Want wat ook de dichter hier moge bedoelen, - wat ook door sommigen moge worden beweerd, - ze hebben noch in 't causaal-verband, noch in 't determinisme de oplossing van 't levensraadsel gevonden en zeggen het den dichter van Peinzensmoede na:

Het eind der wijsheid 
Blijkt altijd meer; - 
Wij weten weinig, 
Te weinig, Heer! 

Inderdaad, ik geloof niet, dat ‘Het daagt in het Oosten’ de uitdrukking is van 'tgeen door hen wordt gevoeld, wier moderne wereldbeschouwing op zoo menige vraag het antwoord schuldig blijft. - In dit lied geen enkele toon van weemoed, geen enkele toon, die verraadt, wat er schuilt in de bekentenis:

Op des Geestes breede, diepe stroomen 
Drijven, zwerven, zoeken, lijden wij; - 


{==403==} {>>pagina-aanduiding<<}

in dit lied geen plaats voor 't geen er bij 't schrijven dier regels omging in het gemoed van den edelen dichter, wiens geestvolle poëzie aan 't supranaturalisme zulke gevoelige slagen heeft toegebracht.
Staat mij het beeld van den onvergetelijken Leekedichter telkens voor den geest, als ik deze Stemmen des Tijds, die mij niet bevredigen kunnen, doorblader, ik breng ten slotte den heer Ter Haar mijn oprechten dank voor de schoone woorden die hij ‘Op het Kerkhof te Rozendaal’ aan dien beminnelijken en edelen zanger heeft gewijd. - En zoo ik volkomen instem met den wensch door den dichter uitgesproken, ‘dat het ook onder het ontluikend geslacht niet aan jeugdige talenten ontbreke, waardoor ons zoo mogelijk vergoed worde, wat we in den genialen de Genestet verloren hebben,’ het is niet alleen om diens geestige aanvallen op de tegenstanders van den modernen geest, maar bovenal om den reinen eenvoud, den frisschen levenslust, den blijden stervensmoed die ons tegenruischt uit zijn zangen en ons toefluistert, dat er nog iets anders, iets beters, iets hoogers in ons sluimert dan de scherpzinnigste redeneering verklaren kan. - Ja, wat over de poëzie van dien strijder voor natuurlijkheid en waarheid zulk een onbeschrijfelijke bekoorlijkheid uitgiet, wat aan zijn verzen de onsterfelijkheid verzekert, blijve 't ideaal dergenen, van wier talent wij nog veel verwachten te midden van dezen realistischen tijd. - Geen beter wensch weet ik te richten tot den heer Elliot Boswel, wiens fraaie gedichten op nieuw In een Bandje verschenen zijn. - Ik behoef mijn lezers niet te herinneren, hoeveel proeven er in voorkomen van echt dichterlijk talent, hoe de heer Boswel meester blijkt te wezen in dat vroolijke, geestige, schalksche genre, dat ten eenenmale vreemd is aan de meer plechtige poëzie van Ter Haar.
Evenmin zal het, hoop ik, noodig zijn hun de schoone bladzijden te binnen te brengen, waarmeê de eerste uitgaaf dier gedichten door hem werd begroet, wiens stilzwijgen niet genoeg door ons kan worden betreurd 1)! - Wensch ik niets te voegen bij de opmerkingen, die de aanbeveling van dien uitstekenden kritikus vergezellen, ik houd mij voor de toekomst aan de verklaring des dichters: ‘dat het zijn streven zal zijn zich de aanmoediging, die hij ondervond, waardig te maken door strenger

{==404==} {>>pagina-aanduiding<<}
zelf-kritiek, door ruimer en dieper opvatting van het zoo rijke leven.’ - Inderdaad kan den diehter geen schooner eisch worden gesteld, dan die hem 't zwijgen oplegt, waar zijne taal in strijd zou zijn met de wetten van den goeden smaak. - Eerst dan zal ons volk aesthetisch kunnen worden ontwikkeld, als het door echt kunstgenot een afkeer krijgt van alle middelmatigheid; - eerst dan zal men van de kunst iets groots mogen verwachten, als haar tolken steeds hun roeping voor oogen houden en gedachtig zijn aan het woord van Schiller:

Der Menschheit Würde ist in eure Hand gegeben, 
Bewahret sie! 
Sie sinkt mit euch! Mit euch wird sie sich heben! 

Kampen.
C.J. Spat.

II. Godgeleerdheid en Wijsbegeerte.

ORATIO DE SCHOLA ET ECCLESIA, in re Christiana arcte conjunctis nee unquam disjungendis, quam habuit Johannes Jacobus Prins, Theol. Doct. et Prof. Ord. D. 8 Februarii 1867, in academia Lugduno - Batava quum magistratum academieum deponeret. Accedit enarratio eorum, quae academiae Lugduno-Batavae anno 1866-1867 tristia et laeta acciderunt. Lugduni-Batavorum, apud P. Engels. MDCCCLXVII. Forma 8vo. maj. 35 pagg. Constat ƒ 0.50.
Ter aanvaarding van zijn professoraat sprak, voor nu ruim elf jaren, de heer Prins eene redevoering uit, in welke de academische opleiding te beschouwen gegeven werd als de beste voor toekomstige Evangeliedienaars. Dat was een woord, regt op zijn pas in dagen, toen nog versch in het geheugen lag het opperen der meening, dat de leerstoelen der godgeleerdheid aan onze hoogescholen behoorden te worden opgeheven - eene meening, met kracht en klem weêrsproken door den grijzen van Hengel 1). Sedert dien tijd bleef de zaak altijd min of meer levendig, en zij kwam vooral telkenmale op nieuw ter sprake, wanneer er sprake was van reorganisatie van het hooger onderwijs. Het vraagstuk had en heeft verschillende oogpunten van beschouwing. De minste voorstanders vond wel de leer, dat de godgeleerdheid in het algemeen geene wetenschap is en dus - dit volgt

{==405==} {>>pagina-aanduiding<<}
er onmiddellijk uit - ook van eene wetenschappelijke inrichting verbannen behoort te worden. Hoezeer men die leer aan het athenaeum te Deventer, waar nog altijd eene zeer goede gelegenheid bestaat voor de theologiesche propaedeusis, gelukkig niet in praktijk brengt, nogthans werd zij reeds voor eenige jaren door dr. van Vloten, (die nog wel Theol. Doct. en dus volgens hemzelven doctor is in iets dat geene wetenschap is,) uitgesproken. Meer bijval vond een ander oogpunt: dat het met de tegenwoordige verhouding tusschen Kerk en Staat onvereenigbaar is, aan 's Rijks hoogescholen eene faculteit te hebben, bepaald ter opleiding van toekomstige leeraren in één kerkgenootschap, het Hervormde. Het is - zoo redeneert men - de roeping van den Staat niet, er van staatswege aangestelde en bezoldigde ambtenaren op na te houden, opdat voor één enkel der talrijke kerkgenootschappen in den lande jongelingen worden opgeleid tot het leeraarsambt; en het is ook een inbreuk op de rechten en de vrijheid van dat kerkgenootschap, dat het de jonge mannen, die zich bij de Kerk aanmelden ter bekoming eener leeraarplaats, uit de hand van den Staat moet ontvangen, zonder dat die Kerk eenige contrôle kan uitoefenen op de opleiding, welke van staatswege aan de voor de Evangeliedienst in dat kerkgenootschap bestemden gegeven wordt. De synode der Nederlandsche Hervormde Kerk heeft, jaren geleden, langdurige aandacht gewijd aan de regeling van de betrekking der hoogleeraren in de godgeleerdheid aan 's lands academiën tot de Kerk. Het is niet noodig hier te herhalen wat ik elders daaromtrent schreef 1); alleen zij opgemerkt, dat de synode eindigde met de zaak te laten rusten, doch dat er eene, naar 't schijnt weinig bekende ministeriëele dispositie bestaat (21 September
1841, no. 12), strekkende ‘om, wanneer curatoren van eene der hoogescholen eene voordragt tot eene benoeming van eenen hoogleeraar der godgeleerdheid hebben in te zenden, haar aan den minister voor de zaken der Hervormde eeredienst mede te deelen, ten einde daarop de vertrouwelijke consideratiën der synode of synodale commissie in te winnen en die door den minister van binnenlandsche zaken, tegelijk met de voordragt van curatoren, aan den koning te onderwerpen.’ Deze dispositie werd uitgevaardigd kort nadat de synode naar aanleiding van een voorstel, ter tafel

{==406==} {>>pagina-aanduiding<<}
gebracht door haren toenmaligen secretaris, hare aandacht op deze zaak had gevestigd, en onbegrijpelijk is het mij, dat de hooge kerkvergadering niettemin, acht jaren achtereen (1842-1849) consideratiën heeft gegeven en ingewonnen, de zaak verwezen en op nieuw ter hand genomen, zonder, naar 't schijnt althans, van die dispositie eenige notitie te nemen. Of de hooge regering bij de latere benoemingen van godgeleerde professoren ingevolge de aangehaalde dispositie gehandeld hebbe - ik weet het niet, maar zoolang ik geen tegenbewijs heb geloof ik het; en is het zoo, dan zijn er van de 10 professoren der theologie aan onze academiën (4 te Leiden, 3 te Utrecht, 3 te Groningen) slechts 3 (1 te Leiden, 2 te Groningen) meer, die, zonder de kerk althans te raadplegen, benoemd zijn. Ik zeg: ‘zonder de kerk althans te raadplegen’ en durf mij niet sterker uitdrukken, schoon ik zeer betwijfel of de koning de voordracht van curatoren wel in benoeming zou hebben veranderd, indien van de zijde der kerk gewichtige bedenkingen waren ingebracht.
Dit geschrevene strekt alleen om den bestaanden toestand te constateeren; alvorens dien te beoordeelen hebben wij nu de rectorale oratie van prof. Prins in oogenschouw te nemen ‘over het wederzijdsch en onverbrekelijk verband tusschen wetenschap en kerk.’ Dat zij zich zeer naauw aan zijne inaugureele sluit, valt aanstonds in het oog
‘Wetenschap en Kerk’ schreef ik, Schola et Ecclesia Prins. Door het eerste woord - en zuiver latijn schrijvende moest hij het gebruiken - te bezigen, werd hij al aanstonds genoopt tot de opmerking, dat het zijn oogmerk niet was, te treden in eene behandeling der kwestie naar de verhouding tusschen de Kerk en het ‘lagere’ schoolwezen. Prof. Prins laat de gansche zaak van art. 23 der wet op het Lager onderwijs - dat ‘art. 23’ is een veelbesproken eijfer in de Onderwijswet, in de Armenwet, in het Alg. Regl. voor de Ned. Herv. kerk! - rusten met de opmerking, dat hij voor zijn gehoor alleen over het academisch onderwijs te handelen heeft. Hij kon zich dus ontslaan van 'tgeen ik echter hier meen te moeten doen uitkomen: het onderscheid tusschen godsdienstig onderwijs, godsdienst-onderwijs, en onderwijs in de godgeleerdheid. Het laatste behoort, helaas! alleen tot de akademiën en athenaea - althans te Amsterdam begrijpt men het zoo, in oude eenvoudigheid. Ik zeg: ‘helaas!’ Want het is in mijn oog eene groote leemte in de wet op het Middelbaar onderwijs,

{==407==} {>>pagina-aanduiding<<}
dat zij geen onderwijs voorschrijft in hetgeen ik liefst zou noemen: ‘algemeene kennis van godsdienstbegrippen’ - zoo wat hetgeen prof. Rauwenhoff aan de hoogescholen wilde gedoceerd hebben, maar dan natuurlijk gewijzigd naar het standpunt der Middelbare scholen. Godsdienst-onderwijs te geven behoort op de catechisatiën te huis, en godsdienstig behoort alle onderwijs te zijn, ook al wordt het aan Boeddhisten - ik reken hier op de toestemming van mr. van Limburg Brouwer - gegeven. Maar 't zit in onze natie, de theologische tinnegieterij in het groot te drijven, en vandaar ook een boel gehaspel - hinc illae lacrymae! - over theologie en staatswezen.
Nu dan - prof. Prins kon die geheele kwestie met eenen beleefden groet voorbijgaan, en hij deed het ook. Maar nu had hij naauwelijks het eene bordje: ‘hier liggen voetangels en klemmen’ achter zich, of een ander vertoont zich: ‘mij dunkt, ik hoor stemmen opgaan, die beweren dat wetenschap en Kerk zoozeer van elkander verschillen, dat er van betrekking tusschen die beide geen spraak kan zijn. De wetenschap is vrij, de Kerk gebonden aan de eenmaal voorgestelde leerregelen; de wetenschap zoekt de waarheid, de Kerk beroemt zich op haar als een reeds gevonden goed; de wetenschap houdt zich bezig met hetgeen tot de aarde en het maatschappelijke leven behoort, de Kerk spreekt van hemelsche goederen en het leven der eeuwigheid.’ Maar dit moge van de R.C. Kerk gelden, het doet zulks niet van het Protestantisme in ons vaderland; deze geeft aan de wetenschap hare rechten en men moet wel onderscheiden tusschen godsdienst en godgeleerde wetenschap. En zal de laatste den naam van wetenschap kunnen dragen dan moet zij vrij wezen, onafhankelijk ook van de Kerk. ‘Uit haren aard kan zij zonder dat noch leven, noch bloeien, noch heilzaam zijn voor de Kerk. Zij moet vrij wezen of in het geheel niet bestaan, gelijk zeer juist voor bijna twee jaren in eene rectorale oratie is aangetoond door mijnen ambtgenoot, vroeger te Rotterdam, nu te Utrecht.’ Doch deze veelbesproken redevoering van prof. Doedes over het handhaven der vrijheid, zoo van de Kerk als van de wetenschap behoeft hier als door prof. Prins, slechts in het voorbijgaan te worden herinnerd.
Het eigenlijke ligchaam der oratie ontwikkelt twee stellingen: 1o. de Kerk kan de wetenschap niet missen, 2o. ecue ware godgeleerde wetenschap zonder de Kerk niet bestaan. Het eerste heeft weinig betoog noodig bij zoo algemeene toestemming, dat niet alleen

{==408==} {>>pagina-aanduiding<<}
de Doopsgezinden, vroeger en lang gesticht door mannen zonder godgeleerde opleiding, maar ook zelfs de Afgescheidenen hebben leeren inzien, dat zij, die als voorgangers der gemeente optreden, eene wetenschappelijke vorming niet kunnen missen. Juist ter snede herinnert de redenaar, dat de Leidsche hoogeschool aan dit denkbeeld haar bestaan te danken heeft, en met volkomen recht eindigt hij dit gedeelte van zijn betoog met deze woorden: ‘Indien men de godgeleerdheid van onze hoogescholen verwijdert, staat het te vreezen, dat de heilige godsdienst, de moeder en voedster van alle deugd, zelve in minachting gerake en der Kerk, der beschermster van die godsdienst, een onherstelbaar en onoverzienbaar groot nadeel worde toegebracht. De Regering zie toe, voor bijgeloof, of onwetendheid, of zedeloosheid geen wijde deur open te zetten tot schade van den Staat!’
‘Cicero pro domo!’ - pleiter voor uwe eigen zaak - voegt misschien hier de eene of andere splinterkijker den spreker toe. Maar zou men dan buiten eene wetenschap moeten staan, m.a.w. niet of althans niet genoeg met haar bekend wezen, om hare zaak te bepleiten? Of is wellicht van een geneesheer te verwachten, dat hij de stem verheft ter verdediging van het academisch onderwijs in de rechtswetenschap? Maar 't is het lot der theologie, in haar ware wezen en hare heilzame strekking miskend te worden. Dit heeft te onzent zijnen grond in de hierboven reeds gegispte erfsmet (of erfzonde?) der Nederlandsche natie, godsdienst met godgeleerdheid te verwarren en diensvolgens te theologiseeren, ‘aanhoudende tijdig en ontijdig’, om met den apostel Paulus te spreken. Het is nu eenmaal zoo: de Italiaan poëtiseert, de Duitscher idealiseert, de Franschman politiseert de Engelschman realiseert, de Nederlander theologiseert. 't Ligt niet in ons volkskarakter, het theologiseeren aan de theologanten over te laten; de theologie is te onzent publiek jachtveld. Verander dat eens!
Doch ik moet ook het tweede gedeelte der oratie vermelden: ‘eene wetenschap, die op den naam van theologie aanspraak wil maken (schola vere theologica) kan zonder de Kerk niet bestaan. Elke wetenschap moet een doel hebben. ‘Gelijk aan de hoogescholen de rechtswetenschap wordt onderwezen, opdat de Staat pleitbezorgers hebbe en rechters, en de geneeskunde, opdat de kranken hersteld worden, zoo beijvert zich de academische godgeleerdheid, de Kerk te voorzien van leeraren, niet alleen kundig, maar

{==409==} {>>pagina-aanduiding<<}
ook ontwikkeld en bezield met den geest van Christus.’ Het godsdienstig beginsel te ontwikkelen - ziedaar het hoogste einddoel der godgeleerdheid. De godsdienst zelve draagt in den stempel harer goddelijkheid tevens het merk der onvergankelijkheid, maar de godgeleerdheid kan, als menschelijke wetenschap, feilen. De Kerk wachte zich van te kwader ure te grijpen in de nasporingen dier wetenschap - de geschiedenis is daar om er eene waarschuwende stem over te doen hooren. De Nederlandsche Hervormde Kerk heeft de Remonstranten uitgeworpen, Coccejus en Roëll veroordeeld, Bekker afgezet...en zij heeft ten laatste het remonstrantsche beginsel aangenomen en feitelijk de genoemde godgeleerden gerehabiliteerd. Tegen de waarheid is op den duur niets bestand, doch de theologie zij behoedzaam in de middelen, die zij ter verspreiding der waarheid aanwendt. Ook hierom is het noodwendig, dat de theoloog een man van godsdienst zij, en heilzaam is het voor Kerk en wetenschap beide, dat in den regel tot den academischen leerstoel slechts zij geroepen worden, die korter of langer het leeraarambt hebben bekleed. En zou het in onzen veel bewogen tijd kunnen gebeuren dat Kerk en wetenschap van elkander tot beider nadeel gescheiden worden, des te ernstiger klinkt de waarschuwing: ‘wat God vereenigde, worde door den mensch niet gescheiden!’
Of nu, in dit laatste gedeelte, alles wel helpt bewijzen dat de godgeleerde wetenschap groote verplichtingen heeft aan de Kerk, laat ik daar; deze twee opmerkingen: dat de godgeleerdheid in de Kerk een practisch doel heeft, en dat de Kerk priesters voor de wetenschap helpt kweeken, - bewijzen wat zich de redenaar voorstelde, en het overige is in alle gevalle waar en behartigingwaardig. Ik voeg er alleen nog bij, dat het laatste gedeelte der oratie, betrekking hebbende op de plechtigheid van den dag, eene waardige hulde brengt aan de overleden hoogleeraren Schrant, Cock en Verdam.

Het groote gewicht van het onderwijs rechtvaardigt de bijvoeging van nog een paar regels. Overtuigend, als ik wel zie, heeft prof. Prins bewezen, dat er een naauwe band is tusschen de Christelijke, met name de Protestantsche Kerk en de godgeleerde wetenschap. En is die band zoo naauw, dan ware het onzinnige dwaasheid, in een christelijk land aan de christelijke theologie

{==410==} {>>pagina-aanduiding<<}
haar plaats in den tempel der wetenschappen te ontzeggen. De Staat die het deed zou, om nu alleen dit te noemen en van het overige niet te spreken, de grondslagen van haar eigen bestaan ondergraven. Ook hieruit blijkt weder, hoe ongerijmd de stelling is: létat est athée. Die stelling verkondigt eenen openbaren leugen, althans, Gode zij dank! in ons vaderland. Bij, en juist wegens de volkomen godsdienstvrijheid, die in Nederland heerscht, is Nederland een Christelijke, een Protestantsche Staat. Het is een christelijke staat, want onze gansche wetgeving rust op het christelijke beginsel; men neme alleen de wettelijke bepalingen op hetgeen de grondslag is van alle maatschappelijk leven: het huwelijk. Maar Nederland is ook een Protestantsche staat. Voor de belijders van verschillende godsdienstvormen staat er de toegang tot alle ambten en staatsbedieningen open; zoo iets is onvereenigbaar met het R.C. beginsel en in R.C. Staten kan onmogelijk die gelijkheid voor de wet worden toegestaan. Een R.C. Staat vernietigt als zoodanig zich zelv', zoodra er het exclusivisme wordt opgeheven. Maar daarom ook treedt de Nederlandsche Staat niet buiten zijne roeping, als hij de theologische, Protestantsch-theologische wetenschap op zijne hoogescholen laat onderwijzen. Begeerden de R.C. hetzelfde, dan ware het voor 't minst eene verstandige staatkunde, ook academische leerstoelen in te ruimen voor de theologie van het op één na talrijkste kerkgenootschap. Maar de R.C. zouden hun seminariën niet voor eene theologische faculteit aan eene of meer onzer hoogescholen willen verruilen; en willen zij dat niet, dan hebben zij ook geen recht van klagen, dat Protestanten verlangen te bezitten wat hun toekomt. Trouwens, het is niet de R.C. Kerk die de theologische faculteiten van onze hoogescholen zou willen verdringen; het is een hol theorisme, dat alles bederft wat het aanraakt en voor de respublica constituta
eischt wat het in de respublica constituenda zon willen opnemen. Ook de kleinere kerkgenootschappen hebben gewis hun rechten; ik heb er echter nooit van gehoord, dat zij ontevreden zijn met hun kweekscholen te Amsterdam. Wel las ik in de levensbeschrijving van des Amorie van der Hoeven, dat die hoogleeraar, wiens geheele leven gewijd was aan de taak om de waarachtige eer van zijn kerkgenootschap op te houden en te verheffen, het volgende: ‘Ook over andere onderwerpen openbaarde hij zijne overtuiging rondborstig; als bij het spreken over de noodzakelijkheid van het behoud der Her-
{==411==} {>>pagina-aanduiding<<}
vormde theologische faculteiten aan de hoogescholen, dat hem aanleiding gaf tot eene mededeeling, die voor de opregte vrijzinnigheid der regering van koning Willem I pleitte. ‘Toen ik,’ zeide hij, ‘te Amsterdam tot hoogleeraar werd beroepen, moest de Regering dit beroep goedkeuren. Bij deze gelegenheid gaf zij het verlangen te kennen tot de volgende vertrouwelijke mededeeling: Het gouvernement zag anomalie in de betrekking van 't Remonstrantsche seminarium en het Luthersche seminarium en de Regering. Het Luthersche stond met de Leidsche hoogeschool in verband. Gelijk regt scheen aan het remonstrantsche toe te komen. Het gouvernement was bereid dit te verleenen. Bij examen tot den graad van kandidaat en doctor zou de Remonstrantsche hoogleeraar zitting kunnen hebben in den senaat. Maar overtuigd van het beneficia non obtruduntur, stond weigering vrij. Ziedaar wel een bewijs, dat het gouvernement stond op het standpunt van zich in sacris niet te mengen. Daarop heb ik eene conferentie met de Leidsche professoren gehad, en betuigd, dat ik, tevreden met het regt der Remonstranten om graden te behalen, geen verlangen gevoelde om mij in het afnemen van examina of het uitdeelen van graden te moeijen, dat ik ook afstand deed van het regt van zitting en medestemming, en liever mijne kweekelingen in mijne
afwezigheid beproefd en geijkt zag. Omtrent het regt ook voor de Remonstranten om graden te behalen, ontving ik volkomen geruststelling, waarvoor ik mij dankbaar heb betoond 1).’ ‘Ik deel dit mede, niet als loyale handeling van de toenmalige regering’ (schoon het zulks ook is), maar als blijk, dat van der Hoeven mede volkomen vrede had met de bestaande wijze van opleiding der toekomstige leeraars in zijn kerkgenootschap. En wat de Hervormden betreft: de bepaling, dat de hoogleeraren der godgeleerdheid aan 's Rijks hoogescholen de bestemming hebben ‘tot vorming der kweekelingen voor den hervormden godsdienst’ (kon. besl. van 2 Aug. 1815, art. 56), getuigt, ook in hare allergebrekkigste redactie, van gebrekkig inzicht in de wetenschap. Eene nieuwe organisatie van het academisch onderwijs zal haar gewis niet overnemen; maar ik kan nog niet inzien, dat het zoo ongerijmd is, de vorming van leeraars voor het talrijkste en aanzienlijkste kerkgenoot-
{==412==} {>>pagina-aanduiding<<}
schap in een land toe te vertrouwen aan wetenschappelijke ambtenaren van den staat, mits - en dit is te onzent het geval - ook aan de behoefte der overige kerkgenootschappen naar eisch en wensch worde voldaan. De Kerk zou zich des noods over dwang kunnen beklagen; maar het zou eene dwaze klacht zijn, vooreerst omdat zij gekend wordt in de benoeming der theologische professoren - zie boven; ten tweede omdat de Staat haar niets opdringt, of maar geeft hetgeen zij zelve blijkens haar reglement op het examen ter toelating tot de Evangelie-bediening verlangt; en ten derde, omdat het hooren der theologische lessen aan eene onzer hoogescholen geene conditio sine qua non is tot het erlangen der bevoegdheid om in de Nederlandsche Hervormde Kerk als Evangelie-dienaar op te treden, als
hebbende men bij het bezit der noodige bekwaamheid - en zonder deze kan de Kerk iemand toch niet gebruiken - eenvoudig publiek in de theologie te promoveeren om van alle rekenschap aangaande den loop zijner studiën ontslagen te zijn, gelijk de synode met groote juistheid heeft geantwoord op een klacht-adres van Mr. Is. da Costa; en eindelijk ten vierde, omdat het een toppunt van onzinnigheid ware, er over te klagen, dat men zich voor de opleiding van toekomstige Evangeliedienaars de bestmogelijke gelegenheid geopend ziet.
Ik resumeer: de Nederlandsche Staat, de wetenschap en de Kerk hebben er gelijkelijk belang bij, dat de Protestantsche godgeleerdheid in het academisch onderwijs zij opgenomen; dat dit onderwijs, behoudens de volle vrijheid der wetenschap, de bepaalde strekking hebbe om jongelingen tot de Evangeliedienst in de Hervormde Kerk op te leiden, rust niet enkel op historischen grond, maar ligt ook in den feitelijken toestand van zaken, nog op dit oogenblik en in de toekomst. En het is èn voor de maatschappij, èn voor de wetenschap, èn voor de Kerk hoogst wenschelijk, dat de beide laatstgenoemden elkander broederlijk de hand blijven bieden, de eene niet over de andere heersche, de eene aan de andere niet ondergeschikt zij, maar beide zich vrij naast elkander bewegen.
Nog ééne opmerking. 't Komt mij voor, dat al het haspelen over de verhouding tusschen de Kerk en de wetenschap, of liever tusschen de Kerk en het universiteits-onderwijs in de godgeleerdheid, uitgaat van eene verkeerde onderstelling. Er is een groot verschil tusschen dat onderwijs zooals het vroeger gegeven

{==413==} {>>pagina-aanduiding<<}
werd en zooals het nu gegeven wordt. Vroeger strekte dat onderwijs om eene bepaalde zienswijze te ontwikkelen, aan te bevelen, te verdedigen; tegenwoordig is het meer een opleiden tot eigen, zelfstandig, wetenschappelijk onderzoek. Terwijl de hoogleeraar vroeger trachtte te bewerken, dat zijn leerling de christelijke waarheid evenzoo inzag als hij zelf, biedt hem de tegenwoordige de hand als gids bij en tot eigen inzien in die waarheid. Gewis oefent een door diepte en methode uitmuntend hoogleeraar eenen grooten invloed op de richting zijner leerlingen uit, maar dat is een invloed, welken ook een uitstekend schrijver zou kunnen uitoefenen en werkelijk uitoefent. Men denke slechts aan Schleiermacher. De echte theoloog, die aan eene van onze hoogescholen in waarheid gestudeerd heeft, is niet de jongman, die de dogmatiek van zijnen leermeester van buiten kent, maar die van zijnen leermeester geleerd heeft eene eigene dogmatiek te hebben.
Is het bovenstaande nog iets anders dan beoordeelend verslag van de rectorale oratie van Prof. Prins, ik vraag er naauwelijks verschooning voor uit aanmerking van het belangrijke des onderwerps; daarvoor echter moet ik verschooning vragen, dat ik op zoo weinig bladzijden als mij slechts voor dit opstel konden worden toegestaan, de zaak niet grondiger kon behandelen. Doch - hooger dan als eenige wenken geeft het geschrevene zich niet uit.
H.M.C. van Oosterzee.
VEERTIGJARIGE EVANGELIE-BEDIENING, gevierd te Hoogeveen, den 4den November 1866, door H.R. de Holl, Predikant aldaar. Hoogeveen, C. Pet, 1867. In Post 8vo 25 bl.
Slechts een enkel woord ter aankondiging van deze Feestrede. Schoon zij de kritiek niet zou behoeven te schroomen, zijn zulke gelegenheidspreken geen voorwerpen van eigenlijke recensie. De bestemming der uitgave is dan ook minder voor het groote publiek, dan voor vrienden en bekenden op de tegenwoordige standplaats en in vorige gemeenten. Den opsteller zij geluk gewenscht met het hem te beurt gevallen voorrecht met warme zegenbede over zijnen verderen evangelie-arbeid.

v.O.


{==414==} {>>pagina-aanduiding<<}

Antwoord aan Dr. W. Scheffer.

De aankondiging van het door mij vertaalde Overzicht der wijsbegeerte van Herbart, heeft mij veel genoegen gedaan, dewijl zij de aandacht van het publiek op dit werk vestigt. Met dit al, moet ik een paar punten uit die beoordeeling beantwoorden.
Vooreerst scheen het mij niet noodig vóór dit boek een inleiding te schrijven, want het is op zich zelf duidelijk genoeg, en begint van het gewone standpunt van het beschaafde publiek. Ik althans meende, dat juist dit boek, meer dan een ander, geschikt was voor eene eerste kennismaking met Herbarts stelsel. Is ondertusschen het ontbreken eener inleiding een gebrek, dan dank ik dr. Scheffer, dat hij dit gebrek heeft aangevuld.
Verder moet ik aanmerken, dat ik Spinoza heb vaarwel gezegd, omdat hij, zonder recht, absoluut en oneindig voor hetzelfde houdt. Dit steunt bij hem op de verwarring van éénheid van begrip met éénheid van bestaan, gelijk bij eene opmerkzame lezing van Boek I. prop. V-VIII der Ethica duidelijk wordt. Dat Herbart die twee niet verward heeft, vindt dr. Scheffer eene fout, maar ik eene deugd in zijne logika. Dat hiermede alles anders moest worden is natuurlijk.
Dat Herbart de ziel als eene monade beschouwt, is in mijn oog geene phantasie maar eene hypothese, die noodzakelijk vereischt wordt, wanneer men verklaren wil, hoe vijf zinnen één bewustzijn vormen. Dit is reeds door Plato (Theaetetus cap. XXIX) opgemerkt.
Veel grooter phantasie is in mijn oog de onderstelling, dat alle dingen, zoowel de vaste sterren als de aardwormen, deelen zijn van één wezen. Voor dat men hieruit eene wijsbegeerte afleidt, moest men dit eerst bewijzen. Krause heeft het in zijn opklimmend deel beproefd, maar is er niet in geslaagd. De evidentie van het oneindige absolute, die daaruit volgen moest, werd voor mij niettegenstaande langdurige studie niet evident. Daarom heb ik bem vaarwel gezegd.
Dat Herbart in God gelooft is waar. Dit geloof steunt echter op gronden. Hij vindt zich alleen maar niet gerechtigd, om stellig over de theologie te spreken, dewijl hij daarvoor te weinig gegevens heeft, zooals hij in het door mij vertaalde boek, blz. 278 uitdrukkelijk erkent.
Eindelijk verklaar ik nu niet te weten, wat ik doen zal, wanneer Herbart mij niet meer voldoet. Dit zal ik dan zien.
D. Burger.


{==415==} {>>pagina-aanduiding<<}

III. Wis- en Natuurkunde.

BEGINSELEN DER DIFFERENTIAAL- EN INTEGRAALREKENING. Zoodanig behandeld, dat slechts de kennis der elementaire wiskunde tot het volgen dezer handleiding benoodigd is. Vrij naar het Engelsch van Ritchie, door G.L. Kepper, 1e Luitenant-Ingenieur. Schoonhoven, S.E. van Nooten. 1867. VIII en 160 blz. 8vo (met 32 in den tekst gedrukte figuren). Prijs ƒ 1,25.



BEGINSELEN VAN DE LEER DER PERSPEKTIEF, toegelicht zonder behulp der beschrijvende meetkunde, ten dienste van de scholen voor middelbaar onderwijs door H.J.H. Groneman, Civl. Ingr., leeraar in de Wis- en Natuurkunde aan de R.H.B. School te Groningen. (Met 4 uitslaande platen.) Groningen, J.B. Wol ters. 1867. 15 blz. 8vo. Prijs ƒ 0,50.
De bewerker van het eerste boekje zegt in de Voorrede: ‘Hoe vreemd dit ook moge schijnen, men heeft voor de meeste wiskundige vakken de handleidingen zooveel mogelijk vereenvoudigd, maar juist deze rekening (de Differentiaal- en Integraal-Rekening), die wegens haar veelzijdig nut zoozeer verdient eene plaats onder de Elementaire Wiskunde te beslaan, ligt in zeker opzigt buiten het bereik van hem, die niet eene min of meer geleerde opvoeding mogt erlangen. De eerste beginselen der Differentiaal- en Integraal-rekening kunnen toch zeer goed onder de Elementaire Wiskunde gerangschikt worden.’ Het doel blijkt dus te zijn, eene populaire handleiding te geven. Verre van mij, dat ik zulks zoude afkeuren; integendeel, het is juist een der kenmerken van den vooruitgang der wetenschap, dat zij meer en meer uit de geheimzinnigheid afdaalt, die haar vroeger plagt te omhullen; dat zij zich meer en meer laat populariseeren; en hiermede bedoel ik eene duidelijke, heldere, zuivere, ware voorstelling geven van hetgeen zij is, met voorbijgaan dan van het diepere onderzoek naar de wetenschappelijke gronden, waarop zij rust. Maar zoo ergens is hier duidelijkheid en waarheid bij de eerste beginselen noodig: zijn daarbij eenmaal de begrippen bedorven, dan kan daarop niet wel gebouwd worden.
Uit dit oogpunt mogen nu vooreerst enkele beschouwingen worden nagegaan. Daar ik het boekje van Ritchie niet bezit, en de bewerker verklaart ‘eene te groote oppervlakkigheid zooveel mogelijk daaruit verwijderd te hebben’ is het niet te bepalen, wien de aanmerkingen gelden.
In § 1 wordt over veranderlijke grootheden gesproken, ‘die in waarde toenemen of afnemen, naar zekere verhouding’. In

{==416==} {>>pagina-aanduiding<<}
verband met § 11 is het waarschijnlijk, dat hier de regelmatige (lees gelijkmatige) of veranderlijke (ongelijkmatige) aangroeijing is bedoeld. Daarbij heeft men dan echter niet ‘de verhouding’, dat is het quotiënt van twee of meer waarden, die men vergelijkt, op het oog, maar wel haar verschil.
In § 2 wordt over grenzen gesproken: maar daarbij worden drie begrippen verward. 1o. wanneer de veranderlijke bij a begint en tot b aangroeit, zijn a en b de grenzen: 2o. wanneer bij die aangroeijing eene andere veranderlijke (hier de afhankelijke: het gaat niet aan, dat dit begrip eerst in § 13 wordt ontwikkeld) tot eene zekere waarde c nadert, is c hare grens: 3o. wanneer bij die aangroeijing de afhankelijk veranderlijke eene zekere grootste (of kleinste) waarde g krijgt, is g de grens. Deze drie begrippen nu zijn geheel verschillend: en het is dus niet te verwonderen, dat men tot verkeerde uitkomsten komt. Laat men de loodlijn op de middellijn van een cirkel zich van het eene uiteinde bewegen, zoo heeft zij tot grens de straal, wanneer de loodlijn in het middelpunt aankomt, maar evenzeer is nul de grens, wanneer zij tot het andere uiteinde der middellijn nadert.
In § 6 wordt de ontwikkeling 1 / 1-n = 1 + n + n2 +...gebruikt om aan te toonen dat 1/0 = ∞ is, voor n = 1; maar ongelukkig geldt zij dan niet meer. Om aan te toonen dat 1/∞ = 0 is, gebruikt men de breuk 1 + n / 1 + 1/n voor n = 0, zonder te bedenken dat nu het bewijs alleen voor dezen vorm geldt; terwijl het rechtstreeks uit het vorige te putten ware, wanneer slechts het ware begrip van grens goed wordt vastgehouden; of wanneer men bedenkt, dat de waarde der genoemde breuk juist de n zelve is.
§ 7. Bij eene breuk laat men den noemer tot den teller naderen, en verkrijgt dan a0 = 1, dat reeds in de stelkunde te huis behoort (het woordje ‘want’ worde hier vervangen door ‘dus’: het volgende toch is geen oorzaak, maar gevolg): en hieruit leidt men af ‘elke grootheid, tot die magt nul verheven, is gelijk aan de eenheid’. Hier had behooren te staan ‘standvastige grootheid’, want ∞0 en 00 kunnen andere, zeer verschillende grenzen hebben.
Tot de onbepaalde grootheden worden voorts, zeker bij vergissing, gerekend 0/∞ en ∞/0, die wel dadelijk 0 en ∞ zijn.
In § 10 wordt gesproken over oneindig groot of oneindig klein, en gezegd, dat zij ‘eindelijk oneindig of niets worden’, of

{==417==} {>>pagina-aanduiding<<}
‘ook wel dat sommige veranderlijke grootheden standvastig worden,’ in tegenspraak met de theorie der grenzen.
In § 59 wordt uiteengezet wat ‘eene differentiaal en een differentiaal-quotiënt is’. Die voorstelling is echter niet juist, daar zij herhaaldelijk met de differentie en het differentie-quotiënt worden verward. Vandaar uitdrukkingen als deze: ‘de differentiaal van de onafhankelijk veranderlijke is,...of ook eenige malen die veranderlijke’. ‘De differentiaal der funetie is evenzeer een deel van de functie: zij kan daaraan gelijk, ja zelfs nog grooter zijn.’ ‘Men ziet dus, dat het differentiaal-quotiënt van eene functie is het getal, dat aanduidt de aangroeijing van de functie, wanneer de aangroeijing van de onafhankelijk veranderlijke 1 is’. ‘De differentialen van grootheden zijn dus werkelijk grootheden van dezelfde soort als de grootheden zelve en kunnen nimmer 0 worden, dan alleen, wanneer de functies, waarvan zij de differentiaal zijn, ophouden veranderlijk te zijn.’
In § 54 wordt van eene bepaalde integraal gezegd: ‘Integreren wij (nxdx) tusschen de grenzen a en b, dan is de bepaalde waarde der integraal binnen (lees: tusschen) die grenzen (½ nx2 - ½ na2) - (½ nx2 - ½ nb2) = ½ nb2 - ½ na2’. Dit moest zijn: (½ nb2 + c) - (½ na2 + c) = ½ nb2 - ½ na2.
In § 108 komt de regel voor: ‘Deel de differentiaal van het gegeven getal door het getal zelf, dan zal het quotiënt de differentiaal van den Neperiaanschen logarithmus van het getal zijn.’
In § 132 wordt ‘de differentiaal vergelijking’ gezocht ‘voor het geval, dat x en y geheel en al onafhankelijk van elkander zijn’, ‘van de vergelijking y2 = ax3, dat is u = ax3 - y2’. M.i. moest daar staan: dat is niet: want nu is u = 0 en kan er dus geen sprake zijn van du, d2 u, enz.
Men ziet uit deze voorbeelden, telkens bij het opslaan nedergeschreven, dat de duidelijkheid en de waarheid dier beschouwingen veel te wenschen overlaten. Om dus zuivere, heldere gronddenkbeelden te doen ontstaan, is dit boekje niet geschikt. Een tweede vraag is: hoe staat het met de toepassing dier grondbegrippen? Hierbij dient in het oog te worden gehouden, dat het oorspronkelijk een engelsch werkje is: die afkomst verraadt het boekje trouwens ook herhaaldelijk.
De eerste afdeeling blz. 1-39, handelt ‘over de eerste beginselen en voornaamste regels tot het differentieren en integreren’ echter alleen, hoezeer zulks niet gezegd wordt, van stelkundige

{==418==} {>>pagina-aanduiding<<}
vormen; daarbij wordt reeds gesproken over ‘vormen, die twee onafhankelijk veranderlijken bevatten’, over ‘het integreren door middel van reeksen’ en ‘over bepaalde integralen.’
De tweede afdeeling blz. 40-71 bevat ‘toepassingen der voorgaande regels en bepalingen tot oplossing van vraagstukken’, o.a. maxima en minima, raaklijnen en normalen, asymptoten, bepaling van lengte en inhoud van kromme lijnen, van oppervlakte en inhoud van oppervlakken. Ook hier worden alleen stelkundige vormen beschouwd.
In de derde afdeeling blz. 72-112 worden verder zeer verschillende onderwerpen behandeld; na een hoofdstuk ‘over de onbepaalde coëfficiënten’ worden hier eerst transcendente funetiën gedifferentieerd en geïntegreerd: dan over hoogere differentialen en integralen, en eindelijk over ontwikkeling van functiën gesproken.
En nu wordt in de vierde afdeeling blz. 113-142 de tweede vervolgd: kromtestralen, ontwindenden en ontwondenen, de logarithmica, de cycloide en cissoide worden achtervolgens behandeld.
Eene verzameling van 189 opgaven strekt tot besluit.
Vele der ontwikkelingen zijn vernuftig en het boekje is op aangename wijze geschreven. Zij dus, voor wie de opgemerkte onzuiverheid, ja onwaarheid, van uitdrukkingen geen gevaar meer oplevert, kunnen hier veel leeren, wanneer zij het niet reeds van elders weten: zij daarentegen, voor wie het eigenlijk bestemd schijnt, zullen zich met veel goeds, ook veel verkeerds toeëigenen, zonder zich bewust te worden van de dwaalbegrippen, die zij hebben opgenomen: het mag hun dus niet onvoorwaardelijk aangeraden worden.

Een geheel ander boekje is dat over de Perspectief: het bevat in acht bladzijden eene korte, maar duidelijke verklaring van tafereel, oogpunt, horizon en vergaar- of verdwijnings-punt: maar van daartoe behoorende regels of verdere eigenschappen is verder geen spraak: en daarop komt het bij de toepassing, bij het teekenen zelf toch eigenlijk aan. Verder wordt in twee bladzijden iets over de perspectief van kromme lijnen gezegd met eene waarschuwing tegen de dikwerf onjuiste wijze, waarop deze geteekend plegen te worden.
Men vindt hier dus alleen eene korte schets van enkele hoofdpunten, en dit is ook 's schrijvers doel. Hij zegt ‘wij schreven dit kleine opstel met, het doel om eene korte handleiding te geven bij het teekenen naar voorwerpen, gelijk zulks bij de

{==419==} {>>pagina-aanduiding<<}
methode van Dupuis gebruikelijk is; en om, voor het vervolg, de leerlingen, die eenigen aanleg voor de teekenkunst bezitten, voor het begaan van fouten te waarschuwen, die menige, anders verdienstelijke teekening zoo dikwijls ontsieren.’ Voor dat doel kan het gerustelijk worden aanbevolen.
H.
EEN SCHAT VAN KENNIS. De hoofdbegrippen der natuurkundige wetenschappen, eenvoudig verklaard en opgehelderd, in verband met hunne toepassing in het dagelijksche leven. Vrij bewerkt naar D.A. Wells' Science popularly explained, en andere bronnen. Door D. van den Bosch, Dr. C. Ekama, Dr. R.S. Tjaden Modderman en Dr. T.C. Winkler. Met 277 houtsneê-figuren. Amsterdam, Gebr. Kraaij, 1867. Prijs ƒ 6,25.
Ik betwist het niet, mijnheer de Redacteur van de Letteroefeningen, dat ge mij eene eervolle taak hebt opgedragen door mij bovengemeld boek ter beoordeeling toe te zenden, maar gij moogt evenmin ontkennen dat zij hoogst moeijelijk is. Om zulk een schat van kennis, als daarin geleverd wordt door vier of vijf mannen, wier namen een goeden klank hebben op het gebied der wetenschap, - om zulk een schat van kennis te beoordeelen, zou men nog grooteren schat van kennis moeten bezitten, dan die vier of vijf te zamen, en ge weet wel, dat zelfs het vierde of vijfde gedeelte van zulk eene aanmatiging mij kwalijk voegen zou. Verbeeld u eens, dat ik afkeurde, wat de geleerde bewerkers met de som hunner talenten hebben goedgekeurd! Wat zou het publiek zeggen? De minderheid krijgt immers altoos ongelijk, - dat is zoo de gewoonte, zelfs in de Tweede Kamer.
Van een eigenlijke beoordeeling - van eene toetsing der duizenden antwoorden op de duizenden vragen - kan dus geene sprake zijn. Wilt gij er echter genoegen in nemen, dat ik dien Schat van Kennis inleide bij het publiek, dat ik er den inhoud en de strekking van mededeel, - dat ik met gepaste bescheidenheid maar tevens met onverbloemde opregtheid vermeld, welken indruk het boek op mij gemaakt heeft, - en er eenige opmerkingen aan toevoeg, die misschien bij een tweeden druk te pas kunnen komen, welnu, dan ben ik tot uwe dienst.
Het origineel is mij onbekend. Ik heb echter voor mij een werk van David A. Wells, A.M. getiteld: The science of common things; a familiar explanation of the first principles of physical science. For schools, families, and young students (New-York 1864), en wanneer de Nederlandsche bewerkers van ‘Een schat van Kennis’

{==420==} {>>pagina-aanduiding<<}
geen anderen titel voor hunne bron (Science popularly explained) hadden opgegeven, zou ik straks vermeld werk van Wells daarvoor gehouden hebben. Wel is het veel minder uitvoerig - wel omvat het niet zoo veel takken der natuurkundige wetenschap, als ons Nederlandsch boek, maar het had er nevens andere bronnen, zoo als op den titel vermeld staat, zeer goed de grondslag van kunnen wezen. Menig antwoord, dat mij niet volkomen helder was, heb ik in mijn Wells nageslagen, en ik vond het er woordelijk in het Engelsch. Ik ben dus tot de onderstelling gekomen, dat Wells zijne Science of common things later heeft uitgebreid en onder den nieuwen titel van Science popularly explained in het licht gegeven. Ik kan derhalve niet bepalen, in hoe verre de Nederlandsche bewerkers zich aan hunne hoofdbron hebben gehouden, - in hoe ver zij 't geen hun daaruit toevloeide, met het kostelijkste, wat andere bronnen opleveren, hebben versneden.
Het werk komt overeen met, en verschilt aanmerkelijk van de bekende natuurkunde van onzen Martinet. Het komt er mede overeen, omdat het even als deze uit vragen en antwoorden bestaat. Is dit eene verdienste, dan heeft het nog veel grootere verdiensten door het verschil. Immers, terwijl de Zutphensche dominé in zijne antwoorden geweldig soept (sit venia verbo!), onderscheiden zich die, welke wij in den Schat van kennis aantreffen, door eene ongemeene beknoptheid. Daarenboven is de Katechismus der natuur van onzen vaderlandschen schrijver, even als de Heidelbergsche, geheel en al verouderd, - en die van de vier of vijf hedendaagsche bewerkers staat flink op de hoogte. Bij voorbeeld de Laurentiaansche vorming en het eozoön canadense als het oudste fossiele dier - zaken die men nog niet eens vindt in de Geologie van dr. Winkler van 1863 - zijn hier geenszins onvermeld gebleven.
Maar....ik zou eerst verslag geven van den inhoud. Het eerste deel handelt in zijne inleiding over Den aardbol; verdeeling; temperatuur; tijd.
Eene eerste afdeeling bevat de wetten en eigenschappen der stof, zoo als: stof, en hoe wij haar leeren kennen, - uitgebreidheid en ondoordringbaarheid, - poreusiteit en digtheid, - kracht, - traagheid der stof; zwaarte en gewigt (inertie, zwaarte, gewigt, maten en gewigten), - soortelijke zwaarte of specifiek gewigt; aantrekking en afstooting der haarbuizen, of capillaire attractie en depressie; vermengende strooming of osmose (soortelijke zwaarte,

{==421==} {>>pagina-aanduiding<<}
capillaire attractie), - wetten en eigenschappen der ligchamen in beweging.
Eene tweede afdeeling bevat de werktuigkunde, namelijk, het voortbrengen en aanwenden van kracht, - werktuigelijke inrigtingen, machinerie en werktuigelijke krachten, - bronnen der kracht, - sterkte van materialen in kunsten en handwerken, of voor bouwkundige doeleinden.
Eene derde afdeeling behelst de Verschijnselen der vloeistoffen, te weten: mechanica der druipbare vloeistoffen in rust en in beweging, of hydrostatiek en hydrodynamiek (waterweegkunde, waterbouwkunde), - kennis der lucht- of gasvormige stoffen (algemeene eigenschappen der lucht- of gasvormige vloeistoffen; pneumatiek, - pompen en barometers).
Eene vierde afdeeling heeft tot titel Leer van het geluid en behandelt de oorzaak en voortplanting van het geluid (stem- of keel(vokaal)- en muziekale geluiden, - terugkaatsing van het geluid).
Eene vijfde afdeeling bespreekt de Warmte, namelijk: aard en verschijnselen der warmte, de zon als hoofdbron van warmte, de aarde en de electriciteit als bronnen van warmte, scheikundige werking als bron van warmte, - mededeeling van warmte (geleiding, - overbrenging, - uitstraling van warmte), - verschijnselen en ontstaan van den dauw, - terugkaatsing, opslorping en overgang van warmte, - uitwerkselen der warmte (uitzetting, vloeibaarwording, dampvorming), - koken en uitdampen, - stoom (het stoomwerktuig), - luchtverversching, - oplossing en kristalvorming.
Eene vijfde afdeeling maakt ons bekend met de Meteorologie. Zij bevat: Den dampkring, winden, wolken, regen, sneeuw, hagel, ijs, luchtverhevelingen, luchtsteenen en verschietende sterren, volksmeeningen over het weder.
Eene zesde behandelt met het opschrift Licht en actinisme: Licht, terugkaatsing, straalbreking en opslorping van licht, kleur, de gezigtswerktuigen, gezigtsbedrog, kunstmatig licht, dubbele straalbreking en polarisatie, actinisme of scheikundige invloed van het licht.
In eene zevende wordt ons de Electriciteit voorgesteld, namelijk: de aard en het voortbrengen van electriciteit (electriseermachines), electriciteit van den dampkring (weêrlicht, bliksem, uitwerkselen van den bliksemafleider, donder).

{==422==} {>>pagina-aanduiding<<}

In eene achtste het Galvanisme, namelijk: De aard en het voortbrengen der galvanische electriciteit, thermo-electriciteit.
En eindelijk in eene negende het Magnetisme, en wel: Natuurlijke magnetische verschijnselen, electro-magnetisme.
In het tweede deel vinden wij:
In de eerste afdeeling: Scheikunde, namelijk: Algemeene beschouwingen, zuurstof, waterstof, water, de stikstof, hare verbindingen en de dampkringslucht, - de koolstof en hare verbindingen, - verbranding, ademhaling, voeding, - phosphorus en zwavel, - chloor, jodium, fluorium, silicium en borium, de metalen (de alkali-metalen, metalen der alkadische aarden, aluminium, de zware metalen).
In de tweede Bewerktuigde scheikunde, namelijk: Algemeene beschouwingen, - stoffen, die in de planten gevonden worden, gisting, rotting, en vertering, - stoffen van dierlijken oorsprong, vetten, oliën en harsen, - welriekende zelfstandigheden en parfumeriën.
In de derde: Overzigt der handwerken, te weten: Algemeene beschouwingen, - de vezelstoffen, - vervaardiging van geweven stoffen, - boekdrukken, graveren en steendrukken.
In de vierde: Landbouw- en landhuishoudkunde, te weten: Algemeene beschouwingen, mest, de groei der planten, kweeking van vruchtboomen, bloemen en onkruid, draineren.
In de vijfde: Geologie, namelijk: De vorm en structuur der aardkorst, - geologische veranderingen, - de stelsels der in lagen gelegene gesteenten, - over de voortgaande ontwikkeling van het dierlijk leven op de oppervlakte der aarde, - over metalen, mijnen, steenen, bronnen, gronden en aarden.
In de zesde: Mineralogie, namelijk: De kenmerken en rangschikking der delfstoffen, kristallographie.
In de zevende: Aardrijkskundige verdeeling van planten en dieren, namelijk: Verspreiding der planten, voeding der planten, aardrijkskundige verdeeling der dieren, - de menschenrassen.
Ziedaar den inhoud - wel geene smakelijke lectuur, wel niet prettig om af te schrijven, maar toch uitnemend geschikt, om elken lezer te overtuigen, dat dit boek op zijne 590 bladzijden inderdaad een schat van kennis aanbiedt. Een uitgebreid register maakt het gebruik gemakkelijk en verheft het niet slechts tot een vraagboek, zoo als op den titel der afleveringen staat, maar tot eene vraagbaak voor oningewijden.

{==423==} {>>pagina-aanduiding<<}

Zoo er nog eenigen twijfel mogelijk ware omtrent de strekking van dit boek, dan zouden wij dien opgelost vinden in de volgende woorden der voorrede: ‘Het is nagenoeg van geheel practischen aard en heeft ten doel een ieder, wien het voorregt eener streng wetenschappelijke opleiding niet mogt ten deel vallen, bekend te maken met de hoofdbegrippen der natuurkundige wetenschappen en in eenvoudigen en bevattelijken stijl verklaring te geven van vele verschijnselen, die zich in het dagelijksche leven voordoen, en dikwijls bij den weetgierige de begeerte opwekken, om de oorzaken te leeren kennen, waaruit zij zijn voortgevloeid.’
Het eenige wat mij in deze mededeeling van de heeren uitgevers - immers dit door niemand onderteekend voorberigt moet ik wel aan hen toekennen - onverklaard en onopgehelderd blijft, is de juiste beteekenis der woorden streng wetenschappelijke opleiding. Ik geloof, met het oog op het boek, dat bepaald gedrukt moet worden op het woord streng, want menig gedeelte van dezen schat zal een verborgen schat blijven voor hen, die van eene wetenschappelijke opvoeding verstoken waren. De ‘oningcwijden’ kunnen dus geen ‘oningewijden in den kring van wetenschappelijke mannen’ zijn, maar wel oningewijden in de natuurkunde. Meer en meer nadert - gelukkig de tijd, waarop men het cene zonder het andere niet denken kan.
Met deze opmerking wil ik eenvoudig te kennen geven, dat het boek rijkelijk hoog is, om aan den titel van het oorspronkelijke Science popularly explained te beantwoorden.
Thans kom ik tot de opmerkingen, die welligt - dat wil zeggen, zoo zij niet ten onregte gemaakt zijn - bij eene tweede uitgave behartigd konden worden.
Vooreerst - om zeer vitterig te beginnen - heb ik wat te zeggen op den titel. Een Schat van Kennis, - hierop heb ik niets tegen, dan dat die beide zelfstandige naamwoorden, naar Hoogduitsche methode, met kapitalen zijn gedrukt. Minder bevalt mij het toevoegsel tot dien eenvoudigen en gepasten titel: De hoofdbegrippen der nat. wet. - en het voorberigt vermeldt immers, dat het boek van bijna geheel practischen aard is, - eenvoudig verklaard en opgehelderd - waartoe die twee gelijkbeteekenende woorden in den behoorlijk langen titel? - in verband met hunne toepassing in het dagelijksch - leven. Ook de groote letter van: Houtsneê-figuren, en het weglaten van Te (Amsterdam) en bij de (gebr. Kraai) is niet volkomen zoo als 't hoort.

{==424==} {>>pagina-aanduiding<<}

Eene tweede opmerking geldt de volgorde der behandelde onderwerpen. Ik weet niet, waarom I. De aardbol; verdeeling; temperatuur; tijd - met den naam van Inleiding is bestempeld. Mijns inziens behoort het bij de eerste afdeeling. Zou de volgorde ook niet geleidelijker wezen, indien op de verschijnselen der vloeistoffen de weêrkunde (meteorologie), en eerst na de planten- en dieren-verspreiding de landbouw gevolgd ware?
Dit alles is evenwel van ondergeschikt belang. Mijne hoofdbedenking is deze: Hebben de bewerkers zich wel altoos met die beknopheid en juistheid uitgedrukt, welke wij billijkerwijze van hen mogen verwachten? Ik ben van meening, dat men in een boek, dat voor het volk bestemd is, zich vooral wachten moet voor alles, wat aanleiding kan geven tot verwarde of onduidelijke denkbeelden. Aan het verhoeden hiervan had in dit boek wel wat meer zorg besteed kunnen worden. Bij voorbeeld, ik neem de eerste vraag:
‘Vr. Welke uitwendige gedaante heeft onze aarde?’
‘Antw. De aarde heeft den vorm van eene spheer of van een bol, die aan twee tegenovergestelde plaatsen eenigzins afgeplat is, even als een gomelastieke bal, die tusschen twee vlakken een weinig is zamengedrukt, zij heeft derhalve twee middellijnen of diameters: de groote, die 12753,968 en de kleine, die 12712,648 mijlen lang is.’
Uit de vraag had, mijns inziens, het woord uitwendige gerust kunnen wegblijven. Het antwoord: ‘Zij heeft derhalve twee middellijnen’ is niet juist; zij heeft een oneindig aantal middellijnen. Maar zij heeft een grootste en een kleinste middellijn. Ook zou ik, welligt wat ouderwetsch, ten antwoord hebben gegeven: ‘Die van een oranje-appel (van een op twee tegenovergestelde plaatsen afgeplatten bol). Zij heeft dus eene grootste middellijn enz.’
De beide volgende vragen hadden gevoegelijk vereenigd kunnen worden in de vraag: ‘Wat zijn de polen of aspunten der aarde?’
De vraag, die hierop volgt, luidt aldus:
‘Vr. Waarom is de as-lijn NZ in de figuur hellend voorgesteld?’ en het antwoord:
‘Antw. Omdat de aarde bij hare dagelijksche omwenteling nog eene jaarlijksche beweging om de zon doet, gedurende welke de aslijn NZ steeds (althans met een zeer gering verschil) in dezelfde hellende rigting blijft. De aarde volbrengt in nagenoeg 365¼ dagen eene omwenteling om de zon.

{==425==} {>>pagina-aanduiding<<}

Op den inhoud van dit antwoord is niets af te dingen. Met den vorm heb ik geen vrede. De hoofdzaak der vraag - hier de hellende stand der aslijn - moet ook in het antwoord op den voorgrond staan. Hier wordt echter eerst van de dagelijksche omwenteling gesproken, die er niets meê te maken heeft, en daarna van de jaarlijksche beweging om de zon, die achter aan moest komen. Daarenboven wordt den ‘oningewijde’ door de woorden ‘dezelfde hellende rigting’ niet duidelijk genoeg ingeprent, dat die as steeds nagenoeg niet alleen denzelfden stand op het vlak der loopbaan maar tevens dezelfde rigting - omstreeks naar de poolster - behoudt. Dat is een kardinaal punt, wanneer hij iets begrijpen zal van de wisseling der jaargetijden. De hierop volgende vraag is deze:
‘Vr. Wat is de Equator, Evenachtslijn of Linie.’
Hierbij maak ik weder de opmerking der ongepaste kapitalen, - voorts zal evennachtslijn wel op laatstvermelde wijze geschreven moeten worden, en eindelijk is het zeer gebruikelijke evenaar vergeten.
Kleinigheden! zullen velen uitroepen. Komaan, ik zal er nog eenige kleinigheden bijvoegen.
Vooreerst acht ik het boek wat sterk Engelsch of liever Amerikaansch gebleven. De vergelijking van de Nederlandsche maten en gewigten met de Engelsche beslaat er nog meer plaats dan de waterbouwkunde. Onder de verkeerde uitdrukkingen teeken ik vooral aan: ‘soortgelijke zwaarte’ in de plaats van ‘soortelijk gewigt.’ Taal-, stijl- en drukfouten, die ik hier en daar gevonden heb, ga ik met stilzwijgen voorbij. En nu kom ik op de aangevoerde gronden tot het volgende resultaat:
De geleerde bewerkers van Well's Science popularly explained hebben met het vertalen en verrijken van dit boek een nuttig werk verrigt. Ik aarzel geen oogenblik, den Schat van Kennis ruimschoots aan te bevelen. Maar het is bij mij tevens boven allen twijfel verheven, dat de talentvolle mannen, die zich de moeite der vertolking hebben getroost, zonder meer inspanning een oorspronkelijk werk hadden kunnen leveren, dat meer bepaald in de behoefte voorzag van het Nederlandsche volk. Moge eene ruime verspreiding van dezen Schat hen daartoe opwekken.
Nog iets over den vorm - dien van vragen en antwoorden. Menigeen zal dien afkeuren, zal dien verouderd en vervelend, ja, zelfs ondoelmatig noemen. Ik geef dit volstrekt niet toe.

{==426==} {>>pagina-aanduiding<<}
Omdat deze of gene methode oud is, behoeven wij haar niet te veroordeelen. Vervelend is zulk een boek ongetwijfeld voor hen, die zich op een aangename wijze eenige oppervlakkige denkbeelden willen verschaffen van de natuurkundige wetenschap, maar voor zoodanigen is dit werk niet bestemd. En tegen het vonnis van ondoelmatigheid protesteer ik ten sterkste. Het is waar, de onkundige, die een overzigt wil hebben van alle deelen der natuurkunde en van hun onderlingen zamenhang, moet hiertoe geheel andere boeken raadplegen, - hij die omtrent een of ander onderwerp inlichting begeert, kan welligt met vrucht een groot ‘conversations-lexicon’ opslaan, maar wie met betrekking tot de verschijnselen van het dagelijksch leven antwoord verlangt op eene bepaalde vraag, zal alligt juist deze vraag, en dus ook het beknopt duidelijk en volledig antwoord, in den Schat van Kennis kunnen vinden.
Zulk een boek zal binnen onze grenzen van jaar tot jaar hooger worden gewaardeerd. Het middelbaar onderwijs, voor de kern des volks bestemd, verheft hen, die niet den geheelen vijfjarigen cursus doorloopen - en zoo zullen er velen zijn - niet tot ‘ingewijden,’ maar geeft hun toch eene eenigzins - geene streng - wetenschappelijke opleiding. Zij zullen later behoefte hebben aan zulk eene vraagbaak en tevens in staat wezen, ervaren als ze zijn in de beginselen van wiskunde, natuurkunde en natuurlijke historie, om de antwoorden te begrijpen. Ik hoop, dat de bekwame bewerkers hen dan niet vruchteloos zullen laten uitzien naar een nieuwen, oorspronkelijken Schat, die, kostbaarder dan het zuiverste goud, nog meer beantwoordt aan de eigenaardige gesteldheid van het Nederlandsche volk.
A. Winkler Prins.

IV. Opvoeding en Onderwijs.

HET VOLKSONDERWIJS IN DE XIXde EEUW, door E. de Laveleije, Hoogleeraar der volkshuishoudkunde te Luik. Uit het Fransch vertaald door E.C. Enklaar. Kampen, K. van Hulst, 1867. 171 bl. Prijs ƒ 1,60.
Eene meesterhand schetste in het vorige jaar, in eenige nummers van de welbekende Revue des deux Mondes, den toestand van het volksonderwijs in verschillende landen. De groote kennis van zaken, waarvan die artikelen blijk gaven, de zuivere

{==427==} {>>pagina-aanduiding<<}
vorm en de onderhoudende stijl trokken algemeen de aandacht en dienden om den naam van den reeds - ook bij ons te lande door zijn geschrift over den Nederlandschen landbouw - zoo gunstig bekenden Belgischen professor nog meer in aanzien te doen toenemen. Daar niet elkeen, die belang stelt in het onderwijs, van de oorspronkelijke artikelen kennis heeft kunnen nemen, heeft de heer Enklaar een zeer verdienstelijk werk verricht door eene goede vertaling 1) van die stukken aan het Nederlandsche publiek aan te bieden. Het is te hopen, dat de wakkere uitgever een debiet moge hebben, minstens even groot als dat, hetwelk de wansmaak van een groot deel van ons publiek steeds verzekert aan de ellendige vertalingen van zoo vele nog ellendiger Fransche romans! - In dit boek over volksonderwijs vindt men zooals van zelf spreekt vele feiten en hier en daar zelfs vele cijfers, en toch is het verre van dor of vervelend, ook voor hen, die niet tot den onderwijzersstand of tot het schooltoezicht behooren. Niemand zal het boek onbevredigd uit de hand leggen. Men ziet als het ware een panorama van den toestand van het onderwijs in de geheele wereld voor zijn oog ontvouwd en op de meest aanschouwelijke wijze voorgesteld. Het geheele boek behelst slechts 3 hoofdstukken, getiteld:

‘I.	Het volksonderwijs in de Amerikaansche scholen.
II.	De tusschenkomst van den staat in het onderwijs. Engeland en de Engelsche koloniën.
III.	Het verpligte onderwijs en de middelen ter toepassing er van’ 2).

Deze geven echter veel meer dan de opschriften aanduiden.
Hoogst gewichtige beschouwingen en mededeelingen over schoolplichtigheid, kosteloos onderwijs, onderwijzeressen, openbare en bijzondere scholen, de godsdienst en de staat in verband tot de school, enz., vindt men op schier elke bladzijde. Bovendien worden in het III. hoofdstuk de meest belangrijke bijzonderheden omtrent den toestand en de geschiedenis van het onderwijs in Frankrijk, Duitschland, Belgie en Zwitserland medegedeeld. Geheel juist zegt de geachte vertaler in zijne voorrede: ‘De

{==428==} {>>pagina-aanduiding<<}
hooge, en zeker nog niet algemeen genoeg erkende waarde van een alle rangen, standen en klassen doordringend onderwijs, als voorwaarde voor de rust der staten en voor de welvaart der bevolkingen wordt ons hier zoo treffend uit de geschiedenis van vroeger en later tijd en tot op den huidigen oogenblik toe voor oogen gesteld, dat de hardnekkigste twijfelaar zich hierdoor overwonnen zal moeten verklaren.’
En zou zulk een boek de algemeene belangstelling niet opwekken? Veel toch kunnen ook wij Nederlanders daaruit leeren. Hoe gunstig ons onderwijs in vele opzichten ook moge zijn, niemand zal ontkennen dat er nog veel te verbeteren valt, en dat - zoo de vreemdeling veel bij ons kan leeren en wij ons niet behoeven te schamen wanneer hij onze scholen binnentreedt - wij echter van den Pruis, den Zwitser, den Amerikaan en den Engelschman, om van zoovele andere natiën niet te spreken, nog veel goeds kunnen overnemen.

Het bovenstaande was reeds ter perse, toen ik eene andere bewerking van de Laveleye's boek ter aankondiging ontving, getiteld:
HET VOLKSONDERWIJS IN DE XIXde EEUW. Eene proeve. Naar het Fransch van Emile de Laveleye. Met aanteekeningen en een voorbericht van J.W. Regt, Hoofdonderwijzer te Waddinxveen. Tiel, D. Mijs, 1867. 224 bl. Prijs ƒ 1.50.
Hoezeer het voor de heeren van Hulst en Mijs te betreuren is, dat er van dit werk twee vertalingen zijn verschenen en dus het in ons kleine landje zoo geringe debiet van vertaalde wetenschappelijke werken voor hen ditmaal nog kleiner moet worden, zoo is het toch een groot bewijs voor de belangrijkheid van de Laveleije's arbeid, dat twee zulke bevoegde mannen als Enklaar en Regt zich gehaast hebben, om ook den niet Fransch-lezenden Nederlander, daarmede bekend te maken. In eene vergelijking treden tusschen beide vertalingen wil ik niet. Voor hen, die veel gewicht hechten aan spelling, zij vermeld, dat de heer Enklaar de officiëele, de heer Regt de spelling van de Vries en te Winkel volgt. De drukproeven komen mij voor naauwkeuriger door den heer Regt, dan door den heer Enklaar te zijn gecorrigeerd. Taal en stijl van beide zijn vrij zuiver; het woord ‘gebijzonderd’ op de laatste bladzijde der aanteekeningen van den heer Regt te lezen, vind ik evenwel al zeer bijzonder.

{==429==} {>>pagina-aanduiding<<}

De uitgave, door den heer Regt bewerkt, behelst in de 156 eerste bladzijden de geheele vertaling van den heer Enklaar, en vervolgens nog het zeer belangrijke IVde hoofdstuk: ‘De burgerlijke school (école laïque) en het lager onderwijs in Nederland.’
De opname van dit hoofdstuk zal, dunkt me, elkeen, die zich een vertaling van de Laveleije's boek wil aanschaffen, nopen om de door den heer Regt bewerkte uitgave te ontbieden.
Dat hoofdstuk verdient, vooral door hen, die nog hier te lande sectescholen voorstaan, te worden gelezen en herlezen. Een 38tal aanteekeningen van den Vertaler, welke dit werk besluiten, behelzen daarenboven menige belangrijke bijzonderheid.
Monitor.
REINIER CLAASSENS'S DOOD van Helmers. Declamatorium met Orchest of Piano, door M. Edzard Grefe. 's Gravenhage, F.J. Weygand & Comp. Prijs ƒ 1.50.
De heer Grefe heeft voornoemd stuk ingerigt voor orchest of piano. Het spreekt van zelf, dat de uitvoering van dergelijke stukken zeer veel wint bij medewerking van het orchest. Ik heb de uitvoering met orchest slechts een enkelen keer gehoord en kan er dus niet volledig over oordeelen. Ik wil echter met een enkel woord het stuk, zoo als het op het oogenblik voor mij ligt in piano-partij, bij het publiek inleiden.
De bewerking van een declamatorium heeft veel moeijelijks. Bij een volledig zangspel (eene opera) of een oratorium is men op gemakkelijker terrein. Het komt er daarbij slechts op aan, om, met inachtneming van de eischen der kunst, den tekst dien muzikalen vorm te geven, welke het best bij de woorden past. Nu beweer ik volstrekt niet, dat dit laatste zulk eene gemakkelijke arbeid is; ik heb alleen relatief gesproken. Zeker is het, dat het nog oneindig moeijelijker is, voor een letterkundig produkt, dat tot reciet bestemd is, de daarbij behoorende muziek te componeren. En dan muziek te componeren voor Helmers' Reinier Claassens' dood! Het dichtstuk lijdt nog al aan enkele gebreken en is inderdaad niet bijzonder muziekaal. Intusschen heeft de heer Grefe zich met succes van zijne taak gekweten. Sommige gedeelten acht ik bijzonder goed geslaagd. De introductie is geschreven in een zeer opgewekten marschvorm, in overeenstemming met het roemrijke feit, dat ten grondslag ligt aan Helmer's gedicht. Ook het daarop volgende andante

{==430==} {>>pagina-aanduiding<<}
drukt zeer goed uit de lofspraak, opgesloten in de woorden: ‘Wel hem die 't Vaderland meer dan zich zelf bemint’ enz. Verder kau ik mij zeer goed vereenigen met de opvatting der woorden: ‘Hij (Claassens) denkt aan God, aan Spanje, aan Neêrland en zijn eed.’ De Spaansche schcepsmagt is in grooten getale komen aanvaren. Men tracht Claassens tot de overgaaf te bewegen. Dan volgen de door ons vermelde woorden. Op de gedachte aan God volgt een liefelijk adagio, op de woorden aan Spanje een geagiteerd allegro, en het daarop volgende allegro marziale herinnert in opgewekten muziekvorm den vlootvoogd aan zijne roeping. Met het adagio, volgende op het allegro con arditissimo, heb ik met ingenomenheid kennis gemaakt, als moetende uitdrukking geven aan de ‘wijding van het scheepsvolk’, waarvan de dichter spreekt. Tegen het allegro di molto, dat tot ons spreekt van het barsten van het schip enz. heb ik nog al bezwaar. Het is zeker moeijelijk, om voor dergelijke tooneeleffecten als ‘barsten van schepen’ en dergelijke muziek te vinden. Het verwondert mij daarom volstrekt niet, dat de heer Grefe die muziek evenmin gevonden heeft. Maar daarom hadden hier, dunkt mij, een paar noten kunnen volstaan, in plaats van een geheel allegro te leveren. Aan het slot komt vers 4 van het 191ste der Evangelische Gezangen. Ik heb niets tegen de muziek van dat gezang. Integendeel. Maar tegen de woorden heb ik bedenking. Ik had gewenscht, dat de heer Grefe zijn declamatorium geëindigd had met eene finale van het orchest, waarbij ten slotte Claassens' naam verheerlijkt werd. De heer Grefe heeft daarover anders gedacht en zal daarvoor zijne redenen gehad hebben. Ik zou evenwel een ander slot gewenscht hebben.
Ik heb niet alles wat ik kon van het declamatorium van den heer Grefe vermeld. Dit tijdschrift schikte zich daartoe minder. Maar ik heb toch genoeg gezegd, om tot kennisneming uit te noodigen.
Deventer, Junij 1867.
C. Duijmaer van Twist.





{==431==} {>>pagina-aanduiding<<}

Buitenlandsche letterkunde.

Losse schetsen.

Fernan Caballero 1).

(Vervolg en Slot.)

“Een gemeen talent zal de edelste stoffe door een gemeene behandeling onteeren; maar een groot talent, en een edele geest, zullen het eenvoudige, zelfs het gemeene weten te veredelen.”

{==432==} {>>pagina-aanduiding<<}

Met den inhoud dezer zinsnede, weleer door geel (Onderzoek en Phantasie) aan Schiller op de lippen gelegd, bepaaldelijk met het “laatste” lid er van, voor een deel ook op Caballero's Muze toe te passen, bega ik zeker geen in het oog vallenden misslag. Niet het minst in haar “Kleinere Verhalen”, haar “Cuadros di costumbres populares Andaluces,” - déze toch zijn het, die thans met uw verlof ons zullen bezig houden - vallen haar fijne tact en vrouwelijke opmerkingsgave bijzonder in het oog. De Fransche vertaler, de heer Germond de Lavigne, door den auteur zelv', die de vriendelijkheid had met het eindoverzicht en de retoucheering van zijn werk zich te belasten, naar behooren bijgestaan, heeft, bij 't in het licht geven van het hier besproken bundeltje, een oordeelkundig bestierden greep uit den kwistigen overvloed harer Novellen gedaan. 't Is dan ook een bescheiden ruikertje dat hij ons aanbiedt; maar - uitgelezen van geur. “Pauvre Dolorès;” “Lucas Garcia;” “Don Judas Tadeo Barbo” en “Paz et Luz” (beide fragmenten uit een meer omvangrijk verhaal, “Una en Otra” getiteld); “Plus d'honneur que d'honneurs;” Se taire pendant la vie et pardonner à l'heure de la mort;’ met nog een paar kleinere vertelsels als toegift. Van al deze schetsjes is de stof aan het gebied der meest reële werkelijkheid ontleend. In twee er van, Lucas Garcia en Una en Otra, verzekert de auteur ons, niets dan feiten te vermelden. De dialoog zelfs is nu en dan woordelijk getrouw uit den mond der sprekers opgevangen. Die sprekers zijn in den regel boerenjongens, soldaten, muilezeldrijvers, smokkelaars, enz. met hunne
Dulcinea's; neringdrijvenden of kleine grondbezitters: lieden uit het volk in één woord. Mengt zich nu en dan een Alcade, een groot heer uit de hoofdstad, of wel een schatrijke parvenu onder den hoop, dan kunt gij verzekerd zijn, van òf met een hardvochtig, weinig deugend, òf met een opgeblazen type te zullen kennis maken. Getrouw evenwel aan de door haar zelv' beschreven karakteristiek van haar trant, bewaart de schrijfster, ook bij het teekenen van hinderlijke of zotte figuren, altoos een zekere mate van bonhomie. Soms verduidelijkt zij haar meening door het mededeelen van een hartige scherts, waarmeê zij de soort van menschen, die zij aan de kaak wil stellen, niet onaardig stigmatiseert. Zoo verhaalt zij ons b.v. ergens van een man, die door zijn schoonbroeder (ook al een Alcade) op de schandelijkste wijze opgelicht en van alles beroofd, op zijn sterfbed liggende, beiden, dien schoonbroeder

{==433==} {>>pagina-aanduiding<<}
en den Notaris, die zich als werktuig had laten gebruiken, voor 't laatst nog eens tot zich liet komen. Na hen elk aan een zijde van zijn bed te hebben doen plaats nemen, zag hij hen beurtelings in het gelaat, maar - sprak geen woord. ‘Wat moet dit beduiden;’ - viel eindelijk driftig geworden de Alcade in - ‘en waarom hebt gij ons doen roepen?’ ‘Omdat ik, fluisterde de ander, juist zoo wou sterven als onze Heer, tusschen “twee” boosdoeners in’. Van dergelijke humoresken - hoewel van gewijzigd allooi - zou ik menig staaltje kunnen bijbrengen. Zijn levendigheid en snel werkende verbeeldingskracht geven den Zuid-Spaanschen bewoner schier altoos een of andere passende beeldspraak aan de hand, waardoor hij gaarne aan zijn meening nadruk bijzet. Over 't geheel zijn de schilderachtige uitdrukkingen - in Spanje zoo goed als overal elders, - 't getrouwst blijven leven op de lippen des volks. Doorgaans evenwel dragen de volks-Witzen, waarmeê Caballero's verhalen rijkelijk zijn besprenkeld, meer een goedig, dan een bijtend karakter. De niet altoos fijngeslepen aardigheden worden elkander soms als met raketten van weêrszijden toegekaatst; om er intusschen den juisten indruk van te ontvangen, moet men ze in hun samenhang met het verhaal zelv' genieten.
Neem b.v. die twee klassieke oudjes, oom Antonio en tante Juana, die naar Sevilla zich ter markt begeven, beiden gezeten op een stokoude ezelin. Met welk een regen van spotternijen worden zij overgoten, zoodra zij de stadspoort zijn binnengesukkeld! Het wijfje, duchtig van den tongriem gesneden, laat geen zet onbeantwoord; eene vrijmoedigheid, welke haren meer wijsgeerigen gemaal telkens in komische wanhoopsverzuchtingen doet losbarsten.
De fransche tekst is te aardig, om dien hier niet woordelijk terug te geven.
‘Voilà, dit une gitana, Mathusalem, sa femme et l'ânesse de Balaam que l'on avait crus morts.
- L'ânesse de Balaam parlait, ma fille; retiens done ta langue, si tu veux la laisser prouver qu'elle est ressuscitée, répondit Juana.
- Voilà, dit un maçon, une Trinité de nouvelle invention!
- Oui, mais qui ne fait pas un tout, comme le font en toi, mon fils, la laideur, la sottise et l'effronterie.
- A-t-on jamais vu une vieille plus frivole et qui fasse moins

{==434==} {>>pagina-aanduiding<<}
d'honneur à ses cheveux blancs! dit Antonio. Vas-tu done, bavarde, répondre à toutes les sottises que tu entendras?
- Et pourquoi aurais-je le don de la parole, un des plus beaux dons du Seigneur, si ce n'est pour m'en servir?
- Et le Seigneur sait si tu abuses de ses dons! dit Antonio en soupirant.
- Cet âne succombe sous le poids, dit un étudiant; il porte saecula et saeculorum.
- Ce sera le terme de la sottise, mon fils,’ répliqua Juana.
L'oncle Antonio indigné donna à l'ânesse un grand coup de talon pour accélérer sa marche et l'accompagna d'un coup de bâton.
‘Ne frappez pas ainsi le pauvre animal, don Pedro le Cruel! ajouta l'étudiant; il n'a rien fait.
- Et qui plus est, répartit la tante Juana, il n'a rien dit: avantage que n'ont pas tous les ânes.
- Maudite soit ta langue, bavarde sempiternelle! s'écria Antonio exaspéré.
- Allons, allons, ne te fâche pas, Antonio; je ne soufflerai plus mot. Je tiendrai ma langue plus tranquille que l'ânesse sa queue.
- Que je voudrais qu'on les changeât de place! murmura Antonio.

Toch knoopt aan dit potsierlijke echtpaar zich een verhaal vast van hoogst somberen, tragischen inhoud; een dier bloedige drama's uit het Spaansche volksleven, die ons kinderen van het Noorden versteld doen staan over de vreeselijke kracht van den felsten aller hartstochten in het Zuiden: de “wraakzucht.” Caballero zelve ziet in het stukje meê te deelen “geschiedenis” (Paz et Luz) meer een proeve van het vaak waargenomen feit, dat nl. het ongeluk soms aan ééne enkele familie zich vastklampt en als een erfelijke vloek op al hare leden van geslachte tot geslachte pleegt te rusten. - De vertelling neemt haar aanvangspunt in het krachtig verzet van den reeds gemelden Antonio tegen een voorgenomen huwelijk van zijn dochter met zekeren Serrano. Juana, toen nog een slagje jonger, maar overigens geen hair minder vasthoudend en welbespraakt dan wij haar zooëven zagen, had in vereeniging met die dochter dat huwelijk weten door te drijven. En ziet - een jaar later was de arme Serrano, in het slaapvertrek zelv' der jonggehuwden, door een sluipmoorders-
{==435==} {>>pagina-aanduiding<<}
dolk getroffen geworden. De jonge vrouw overleefde dien slag niet, maar gaf nog vóórdat zij stierf het aanzijn aan twee beeldschoone meisjes, Paz en Luz genoemd. Antonio en Juana herleefden als 't ware in dat aanvallig kinderpaar. - Paz en Luz werden de afgoodjes dier brave, eerlijke, oude zielen. Welk een genot, te zien hoe zij voor hen waakten, zorgden en met hen solden.
“Als Juana 's avonds haar kleinkindertjes, van bijkans alle kleêrtjes ontdaan, op den schoot nam om hun het avond-gebedje te leeren, dan was het alsof men een doek van Murillo vóór zich zag. Zelden was die meester in het afbeelden van twee engeltjes gelukkiger geslaagd. Hun zwarte krullende haren omsloten de fijne aangezichtjes en speelden over de mollige schoudertjes; en moeielijk ware het den ernst te beschrijven, waarmeê zij, de kleine handjes over de borst gevouwen en de groote donkere oogen strak op grootmoeder gevestigd, dezer woorden met hun frissche kindermondjes nastamelden.”
- “'t Zijn precies twee rozen in een oude pot,” zeide Juana eens glimlachend tegen een vriend des huizes, die over de zeldzame schoonheid van de groep welke zij dus met hun drieën vormden, zich getroffen had getoond.
En hem vervolgens naar de sponde leidende, waarop de beide kinderen, de armpjes om elkanders hals geslagen, rustig lagen te sluimeren: Zegen hen, sprak zij; men moet nooit een kind aanzien zonder het te zegenen. Bovendien - liet zij er met een zucht op volgen - wie weet wat hun in het leven beschoren is en of zij niet zoowel van den gruwelijken rampspoed als van de schoonheid hunner ouders hun deel zullen erven.....Kom, dus besloot zij, kijk er nu maar niet langer naar; het spelt kinderen niets goeds, zegt men, zoo lang te worden aangestaard, terwijl zij slapen’................
Te vergeefs trachtte de ander Juana deze bijgeloovige vrees uit het hoofd te praten..............
Paz en Luz wiessen intusschen op en 't werden twee typen van Andalusische schoonheid. Luz, een weinig grooter dan haar zuster, had al de vormen van een Diana; schitterende, vurige oogen; twee rijen uitgelezen tanden, als parelen blinkende tusschen de bloedroode lippen; haar gestalte was recht opgeschoten en fier.
Paz daarentegen was fijner van leest en droeg het hoofd een weinig gebogen, als drukte haar het wicht van haar weelderig hoofdhair; haar handjes waren blank en klein; haar oogen hadden

{==436==} {>>pagina-aanduiding<<}
een zachteren gloed dan die van haar zuster. Ondanks het verschil, dat tusschen hen bestond, geleken zij nogtans op elkander, maar - gelijk een beekje op een bergstroom, een ster op de zon, of gelijk het schetterend trompetgeschal op zijn verren nagalm gelijkt.
Toen wij Antonio en Juana straks op den ezel Sevilla zagen binnenrijden, waren de beide grootouders juist in een vrij levendig twistgesprek gewikkeld geweest over Paz en Luz.
De meisjes hadden namelijk elk in 't geheim haren Cavaliero. Aan Luz werd door Marco Ruiz, een ezeldrijver; aan Paz door een smokkelaar, Manuel Diaz geheeten, het hof gemaakt.
Weder was het Antonio, die tegen de beide pretendenten protest had aangeteekend; - tegen den eerste wijl hij een heftig, twistziek karakter bezat en dadelijk met het mes gereed was; tegen den laatste uit hoofde van diens smokkelaars-beroep; en weder was het Juana geweest, die de belangen der minnaars met vuur had bepleit. Het ongeluk wilde, dat Diaz kort daarna op heeterdaad betrapt en tot tienjarige galeistraf werd veroordeeld. De man die hem, zonder dat Paz van dat geheim kennis droeg, bij de regering had verklapt, Juan Mena, - een welgesteld grondbezitter, - dong daarop naar de hand van het radeloos bedroefde meisje, welke hem, na lang weêrstand bieden, op aanhouden der grootouders eindelijk werd toegereikt. Wat Luz betrof, zij lachte met de bezwaren van haren grootvader en trad weldra met haren Marco Ruiz in den echt.

Weder een achttal jaren - en wij vinden beiden als vrouwen terug; Paz als de gelukkige gade van Mena en in 't bezit van een beeldschoonen knaap. - Luz, in kommervolle omstandigheden, met een schep hongerige kinderen beladen en door den blind geworden, behoeftigen, hevig jaloerschen Marco Ruiz op allerlei wijze gekweld.
Beider paden hadden dus, naar 't uitwendige, een geheel verschillenden loop genomen, maar beider schoonheid was dezelfde gebleven. Paz, blank en tenger van vormen gelijk weleer, geleek thans op een dier schoone middeleeuwsche burchtvrouwen, gelijk men ze in ‘Kcepsake's’ vindt afgebeeld. Luz, met haar gebruinden tint, fieren oogopslag, veerkrachtigen tred en volle gestalte, deed aan een bronzen amazonenbeeld denken, zooals Benvenuto Cellini ze wist te boetseeren...............

{==437==} {>>pagina-aanduiding<<}

Juana's bange voorgevoelens intusschen en Antonio's vrees werden helaas! maar al te spoedig bewaarheid. Juan Mena viel door een geweerschot van den van de galeien teruggekeerden Manuel Diaz, en deze bracht daarmede tegelijk ook aan zijn voormalige geliefde een doodelijke hartwonde toe. De arme Luz viel als offer van de razende ijverzucht van haren man, die uit hoofde van zijn hulpeloozen toestand nog ergdenkender geworden, op zekeren dag zijn trouwe, brave gade, die van den morgen tot den avond zich voor hem afbeulde, een mes in den boezem stootte.
En als of de reeks van slachtoffers, die wij dit bloedtooneel zagen betreden nog niet voltallig ware, zoo moest ten laatste ook nog Paz' en Juan Mena's eenig overgebleven zoon in razernij zijn dagen eindigen, omdat hij in den vader zijner bruid (Manuel Diaz, maar die een anderen naam had aangenomen) den moordenaar zijns vaders herkende - als knaap toch had hij dezen op den akker vergezeld toen het noodlottig geweerschot hem trof - en hij hem, in weerwil van de eindelooze smeekingen en tranen zijner geliefde, aan het gerecht in handen leverde; een daad, over het plegen waarvan hij daarna het diepste afgrijzen gevoelde, en die twee jonge veelbelovende levens jammerlijk te gronde deed gaan.
Antonio en Juana echter beleefden natuurlijk deze laatste catastrophe niet meer. Hùn levenszon was die hunner lieve kleinkinderen gevolgd en reeds lang geleden - tegelijk met of kort na de hunne - ter kimme gedoken. Antonio's laatste woorden, toen hij zijne Baucis de hand ten afscheid reikte, waren geweest: ‘Juana, gij ziet wat er gebeurd is met die twee mannen, die ik van onze kinderen heb trachten verwijderd te houden. Trek er de les uit, vrouwlief, dat er in den wil eens vaders altoos iets providentieels steekt en dat God daar zijn zegel aan hecht.’
Wat Juana betreft, - ‘haar, die aan het leven de hand had toegestoken als aan een vriendin, maar die door dat leven geschopt, geslagen, en met voeten vertreden was geworden’ - kort vóór haar afsterven had zij aan den straks gemelden vriend (een rechtsgeleerde, uit wiens mond Caballero dit droef verhaal heeft opgeteekend) nog een laatste schrijven van dank en van afscheid gericht: ‘Ik ben, - zoo meldde zij daarin - thans de eenige en laatstovergeblevene van ons allen. Vreemde handen zullen mij ter ruste leggen. Na den dood van mijn Antonio heb ik nooit meer gelachen, maar ik ‘leefde’ toch nog, al was het dan ook schreiende en biddende. De moord van Luz echter

{==438==} {>>pagina-aanduiding<<}
gaf mij den genadeslag en stort mij in het graf. Ik bid God, allen, die mij zoo gruwelijk veel leed hebben gedaan, te vergeven, maar liever nog denk ik aan mijn weldoeners; aan u in de eerste plaats. Want dankbaar zijn is toch een nog zaliger gevoel dan vergiffenis schenken. - Het denkbeeld van te sterven baart mij geen schrik; want al mijn dierbaren zijn mij voorgegaan. De heilige moeder Gods is mijn troost; Die was ook alleen gebleven.
Gij ziet, ik ben nog altoos de oude babbelkous, zoo als mijn Antonio zaliger mij placht te noemen, en ik snater nog, met den eenen voet in het graf. Denk soms eens aan de oude vrouw, en bid voor mij.
Tante Juana.

Minder drok, maar zoo mogelijk nog tragischer van inhoud is het verhaaltje, getiteld: ‘Se taire pendant la vie et pardonner à l'heure de la mort’, dat de geschiedenis behelst eener kinderlijke, in landelijken eenvoud opgevoede, en in alles, wat niet dadelijk het gemoedsleven en de vervulling harer huisselijke plichten betrof, volstrekt onbedrevene jonge vrouw, die, voornamelijk om haar moeder te behagen, aan een geslepen, hoogmoedig en geldzuchtig intrigant de hand had gereikt. De moeder komt, op aandringen van den man, (die intusschen, terstond na zijn huwelijk, beiden met eene in het oogloopende minachting behandelt), bij het echtpaar inwonen en wordt op zekeren morgen dood in haar bed gevonden. Tien jaren later komt de jonge vrouw door zekere toevallige omstandigheid tot de ontzettende ontdekking, dat die dood het gevolg is geweest van een moord en dat die moord, gepleegd tot het in handen krijgen van een zeer aanzienlijke geldsom, is gepleegd door haren - echtgenoot...!
‘Pendant la première heure (schrijft Caballero) elle ne pensa pas; toutes ses idées étaient confondues dans un épouvantable vertige. Pendant la seconde, le désespoir s'agita dans son âme, comme le lion dans sa loge, ne sachant par où sortir et cherchant une issue à ses rugissêments. A la troisième heure, se présenta, digne et sévère, la réflexion, conduisant d'une main la modération chrétienne et de l'autre la prudence humaine, la première avee son frein, la seconde avec son miroir. Alors la chrétienne, la mère et l'épouse joignit les mains et s'écria: c'est à vous, notre

{==439==} {>>pagina-aanduiding<<}
père et notre juge, qu'appartient la justice. C'est à vous qu'appartient la vengeance’.
Met bovenmenschelijke inspanning nam zij zich voor te zwijgen - ter wille van de kinderen.
Acht dagen lang, uit vrees dat het gruwelijk geheim haars ondanks haar lippen mocht ontsnappen, sloot zij zieh alleen in haar kamer op. Toen haar man voor 't eerst haar terugzag, schrikte hij van haar uitzicht; haar glanzige zwarte lokken waren geheel vergrijsd. Zij geleek volmaakt een doode, die uit het graf was gestegen.
Niettemin ging hij dagelijks voort haar te bejegenen op de wijze als hij gewoon was. Een zijner lievelingstermen o.a., die hij gestadig in den mond had, was deze: gij hebt nergens verstand van.
- ‘Zijt gij ziek?’ vroeg hij haar, op den bewusten morgen dier ontzachwekkende verschijning.
- ‘Zeer’, gaf zij ten antwoord, rillende bij het enkele geluid van zijn stem.
- En waarom laat gij dan den doctor niet komen? gij hebt ook nergens verstand van; niet eens kunt gij voor u zelve behoorlijk zorgen als u iets scheelt.
Een vol jaar duurde de afschuwelijke marteling: want het sterven gaat langzaam als men dertig jaren telt.
Soms, als hij alleen met haar was, drong hij er op aan dat zij den geneesheeren toch meer duidelijk moest maken wat haar scheelde; want die wisten natuurlijk geen raad. ‘Gij hebt ook nergens begrip van, bromde hij dan wrevelig; gij kunt niet eens ordentelijk beschrijven wat gij voelt.
Eindelijk - kwam de Engel des doods en streek haar de moede oogen dicht.
Toen zij haar stervensuur voelde naderen en zij begreep dat haar nog slechts weinige oogenblikken levens restten, gaf zij een teeken dat alle omstanders, op haren echtgenoot na, zich moesten verwijderen.
- “Vader van mijn kinderen”, sprak zij toen tot hem met plechtige stem - twee dingen heb ik geweten gedurende mijn leven.’
- Gij? riep hij verbaasd.
- ‘Ik, ja.’
- En welke dan? vroeg de schuldige man verpletterd, terwijl hem de oogen bijkans uit het hoofd puilden.

{==440==} {>>pagina-aanduiding<<}

- ‘Ik heb weten te zwijgen bij mijn leven, omdat ik moeder was, en ik weet te vergeven in mijn doodsuur, omdat ik Christin ben?’

Een oogenblik later had zij opgchouden te leven.

Caballero heeft intusschen ook de komische bladzijden van het menschelijk levensboek niet ongelezen gelaten. Onder haar lachwekkende figuren bekleedt een eerste plaats ‘Don Judas Tadeo Barbo’, een naam die aan het hoofd van een mede op waarheid gegrond verhaaltje prijkt. - Don Judas is het type van winderige, onbeschaafde geldtrots; een parvenu, die, overtuigd van het gewicht en den glans van zijn persoon, alles meent te zullen dwingen en gemakkelijk naar zijn hand te kunnen zetten; dientengevolge allerlei zotte figuren maakt, maar, als naar gewoonte, door die ondervindingen geen hairbreed wijzer wordt.
Het doelwit van zijn eindeloos herhaalde huwelijksaanzoeken was een zekere Casta, een ondeugende schoone, die weinig anders in de wereld had dan haar mooie oogen en die, om ten laatste voor goed van hem ontslagen te worden, op den schalken inval kwam, om hem te bekennen dat zij in 't geheim boeken schreef.
- ‘Ik ben een dichteres, zeide zij, maar vertel het aan niemand. De gedichten b.v. van Martinez de La Rosa zijn van mij en niet van hem.’
Het gelaat van Don Judas teekende stomme verbazing.
- ‘Meent gij dat werkelijk, vroeg hij, hebt gij ooit boeken laten drukken?’
- ‘Zeker, antwoordde zij, ik heb ook voor het tooneel gewerkt. Mijn dramatische producten vallen zelfs zeer in den smaak.’
- ‘Een blauwkous: Ave Maria!! een vrouw die voor de pers schrijft! Weet gij wel, Castita, dat dit een omkeering is van de wetten der natuur en dat een vrouw die een boek uitgeeft, gelijk staat met een man die een kind ter wereld brengt. Wie zou dat gedacht hebben van u, zoo jong en zoo schoon! Ik had mij altoos verbeeld dat een vrouw die schrijft, noodwendig oud en leelijk moest zijn.’
- ‘Vooroordeelen, anders niet, don Judas! Het genie heeft geen sekse.’

{==441==} {>>pagina-aanduiding<<}

Don Judas maakte een beweging als wilde hij zich de ooren toestoppen.
- ‘Kent gij mijn “Tell,” vervolgde Casta, mijn historischen roman, mijn meesterstuk?’
- ‘Ik lees nooit, hernam hij, dat vermoeit de oogen maar.’
- ‘Dan zal ik er u een stukje van meêdeelen:
Willem Tell was een edele bergschot, die geweigerd had voor den hoed, welken de groote engelsche veldheer Marlborough boven aan een paal had doen hechten, zich te buigen. Uit dit verzet ontstond de dertigjarige oorlog, waarin Tell overwinnaar bleef, zoodat hij tot koning van Engeland werd uitgeroepen onder den naam van: “Willem de Veroveraar.” Maar hij bevlekte zijn roem, door zijne vrouw Anna van Boleyn te doen onthoofden; ter uitwissching van welk vergrijp hij zijn zoon Richard Leeuwenhart naar Palestina zond. Bij zijn terugkeer werd deze vergiftigd, wegens zijn instemming met de gevoelens van Luther, Calvijn, Voltaire en Rousseau, die gezamenlijk in Frankrijk een revolutionair bewind vormden, welks eerste werkzaamheid bestond in de veroordeeling en ter dood brenging van Lodewijk XVI. Toen was het, ten einde Spanje voor dergelijke gruwelen te vrijwaren, dat Pedro de Wreede besloot de “Inquisitie” in te stellen. Van hier de bijnaam hem gegeven.’
Casta was er in geslaagd met grooten ernst deze nonsens er uit te brengen, te meer daar zij, hoewel zich bewust van de onjuistheid van haar overzicht, toch geen recht begrip had van de enormiteit der anachronismen, die zij beging. Zij had haar stof hoofdzakelijk uit opera-herinneringen en feuilleton-lectuur geput.
Don Judas niettemin stond verplet, niet zoozeer over de zotheden die hij had aangehoord, dan wel over de veelomvattende geleerdheid van Casta.
- ‘Ik zie wel, mejufvrouw, dus besloot hij met een zucht, dat het geluk van naar uw hand te dingen alleen beschoren is aan één der zeven wijzen van Griekenland.’
Elders, in ‘pauvre Dolorès’, beschrijft Caballero een ‘dame’, (vroeger een dikke, ronde huis-schommel,) die plotseling rijk geworden, zich de airs eener dona poogde te geven. ‘Zij was vroeger de opgeruimdheid en goedhartigheid in persoon (dus heet het), maar van den dag af dat de erfenis in huis is gekomen, begon het verdriet. De pogingen, die het goede mensch in 't werk

{==442==} {>>pagina-aanduiding<<}
stelde om zich een tint van “fijne beschaving” te geven, verbitterden letterlijk al haar levensgeluk. Evenals zij de vrij kolossale bevalligheden, die de natuur haar geschonken had, in een nauw corset wrong, dat n.b. heel uit Cadix was moeten komen; zoo knelde zij ook haar vrije, opene manieren van weleer in een keurslijf van bespottelijke affectatie; - beide kunstbewerkingen persten alle bonhomie uit haar wezen weg, die het vroeger sierde.’
Niet onaardig is ook in ditzelfde verhaaltje de schildering van den karabinier Canuto en van zijn pittig wijfje; twee typen niet ongelijk aan die van de Bagnet's uit Dickens' Bleak-kouse.
Canuto was eveneens een oud militair; een stijve, kaarsrechte, ernstige, maar goedige figuur, zeer spaarzaam met zijn woorden, die terwijl hij schijnbaar de teugels in handen hield, zich nogtans in alles door zijne Pepa liet leiden en geen vest zou hebben aangetrokken, zoo zij het hem niet in handen had gegeven. Als de kleine Dolorès, de heldin der vertelling, als hulpeloos weesje is achtergelaten, komt eene buurvrouw bij Pepa en zegt: ‘Waarom zoudt gijlieden dat kind, waarvan gij zooveel houdt, niet tot u nemen; gij hebt er toch zelv geen.’
De wakkere karabiniersche had dat plannetje bij zichzelv' in stilte óók al reeds overdacht; zij hield zich echter doof, - wijl Canuto zelf er nog niet in gekend was.
- ‘Dat is rijkelui's zaak, buurvrouw, antwoordde zij, anderman's kinderen groot te brengen.’
Een oogenblik later, toen Canuto zelf er over gepolsd werd, was diens eerste woord:
- ‘Wat heeft Pepa gezegd?’
- ‘Dat het goed is voor rijke menschen, om zich met anderman's kinderen te belasten, maar dat, zoo gij het mogelijk zoudt willen...
- ‘Ik het willen!!! zeî de soldaat, groote oegen opzettende. Ben ik dan een millionair misschien, dat ik, zooals de koningin, weezen kan opvoeden? Hoe komt men op den zotten inval!’
En na dit gezegd te hebben, stapte hij deftig en met ontzachwekkend gebaar zijn knevels opstrijkende, in huis.
Daar wachtte hem Pepa, rustig aan den huisselijken arbeid gezeten.
- ‘Was er dus heusch in de arme vrouw, toen gij haar vondt, geen enkel teeken van leven meer?’ Zoo begon zij

{==443==} {>>pagina-aanduiding<<}
(Dolorès moeder was namelijk dood op het strand liggende gevonden).
Cannto bevestigde de treurige mare.
- ‘Arm, ongelukkig schepsel! Had zij dan u voor 't minst nog maar even gezien, eer zij stierf; u, die zoo veel van haar hield.’
- ‘'t Is waar, dat deed ik, vrouw.’
- ‘Hadt gij haar laatste levensoogenblikken nog maar mogen verzoeten, door tot haar te zeggen: Sterf gerust, ik zal voor uw kind zorgen; de kleine Dolorès zal het goed hebben bij Pepa.’
- ‘Gij hebt gelijk, vrouw’, antwoordde de de karabinier, wiens barsch gelaat oogenblikkelijk reeds een meêwarige uitdrukking had aangenomen, zoodra hij zijn vrouw zag schreien.
- ‘Hoe bitter jammer, mijn arme man, dat gij den tijd niet meer gehad hebt om dat goede werk te doen, 't welk uw hart u ongetwijfeld zou hebben ingegeven.’
Canuto's gelaat teekende een lichte bevreemding.
- ‘Maar - sprak hij weifelend, - gij zelf, vrouw, hebt immers zooëven tegen tante Melchiora gezegd, dat het rijkelui's werk is, zich met anderman's kinderen te belasten?’
- ‘Dat heb ik ook gezegd en ik blijf er bij. Maar ik heb daarom niet gemeend, dat ik voor mij zelve die taak te bezwarend zou vinden; heeft God ons niet bevolen, dat wij menschen elkaêr zullen helpen? En nu moet ik u dan maar zeggen, dat ik heel blij zou wezen, als gij het deedt; want gij weet dat ik altoos naar een meisje verlangd heb, en God heeft er ons zeker geen geschonken, omdat hij dit kind voor ons had weggelegd.’
- ‘Welnu, Pepa, als gij er zoo over denkt, het is immers nog niet te laat. Ja zeker, gij hebt gelijk, het zou een goed werk zijn; bovendien, de kleine zou u in het huishouden behulpzaam kunnen wezen; dan hadt gij zelv' tevens wat meer rust.’
- ‘Neen, doe het daarom niet, Canuto, doe het alleen uit barmhartigheid. Wel kijk, als ik in uw plaats was, dan ging ik nu maar al vast dadelijk voor het lijk der arme drenkeling zorgen; en ik liet het in de kerk neêrzetten, en zorgde voor kaarsen en voor den pri ester om er de gebeden bij te doen, want anders zal niemand denkelijk naar de ongelukkige omzien.’
De karabinier greep oogenblikkelijk naar zijn gewastleêren hoed,

{==444==} {>>pagina-aanduiding<<}
liep de deur uit, en zeî met een opgestoken borst tegen tante Melchiora.
- ‘Vrouw Melchiora, ik neem de kleine tot mij. God heeft gezegd, dat wij elkaêr zouden helpen; ook zal het kind - aan Pepa uitnemend van dienst kunnen zijn.’
De laatste zinsnede had zijn manlijke trots toch niet best achterwege kunnen laten.
- ‘Wat hoor ik? vroeg de verbaasde buurvrouw; en ik dacht dat Pepa het niet hebben wilde?’
- ‘Ik voer in mijn huis bevel, tante Melchiora, en Pepa wil alleen, wat ik wil; verstaat gij mij?’
Dit gezegd hebbende, stapte Canuto deftig en met koninklijke schreden zijns weegs.

In het teekenen van zoodanige tafereeltjes, waarvan geen vertaling zeker, hoe goed ook, al de schakeeringen kan teruggeven, toont Caballero een ware meesterhand. ‘Pauvre Dolorès’ is van al haar Novellen trouwens ook die, welke de meeste populariteit heeft verkregen. Zij vloeit over van fijne, uit het volksleven gegrepen zetten, van gezonden humor, en het blauwe adertje van weemoed, dat er zich door heenkronkelt, is niet zonder poëzie. Intusschen, ook van dit verhaaltje is de afloop - gelijk de titel genoegzaam aanduidt - droevig.
Een dolksteek bereidt ook hier alweêr de ontknooping voor. Altoos dolksteken!!...‘Que voulez-vous? zou de auteur zeggen. Ik schrijf geen verdichtselen, maar verhaal dingen die gebeurd zijn. Vergeet niet dat gij u in het Zuiden van Spanje bevindt.’ - Toch is er één vertelling, m.i. de liefste van het bundeltje, ook van het begin tot het eind aan de werkelijkheid ontleend, die zonder bloedstorting afloopt, en waaraan men zelfs een zeker idyllisch karakter niet kan ontzeggen. Ik bedoel: ‘Lucas Garcia.’ De mededeeling van haar inhoud besluite de reeks van vluchtig aangestipte proeven, welke ik van Caballero's genre heb pogen te geven.
Het verhaaltje vangt aan met de hoogst plastische beschrijving van een sterfhuis. Een jonge vrouw is zoo even grafwaarts gedragen, wier dood, gelijk is op te maken uit het vrij levendig gesnap der geburen, wordt toegeschreven aan knagend verdriet over het wangedrag van haar man, die in de strikken eener

{==445==} {>>pagina-aanduiding<<}
nietswaardige boeleerster was verward geraakt. De twee nog jonge kinderen, een knaapje en een meisje, aan zich zelve overgelaten, gevoelen weldra al het bitter verlatene van hun toestand. Eens, terwijl de knaap zijn schreiend zusje poogde te troosten, zong hij haar een romance voor van den navolgenden inhoud (ik behoud de vertaling van den heer de Lavigne):

Bon Jésus et vous Vierge sainte, 
Guidez ma mémoire et ma langue, 
Pour que je puisse raconter 
Ce qu' à Séville il arriva: 
 
A Séville, une digne femme 
Avait deux filles qu'elle aimait; 
L'une était modeste et fort douce, 
L'autre vaniteuse et méchante. 
 
Or tous deux se marièrent 
A deux frères fort différents. 
 
Le plus jeune, ami du désordre, 
Vendait tout et jouait sans cesse; 
L'aîné était un travailleur 
Qui ne quittait jamais les champs. 
 
Or les mauvais jours arrivant, 
Le plus jeune vint à mourir. 
La pauvre femme resta veuve, 
Et dans une douleur profonde. 
 
Les enfants demandaient du pain, 
Et elle qui n'en avait pas, 
S'en alla auprès de sa soeur 
Et lui dit ce que je vais dire: 
 
‘Au nom du Dieu de charité, 
Au nom de la mère de Dieu, 
Donne-moi, ma soeur, une aumône 
Et le seigneur te la rendra!’ 
 
‘Va, laisse-moi, lui dit sa soeur, 
Je ne puis rien pour toi, Marie. 
En nous mariant notre mère 
Ne m'a pas donné plus qu' à toi.’ 
 
La panvre femme s'en alla, 
Toute triste et toute affligée, 
Et les voisins la questionnant, 
Elle répondit: ‘Je n'ai rien.’ 

{==446==} {>>pagina-aanduiding<<}

Elle s'enferma dans sa chambre, 
Où elle avait la sainte image 
De Notre-Dame-du-Rosaire, 
De la Vierge mère de Dien. 
 
Venons maintenant au beau-frère 
Qui s'en revenait du labour 
Ayant trouvé sa table mise 
Il dit qu'il désirait manger. 
 
Il prend un pain, puis il le coupe, 
Et du pain s'échappe du sang! 
Il le laisse, il en prend un autre, 
Et la même chose arrivant: 
 
‘Qu'est-ce cela? demande-t-il; 
Ma femme, d'où vient done cela? 
- D'un fait, lui répondit sa femme, 
Que je n'ose pas te conter. 
 
Iei, ce matin, en pleurant, 
Marie, ma soeur, est venue; 
Elle m'a demandé l'aumône, 
Et je la lui ai refusée. 
 
- Qui refuse à sa soeur un pain, 
Cella-là n'eut jamais d'entrailles! 
Qui refuse à sa soeur un pain, 
Le refuse à la Vierge sainte!’ 
 
Alors le mari prend six pains, 
Chez sa belle-soeur il les porte, 
Mais il trouve la porte close, 
Les fenêtres et les volets. 
 
Et par une fente il regarde; 
Il voit les cierges allumés, 
Et, à l'entour de six cadavres, 
Sont six anges agenouillés. 
 
C'était sa pauvre belle-soeur 
Et les cinq enfants qu'elle avait. 
 
‘Adieu, belle-soeur de mon âme! 
Adieu, lui dit-il en pleurant; 
Adieu, belle-soeur de mon âme! 
Et vous, mes neveux bien aimés. 
 
Quand j'aurais tout l'or de la terre, 
Je changerais bien avec vous 
Qui quittez toutes nos misères 
Pour le bonheur du paradis!’ 


{==447==} {>>pagina-aanduiding<<}

- ‘Had die vrouw dan heusch haar zuster van honger laten sterven?’ vroeg het kind, met dikke tranen op de wangen.
- ‘Ja, zeide haar broeder Lucas, doch huil er niet om, 't is maar een vers.’
- ‘Als het toch niet gebeurd was, hoe zouden zij er dan een romance van hebben gemaakt.’
- ‘O! zulke dingen worden verzonnen. 't Is immers onmogelijk, dat iemand zijn zuster, die ongelukkig is geworden, van zijn leven ooit in den steek zou laten. Ik althans, Lucie, zou het in der eeuwigheid nooit van mijn hart kunnen verkrijgen.’
- ‘Waarlijk niet?’
- ‘Zoo waar God leeft.’
- ‘Als gij mij ooit van u stiet, dan zou ik u deze romance komen voorzingen, hoort ge....?’
Deze lieve kinderkout is als 't ware het thema der vertelling. De vader treedt weldra in een tweede echt met zijn Dalila, die hem een troepje dochters meê ten huwelijk brengt. Lucas, verwoed over dit openbaar schandaal, trekt als soldaat de wijde wereld in. De arme Lucie, niet bestand tegen de hel waarin zij dagelijks gedoemd is te leven, door niemand gesteund of voorgelicht, het ouderlijk huis schier uitgedreven, geraakt door een noodlottig toeval in verkeerde handen. Bij gelegenheid van een revue op een der hoofdpleinen van Madrid, ziet de soldaat haar in een prachtig rijtuig aan de zijde van een der generaals gezeten. Bleek van ergernis weigert hij, ondanks haar tranen en beden, haar als zijn zuster te erkennen en snijdt alle gemeenschap met haar af. Lueie ziet zich intusschen weldra more solito door haren reeds bejaarden aanbidder verlaten. Zij keert als een berouwvolle zondares, van alles beroofd, naar haar geboorteplaats terug en tracht nu, door bemiddeling van een oom, Bartolo, (een ouden guerillero) zich met haren broeder, haren eenigen steun in de wereld, te verzoenen. Maar deze, recht fariseeuwsch, weigert hardnekkig iedere toenadering. ‘No la conosco’ (ik ken haar niet), luidde het harde antwoord waarmede deze nieuwe Valentin alle vertoogen en smeekgebeden, die zij door tusschenkomst van den oom tot hem deed richten, onveranderlijk van de hand wees.
Der wanhoop nabij, ziende, dat hij niet te vermurwen was en haar oom niet langer tot last willende zijn, ontvlucht Lucie 's nachts diens woning; maar, voor het ouderlijk huis gekomen,

{==448==} {>>pagina-aanduiding<<}
krijgt ze plotseling een ingeving; - zij herinnert zich de roerende romance uit haar kindsheid, en met een zacht, bevend stemmetje vangt zij aan te zingen:

Au nom du Dien de charité, 
Au nom de la mère de Dieu! 
Donne-moi, ma soeur, une aumône, 
Et le Seigneur te la rendra! 

De hartvochtige broeder richt zich in zijn bed op, en luistert.

Il prend un pain, puis il le coupe, 
Et du pain s'échappe du sang...... 

Hij kreeg een gevoel, alsof hij stikken zou; sloeg de beide handen voor het aangezicht en begon te snikken.
Met een, evenzeer door tranen, afgebroken geluid vervolgt inmiddels de stem daarbuiten:

Qui refuse à sa soeur un pain, 
Celle-là n'eut jamais d'entrailles! 
Qui refuse à sa soeur un pain, 
Le refuse à la Vierge Sainte. 

Toen vloog Lucas naar de deur, rukte die open, en sloeg de armen om zijnè zuster heen.......
Den volgenden dag, zeide oom Bartolo tegen zijn vrouw:
‘Als de duivel eens iemand heeft beet gekregen, dan sluit hij alle toegangen rondom hem af. Maar onze lieve Heer zorgt dat er altoos een klein deurtje in het hart geopend blijft.’
Fernan Caballero heeft er anders ook slag van deurtjes te openen - dunkt u niet?

Velp.
P. Bruijn.















{==449==} {>>pagina-aanduiding<<}

Binnenlandsche letterkunde.

Bibliographie.

1. Fraaie Letteren.



Vertaalde romans.
EEN RUWE DIAMANT. Uit het Engelsch van M.E. Braddon, schrijfster van Het legaat eens vaders; Henry Dunbar en De Doktersvrouw. II deelen. 575 bl. Prijs ƒ 5.80.

NIET IN DEN HAAK. Uit het Engelsch. II deelen. 458 bl. Prijs ƒ 4.30.

Haarlem, bij de Erven François Bohn.

ARMADALE. Uit het Engelsch van Wilkie Collins, schrijver van De Vrouw in 't wit, Zonder naam, enz. III deelen. 990 bl. Prijs ƒ 8.90.

EENE MOEDER. Een verhaal van Friedrich Gerstäcker. Uit het Hoogduitsch. II deelen. 579 bl. Prijs ƒ 5.90.

RACHEL CURTIS. Een verhaal van Miss Yonge, schrijfster van Violette; De jonge stiefmoeder, enz. Uit het Engelsch door Mej. J.C. Kapteijn. II deelen. 653 bl. Prijs ƒ 6.50.

HUWELIJKEN UIT BEREKENING. Een verhaal van de Zweedsche schrijfster Maria Sophia Schwartz. 216 bl. Prijs ƒ 2.25.

Amsterdam bij P.N. van Kampen.

GOUD EN NAAM. Roman van Marie Sophie Schwartz. II deelen. 655 bl. Prijs ƒ 6.00

Zutphen bij W.J. Thieme & Comp.

TWEE ZONDAARS AAN ÉÉN HART. Naar het Hoogduitsch van Otto Müller, door J.B. Rietstap. 311 bl. Prijs ƒ 3.00.

Tiel, bij D. Mijs.

EEN DUBBELD HUWELIJK. Naar het Engelsch van F.G. Trafford. II deelen. 577 bl. Prijs ƒ 3.60.

Leeuwarden, bij A. Akkeringa.

Negen vertaalde romans - een getal gelijk aan dat der Grieksche muzen - te gelijk aangekondigd; de lezers der Let-
{==450==} {>>pagina-aanduiding<<}
teroefeningen zullen het gewis ten goede houden, dat zij niet gedurig onthaald worden op min of meer uitvoerige beoordeeling van zulke lettervruchten over welke, ten beste genomen, niet meer te zeggen is, dan dat zij, voor zoover van bereids gunstig bekende schrijvers of schrijfsters, ‘aan dezer welverdienden naam alle eer aandoen,’ ‘door gang en karakterteekening, gelijk mede door eenen boeienden stijl de aandacht aangenaam bezig houden’ en daarom ‘eene geschikte verpoozing geven van ernstige bezigheden.’ Voorts: algemcene lof aan vertalers of vertaalsters - trouwens deze arbeid wordt in den regel veel zorgvuldiger verrigt dan jaren geleden - natuurlijk behoudens aanwijzing van eenige vlekken en vlekjes; algemeene lof tevens aan de uitgevers van wege druk, papier en letter, van welken lof ik echter No. 7 moet uitsluiten wegens de leelijke, groote en grove letter, en No. 9 wegens het gemeene papier. De laatste uitgave is echter blijkbaar op een goedkoopje ingerigt en mist dan ook wat al de overige - kinderen van 1866, blijkens de titels - hebben: een steendrukplaatje tegenover den titel, naar den tegenwoordigen smaak, die de gelithographieerde titels met vignetten van voor eenige jaren geheel heeft verdrongen. Als die prentjes nu nog maar een sieraad mogten heeten, zou ik er des noods vrede mede hebben. Maar meestendeels zijn zij grof en leelijk; meestendeels zijn ook de onderwerpen gekozen zonder smaak, zonder acht te geven op de betrekking van zoodanige afbeelding tot den hoofdinhond van den roman zelven, en dikwijls ook, wat de teekening betreft, gansch niet in overeenstemming met den tekst - eene grieve ook tegen drie kwart der plaatjes bij novellen in onze letterkundige tijdschriften. Doch genoeg van die in onstoffelijken zin echte maagbedervers, als de
bladz. er onder staat - No. 3 heeft dit niet - en menigeen wordt uitgelokt om die bladz. eens op te slaan, waarbij niet zelden de nieuwsgierigheid zich zelve straft door het genot van knoop en ontknooping geheel weg te nemen. Een heer en eene dame, in zittende, staande, knielende houding is ook op de meeste van No. 1-8 schering en inslag. Doch genoeg van die lithographietjes.
't Lust mij, als gezegd, niet om hetgeen mij uit dien onverpoosd vloeienden stroom van vertaalde romans ter aankondiging in dit Tijdschrift wordt toegezonden, òf met de boven aangeduide en andere nog daarbij te voegen algemeenheden te behan-
{==451==} {>>pagina-aanduiding<<}
delen, òf er eene meer gebijzonderde beoordecling van te schrijven. En had ik er al opgewektheid toe gehad, - men zou moedeloos de pen uit de hand werpen na het lezen van de allermeesterlijkste kritiek van Pierson's Adriaan de Merival in ‘Los en Vast,’ een stuk, dat 't zij men met het gansch niet malsche oordeel al dan niet instemme, in zijne soort tot tienmaal toe een meesterstuk genoemd mag worden. Doch wie zou het ook der moeite waardig achten, driekwart dozijn romans uit het Engelsch en Hoogduitsch - want de twee van Mej. Schwartz schijnen mij wel toe naar eene Hoogduitsche overzetting uit het Zweedsch bewerkt te zijn - geheel te ontleden en er al de dengden en gebreken met een krijtje van voor te rekenen?
't Is op het gebied der literatuur van vertaalde romans inderdaad een vooruitgang, dat vertalers of uitgevers in den regel ontslaan van vervelende voorberigtjes, houdende opgave van de meestendeels afgesleten redenen om welke men zich de moeite gegeven heeft, ‘dit sieraad der buitenlandsche letterkunde in een Nederlandsch gewaad te doen verschijnen’; alleen de eenige '67er. No. 9, Een dubbeld (sic!) huwelijk, kondigt zich in een paar regels aan als overgezet ten gevolge eener gunstige beoordeeling in de Revue Brittannique. Het eenige van dien aard is de titulatuur: ‘schrijver’ of ‘schrijfster van....’ - iets dat mij No. 1 eenigzins deed tegenvallen, als staande vrij wat beneden Henry Dunbar. Toch is de Ruwe diamant een hoogst onderhoudende roman, juist betiteld naar den hoofdpersoon, die oneindig beter in wezen dan in schijn, in zoover als man is wat Rachel Curtis is als vrouw: hoekig en hard, maar edel van geest en gemoed. Nu, No. 5 is dan ook uiterst onderhoudend en een wezenlijke roman de caractère, die ook behalve hetgeen hij geeft, nog veel belangrijks aan het nadenken der lezeressen, want het is vooral een boek voor vrouwen, overlaat. Aan den zooeven genoemden roman Henry Dunbar doet ook No. 2 denken; in zoover althans dat ook hier de hoofdpersoon eene andere is dan waarvoor zij wordt gehouden. Overigens - geen naam van auteur, eenvoudig: ‘Niet in den haak. Uit het Engelsch.’ De titel belooft niet, maar het boek geeft ook niet veel; er zit weinig in. Niet datzelfde is te zeggen van No. 3, eene zeer ingewikkelde geschiedenis, welker schrijver er meesterlijk in geslaagd is om knoop en ontknooping tot eene zeer onderhoudende lectuur te maken.

{==452==} {>>pagina-aanduiding<<}
Naar No. 4 zullen velen grijpen, op den naam van Gerstäcker afgaande, doch als het hun gaat gelijk het mij ging, moeten zij het een heel eind ver in het verhaal brengen eer het regt aangenaam leest. Het thema - eene moeder, die, tot een aanzienlijk huwelijk gekomen, eene onwettige dochter uit de jaren harer jeugd niet meer kennen wil, behalve op het laatst, nadat zich allerlei ongelukken over haar hoofd hebben zamengepakt - dat thema is dan ook wat afgesleten. Toch vindt men op onderscheidene plaatsen de blijken der levendigheid van Gerstäcker's vernuft. De Zweedsche schrijfster Maria Sophia Schwartz is te onzent reeds gunstig genoeg bekend om eenen gunstigen dunk te geven van No. 6 en 7. Beide romans loopen in zoover over dezelfde schijven, als in beiden het thema gevariëerd wordt, uit welke ‘berekeningen’ in de fatsoenlijke wereld de huwelijken zoo al gesloten worden. No. 7 is, gelijk uitvoeriger, zoo ook ingewikkelder; terwijl alles met de hoofdpersonen, van welke de mannelijke een meisje, wel niet met ‘goud’. en om haar ‘goud’ trouwt, maar toch door dat huwelijk tot ‘goud’ komt, terwijl de vrouwelijke door haar huwelijk een ‘naam’ erlangt, naar behooren afloopt, wordt er op het laatst een soort van ‘spectakel’ bij gehaald, waardoor al de personen, in het verhaal optredende, cenigzins met elkander worden in verband gebragt. Dat van de ‘twee zondaars’ de een eigenlijk een onberispelijk ambtman is (‘zondaar’ alleen in zoover, dat hij zijn meisje liet loopen, doch in alle eer en deugd) en het ‘ééne hart’ dat meisje, die later met een ander in het huwelijk trad, zal men niet ligt uit den titel van No. 8 raden; het verhaal is onderhoudend geschreven. En eindelijk No. 9: uitmunten doet het
‘Dubbel (niet dubbeld) huwelijk’ juist niet, maar vervelen ook niet zoo bepaald; het eenige dat er nog al aandacht in trekt is de aanschouwelijke voorstelling van het Engelsche leven.
Eindelijk zij nog gezegd, dat No. 1-8 verschijnen in het nog altijd stereotype groot 8vo; No. 9 in het zoogenoemde ‘Post’-8vo’ of ‘Tollens-formaat’ wat het voorkomen, en groot 12mo wat het papier betreft.
Ik eindig met een paar algemeenheden: 1) dat de vertalingen over 't geheel goed zijn; ik zeg dat in 't bijzonder van No. 5 en 8, niet omdat zij zoo veel beter zijn dan de andere, maar omdat vertaalster en vertaler op den titel genoemd worden;

{==453==} {>>pagina-aanduiding<<}
hetgeen ‘niet in den haak is’ wil ik niet telkenmale met kapittel en vers aanwijzen. 2) dat alle negen gerustelijk het vagevuur van leesgezelschappen en leesbibliotheken mogen doortrekken.
v.O.
IN MEXICO. Naar het Hoogduitsch van Armand, door S.J. Andriessen. Twee deelen. Leeuwarden, Hugo Suringar, 1867. Prijs ƒ 6.40.
In Mexico! Die titel belooft veel. Vooral als men weet, dat deze roman ons verplaatst in de dagen van 1847 te midden van den strijd, door Santa Anna gevoerd over de opperheerschappij, en van den krijg met de Vereenigde Staten van Noord-Amerika. Met gretigheid namen wij deze deelen ter hand, hopende er een verklaring in te vinden van den huidigen toestand van het heerlijke, doch door den burgeroorlog zoo vaak zwaar beproefde land. Wij vonden ons niet bedrogen. Onze kennis van Mexico en de Mexicanen is vermeerderd. Wij hebben den tegenwoordigen stand van zaken beter leeren begrijpen. - Maar wij hebben ook bij de lezing genoten. Het werk beveelt zich uit een aesthetisch oogpunt zeer aan. Schitterende tooneelen worden er in gemaald. Over het geheel ligt een poëtische waas verspreid. De beschrijvingen van feesten, wapenschouwingen en gevechten zijn levendig en aanschouwelijk. De heerlijke natuur van Mexico wordt op een schier onovertrefbare wijze geschilderd. De ontknooping is verrassend, de intrigue boeiend. De verschillende karakters zijn goed volgehouden. Het geheel heeft in ons het verlangen versterkt, dat die verbasterde afstammelingen der Spanjaarden door een flinker en degelijker geslacht werden vervangen!
Wel kunnen wij niet ontkennen, dat we in dezen roman ook horreurs à la G. Aimard aantreffen, en er natuurlijk ook vergiftigingen, slaapdranken, ontvoering, brandstichting en doodslag aan de orde zijn, en allerlei soort van Indianen en Senoritas er in optreden; maar dit belet niet, dat wij ‘in Mexico’ met warmte en ingenomenheid aanbevelen. Het is een degelijk werk, welks uitvoering de pers des heeren Suringar alle eer aandoet, en op een uitmuntende wijze vertaald is, hoewel we den prijs wat hoog vinden.

D.
P.





{==454==} {>>pagina-aanduiding<<}

II. Godgeleerdheid en Wijsbegeerte.

DE ONGEGRONDHEID DER BESCHULDIGINGEN in: Een woord van het Hoofdbestuur der Confessioneele Vereeniging aan de Hervormde gemeente in Nederland, over de Moderne Predikanten en het Leeraarambt - aangetoond door Donia. 's Hertogenbosch, W.C. van Heusden, 1867. 36 blz. Prijs ƒ 0,40.
Het zal voor de lezers der Vaderlandsche Letteroefeningen geen geheim zijn, dat in het Nederlandsch Genève der negentiende eeuw van tijd tot tijd mannen, meest predikanten, zamenkomen, die dreiging en moord blazen tegen de volgelingen der moderne rigting op godgeleerd en godsdienstig gebied. Hun doel heet: te voorzien in den ‘nood der Kerke’. Zij scharen zich daartoe onder de banier der Confessie. Zij wenschen de belijdenisschriften der Nederlandsche hervormde kerk als geloofsregel te handhaven, niet alleen voor zichzelven, maar voor allen, die naar hun bescheiden oordeel, zich voor het gezag der letter van de geloofsovertuiging onzer vaderen behooren te buigen. 't Is soms vermakelijk - al erken ik dadelijk, dat het een ondeugend genot is - hen gade te slaan in hunne worstelingen met den tijdgeest, dien ze vruchteloos trachten te bezweren. Wanneer wij hen niet van verregaande valschheid, oneerlijkheid en boosaardigen lust om de groote menigte opzettelijk te misleiden, willen verdenken, dan schiet er vaak niet anders over dan medelijden te hebben met, of indien dit, gelijk veelal, ongelukkigerwijze te moeijelijk is, ons vrolijk te maken over hunne bekrompenheid, onnoozelheid, dikwerf ook over hunne domheid. Ter regtvaardiging van dit oordeel heb ik eenvoudig te wijzen op de jongste mij bekende openbaring van confessionele kracht, bestaande in het waarschuwend woord, dat de heer Felix, als secretaris van het Hoofdbestuur der Confessionele Vereeniging aan de hervorm den in Nederland heeft gerigt, tegen de nieuwe vertaling des bijbels, die bestemd is de in der tijd zeker voortreffelijke, doch thans versleten statenvertaling te vervangen. Ik kan ieder, die het nog niet deed, sterk aanraden met dien ‘Open brief’ kennis te maken. Men ontvangt voor vijf centen een bij uitstek karakteristieke confessie.
Waarschuwen is een geliefde bezigheid van eonfessionelen. Dit bewezen zij o.a. ook in het voorgaande jaar, toen zij door hun Hoofdbestuur een Woord aan de Hervormde gemeente in Ne-
{==455==} {>>pagina-aanduiding<<}
derland lieten schrijven ‘over de Moderne Predikanten en het leeraarambt.’ Men kan gemakkelijk begrijpen, hoe in dit geschrift werd beweerd en bewezen (?) dat de moderne predikanten geen regt hebben, om het leeraarambt in de Ned. herv. kerk te bekleeden en dat zij, dit toch doende, zich schuldig maken aan oneerlijkheid en kwade trouw.
Op deze beschuldigingen, hoe ‘oud’ en ‘afgezaagd’ zij ook mogen zijn, het stilzwijgen te bewaren; dit werd ongepast geoordeeld door zekeren moderne - ik gis een jeugdig predikant - die zich Donia noemt en onder dezen psendoniem de netgedrukte brochure uitgaf, waarvan ik den titel hierboven heb afgeschreven. De ongegrondheid der ‘aantijgingen’, van confessionele zijde ingebragt, met bewijzen te staven; ziedaar de ondankbare taak die onze Donia op zich nam. Ik noem die taak ondankbaar, omdat zij reeds zoo dikwerf, ook naar des schrijvers meening, vruchteloos werd ondernomen. Hij wil zich intusschen daardoor den moed niet laten benemen en ‘beschouwde het als 't ware eene hem opgelegde zedelij ke noodzakelijkheid, zijne zwakke pogingen aan te wenden om de ongegrondheid aan te toonen van eene reeks van beschuldigingen, door de confessioneele vereeniging tegen de predikanten en proponenten van de moderne theologie in het midden gebracht, welke, daar gelaten nog of ze haar oorsprong aan een zuivere bron te danken hadden, hem voorkwamen geheel onwaar en onbillijk te wezen.’
Eerst willende onderzoeken ‘wie als beschuldiger optreedt en of hij regt van spreken heeft,’ begint Donia met ‘het standpunt der confessioneele vereeniging een weinig uiteen te zetten.’ Met verwijzing naar de gedrukte Verslagen der gehouden vergaderingen, herinnert hij den lezer het gescharrel over den naam, dien de vereeniging zou dragen, bij welke gelegenheid verschillende adjectiva werden besproken en aanbevolen, om ten slotte plaats te maken voor het enkelvoudige ‘confessioneel.’ Maar, wordt verder betoogd, men moge zich aan een kerkelijke belijdenis willen binden, inderdaad kan men dit niet, tenzij men zijne protestantsche beginselen verloochenen en de vrijheid van onderzoek prijs geven wilde. Een confessie, zelfs de beste, blijft gebrekkig en voor verbetering vatbaar. Daarom hebben verschillende synoden der Ned. Herv. kerk, van de tweede helft der 16de eeuw af tot op onzen tijd toe, zich in dien zin over afwijkingen van de symbolische schriften uitgesproken, dat daardoor

{==456==} {>>pagina-aanduiding<<}
de Kerk niet in hare grondslagen wordt geschokt. Ook zij die zich confessionelen noemen, verlangen een ‘zuivering’ der belijdedenis. Zij sieren zich alzoo met een titel, die hun niet toekomt; of wel: zij trekken hunne bezwaren tegen enkele deelen der belijdenis weder in, als 't hun beter toeschijnt bij hare letter te zweren, maar plaatsen zich in dat geval op het standpunt der roomsche kerk. Het is alzoo tusschen hen en de modernen een kwestie van meer of minder, òf van een handhaven of verloochenen der protestantsche beginselen.
Nadat we gehoord hebben wie de beschuldigers zijn, zal ons gezegd worden, waarin hunne aanklagt bestaat.
Volgens de modernen is Jezus' levensgeschiedenis ‘met een dichten nevel van legenden omhuld, zoodat men zijn beeld slechts gebrekkig kan leeren kennen.’ Zij kwamen tot deze beschouwing daar zij ‘willekeurig handelden’, en ‘eenvoudig uit de evangeliën wegknipten, wat in hun stelsel niet paste. Hunne schriftverklaring wordt beheerscht door hunne filosofie en door hunne vooraf vastgestelde begrippen. De leer van Jezus is eigenlijk wat zij als zoodanig aannemen.’
Tegenover deze beschuldiging van de confessionelen zocht Donia het goed regt der wetenschap en der kritiek, zoo als beiden door de modernen worden beoefend en toegepast, te verdedigen. Daarna tracht hij het onjuiste en ongerijmde aan te toonen van de bedenking ‘dat de moderne leer de behoeften des gemoeds niet bevredigen kan.’
Onwaar is het ook, wat men hun ten laste durft leggen: dat zij ‘den volke verkondigen wat zij goedvinden.’ Eenige opmerkingen over leervrijheid worden daaraan toegevoegd. En dan volgt een bestrijding der stelling: ‘door de ontkenning van het bovennatuurlijke staan de modernen buiten het christendom.’ Dit is evenmin waar als dat de godsdienst van Jezus op supranaturelen grondslag zou rusten, of dat men regt zou hebben om op grond van het getuigenis des bijbels aan wonderen te gelooven.
Wanneer de confessionelen al verder beweren, dat de modernen steeds een ontwijkend antwoord geven, als men hen vraagt naar hun godsbegrip, dan bewijzen zij daarmede, dat zij op de reeds sedert lang gegeven verklaringen daaromtrent geen acht hebben geslagen.
Hiermede heb ik de hoofdpunten, die door Donia zijn besproken, genoemd. Vraagt men mijn oordeel over den aard zijner

{==457==} {>>pagina-aanduiding<<}
bewijsvoering, ik durf niet zeggen dat zij schittert door diepte. De kwesties zijn vaak meer aangeroerd, dan grondig behandeld. Het eigenaardige van Donia's schrijftrant is ongetwijfeld gelcgen in den overvloed van citaten, waarop hij zijne lezers onthaalt. Dit kan hem natuurlijk een zekeren roem van belezenheid verschaffen; hoewel ik niet wensch te vergeten, dat ook in dit opzigt niet zelden schijn bedriegt. Zoo ben ik bv. niet afkeerig van de gissing, dat de woorden, die wij bl. 9 lezen: ‘tant pour protester de notre union, que pour adviser s'il n'y a rien à changer ni amender’, niet overgenomen zijn uit het ‘Ned. Arch. van kerkgeschiedenis Kist en Royaards. Dl. IX’, maar uit Scholten's Leer der Herv. kerk, 4de druk, Dl. I. bl. 31 noot 1. Dáár heet de de titel der hoofdbron, als ik 't mij goed herinner teregt: ‘Ned. Arch. voor kerkel. geschiedenis enz.’ - Behalve een paar regels van Schiller, Heine en Vinet, en noodzakelijke aanhalingen uit de Verslagen van de vergadering der confessionele vereeniging, en uit de Handelingen van verschillende synoden; geeft Donia ons hier woorden en volzinnen, waaronder soms vrij uitgebreide, ontleend aan opstellen of werken van de hh. van Oosterzee, Fruin, Muurling, Doedes, Kuenen, Réville, Scholten, Matthes, Zaalberg, Berlage enz. en Opzoomer. Gevaarlijk wordt dit schermen met namen vooral dan, wanneer zij de plaats van bewijzen komen innemen. En dit schijnt althans soms hier het geval te zijn. Om één voorbeeld te noemen: wij lezen bl. 24: ‘Zien wij wat de hoogleeraar Scholten hierover zegt, om ons te overtuigen of dit laatste (n.l. de stelling: Jezus was supranaturalist) wel waarheid mag heeten.’ - Aan het slot zijner brochure, bl. 35, zegt onze schrijver: ‘Wie zich niet door anonymiteit laat afschrikken, leze en
oordeele.’ Van harte hoop ik dat die wensch vervuld zal worden; want al is hier weinig nieuws te vinden, voor velen is 't hoogst noodig, 't oude nog eens weêr te hooren. Ik denk daarbij bepaald aan onze confessionele kringen en aan hen, die ten gevolge van het verdachtmakingssysteem der confessionelen een zeker wantrouwen koesteren jegens de modernen, waar zij als predikanten werkzaam zijn of als zoodanig wenschen geplaatst te worden. Maar waarom die opwekking tot ‘lezen en oordeelen’ aan het einde geplaatst, indien er heil van te wachten is? Dit vind ik wel wat kluchtig. 't Doet mij onwillekeurig denken aan den man, die onder 't dessert zijne gasten opwekte om toch de soep niet ongebruikt te laten staan. Eindelijk zeg

{==458==} {>>pagina-aanduiding<<}
Donia ons nog: ‘de redenen, welke mij nopen mijn' naam voorloopig te verbergen zijn inderdaad zeer billijk’. 'k Wil 't gaarne gelooven; maar 'k zou voor de eer van den schrijver wel gewenscht hebben, dat hij die naïeve verklaring in de portefeuille had bewaard, totdat hij bij een volgende gelegenheid, zonder masker optredende, in zijn naam en persoon den waarborg leverde voor de juistheid van dergelijke verzekeringen. Mogt zulk een gelegenheid zich spoedig opdoen!

Abbenbroek, 31 Mei 67.
W.C. van Manen.

III. Wis- en Natuurkunde.

Populaire literatuur.

WAT ER IN DE LUCHT GEBEURT. Populaire beschouwingen over de drukking der lucht, de luchtvaart en de meteorologie. Uit het Hoogduitsch van Dr. J. Felisch, door A. Winkler Prins. Te Sneek, bij Van Druten en Bleeker, 1867. Prijs ƒ 1,40.



PRAKTISCH VOLKSBOEK. Museum voor natuur, kunst en wetenschap. Tweede serie, zesde jaargang. Te Sneek, hij Van Druten en Bleeker, 1866. Prijs ƒ 4,80
Wanneer men van eenig boekwerk, dat in het licht verschijnt met de verzekering, dat het populaire beschouwingen of opstellen ter verspreiding van nuttige kennis bevat, verlangt, dat het nieuwe waarnemingen of nieuwe theoriën zal mededeelen, dan doet men een even onbillijken als dwazen eisch. En toch moet zulk een boek iets nieuws, iets bijzonders leveren; waartoe zou het anders geschreven zijn? Het moet bekende zaken iu een nieuw kleed steken, in een kleed, dat behagelijk is en het meest geschikt om hun, voor wie geschreven wordt, de behandelde zaken duidelijk te maken. De voornaamste eischen, die wij aan zulk een boek mogen stellen, zijn: dat de schrijver zich zelven steeds voor den geest moet brengen, wie het zijn, voor wie hij schrijft; welke de mate hunner ontwikkeling is; in hoe verre hun schoonheidsgevoel ontwikkeld is en door welke middelen men hunne aandacht kan boeien. Het is zeker niet gemakkelijk steeds zóó te schrijven, dat men niet tegen een of eenige van deze punten zondigt. Maar wij beweren ook geenszins, dat populaire geschriften gemakkelijk te schrijven zijn. In Hegel's Schatzkästlein

{==459==} {>>pagina-aanduiding<<}
vindt men sommige stukjes, die als modellen van eene populaire voorstelling voor zeer weinig ontwikkelden te beschouwen zijn. De ‘populäre Wissenschaftliche Vorträge’ van Helmholtz leeren ons, hoe men voor meer beschaafden behoort te schrijven. Grondige kennis van hetgeen men wil verklaren, eene groote mate van nauwkeurigheid, eene zekere sierlijkheid van uitdrukking en vooral een redeneertrant, die gemakkelijk te volgen is en te weeg brengt, dat de lezers zich het gelezene gemakkelijk kunnen te binnen brengen, ook dán wanneer het boek gesloten is, en dat het als een levend beeld vol geest en leven vóór hen staat - dit alles moet het eigendom zijn van de schrijvers van populaire geschriften.
Wij hebben deze korte inleiding laten voorafgaan, omdat ze het beoordeelend verslag der werken, aan het hoofd van dit opstel geplaatst, gemakkelijk zal maken. ‘Wat er in de lucht gebeurt’ is de wel wat al te algemeene titel van dr. Felisch's beschouwingen. Er gebeurt veel in de lucht, waarvan wij in dit boekje geene melding vinden gemaakt. Doch de titel wordt nader verklaard door de bijvoeging: ‘populaire beschouwingen over de drukking der lucht, de luchtvaart en de meteorologie’. Aan de drukking der lucht worden drie, aan de luchtvaart twee en aan de meteorologie zes hoofdstukken of afdeelingen gewijd, terwijl de behandelde zaken in een uitvoerigen ‘Inhoud’ worden opgegeven.
Hoe aandachtig men ook den inhoud der drie eerste hoofdstukken nagaat, men ziet geen kans daarin eene logische volgorde te ontdekken. En geen wonder; ook in den tekst is het moeielijk den draad der redeneering, die er wel degelijk in is, op te sporen. Wij willen trachten dien draad te vinden en in korte woorden de bedoeling des schrijvers weêrgeven.
De mensch leeft op aarde als op den bodem eens oceaans, die van een geheel eigen natuur is. Vandaar dat ‘eene luchtkolom ter hoogte van tien mijlen ons ten allen tijde met haar gewicht drukt.’ Tegen deze stelling kan men aanvoeren, dat de lucht een uitzettend vermogen of spanning bezit en zich dus tot in het oneindige kan uitbreiden, zoodat ook de naam luchtzee niet gepast is. Daartegenover staat echter, dat de lucht zwaarte heeft, en gemakkelijk een veel kleiner volumen kan innemen. Deze beide eigenschappen brengen de drukking der lucht te weeg, welke in de benedenlucht grooter is dan in de bovenlucht, aangezien in de benedenlucht de spanning, de dichtheid grooter is. - Verder zou men tegen bovengenoemde stelling

{==460==} {>>pagina-aanduiding<<}
kunnen aanvoeren, dat wij niets van die drukking gevoelen. Deze bedenking vervalt als men nagaat, dat de uit- en inwendige drukking, die de lucht op en in ons lichaam uitoefent, elkander voor ons gevoel opheffen. Het bestaan dier drukking wordt bewezen door de bekende proef van Torricelli, die tevens een middel aan de hand geeft, om hare grootte te meten.
Vervolgens worden wij gewezen op onderscheidene gevolgen van de drukking der lucht en van hare verschillende dichtheid, welke laatste reeds zelve van de drukking afhangt. De zuurstof der lucht, die zulk een grooten invloed uitoefent op allerlei zaken, waarmede ze in aanraking is, wordt door de drukking der lucht overal verspreid. Door die drukking wordt de werking van verschillende toestellen verklaard, als van de pomp, van de brandspuit, van den hevel, van de kogelgewrichten onzer dij- en armbeenderen, enz.
De drukking der lucht houdt verder ‘de wacht om daar, waar zij zelve niet kan doordringen, het ontsnappen van 'tgeen er in aanwezig is te verhinderen.’ Zij houdt de verdamping tegen en bepaalt mede het kookpunt der vloeistoffen. Van de meer of mindere dichtheid der lucht hangt af ‘de kracht van het geluid.’
De lucht bezit overal hetzelfde opslorpend vermogen met betrekking tot de warmte. Hoe ijler dus de lucht is, des te minder warmte wordt er door gelijke volumina opgenomen. Daarom wordt het kouder in de lucht, naarmate men hooger klimt. De verschillende dichtheid der lucht op onderscheidene plaatsen is ook van grooten invloed op de verschijnselen van het licht in den dampkring. Zij maakt, dat men op aanzienlijke hoogten de voorwerpen op grooten afstand en zeer duidelijk ziet, dat daar het licht niet naar alle kanten verstrooid wordt en dat de blauwe kleur der lucht er niet intensief is. Aan haar moeten wij de breking of afwijking der lichtstralen toeschrijven die veroorzaakt, dat wij de hemellichamen niet op hunne juiste plaats zien en die de grondoorzaak is van de luchtspiegelingen of fata morgana, welke verschijnselen hier vrij uitvoerig verklaard worden. Verder brengt het verschil in dichtheid der lucht te weeg, dat de sterren doorgaans met zwakkeren of sterkeren glans en ook met veelkleurigen gloed schitteren en vonkelen.
Het verschil van drukking der lucht op onderscheidene plaatsen geeft ons nog het middel aan de hand tot het meten van hoogten, en wel door middel van den barometer en van den thermometer.

{==461==} {>>pagina-aanduiding<<}

Het kan niemand moeielijk vallen, aan het opgenoemde een menigte andere zaken vast te knoopen. Onze schrijver maakt van die gelegenheid een ruim gebruik. Er wordt op de eerste een en zeventig bladzijden van ons boekje verbazend veel behandeld. Of alles helder is uiteengezet? Men zal hebben opgemerkt, dat er onder het opgenoemde reeds veel voorkomt, wat men, op zijn zachtst genomen, gezocht moet noemen. Als nu aan die punten nog weder uitweidingen worden vastgeknoopt, dan kan het niet anders, of de lezer gevoelt zich weldra in een doolhof.
Sommige zaken worden bekend ondersteld, b.v. wat men door ‘aarden’ verstaat, hoe een brandspuit, een hevel en een luchtpomp werkt, wat een lichtgolf, en wat interferentie van het licht is, enz. Van andere, b.v. van gebonden warmte, van het dynamiden-systeem van Redtenbacher, van den bloedsomloop en de ademhaling, van de theoriën van het geluid en van het licht, van de leer der kleuren wordt eene verklaring gegeven, die bezwaarlijk te begrijpen is, tenzij men vooraf weet wat bedoeld wordt. Het is waar, de schrijver onderstelt, dat zijne lezers thuis zijn in een goed leerboek der natuurkunde. Doch hij houdt dit niet overal vol, maar neemt soms aan, dat er onder zijne lezers zijn, die zoo goed als niets weten, zelfs niet de vier hoofdregels der rekenkunde. Ook blijkt het uit de ingelaschte meer of minder aardige (populaire?) opmerkingen, dat hij de ontwikkeling zijner lezers zeer gering acht.
Het komt ons voor, dat dit gedeelte van het boekje zeer weinig nut zal stichten, juist omdat de schrijver zich niet een bepaalden kring van lezers voorstelt. De meeste handboeken der natuurkunde zullen aan hunne lezers eene duidelijker voorstelling geven van de drukking der lucht dan deze redeneeringen. Onnauwkeurigheden zal men niet aantreffen, maar de zucht om overal beeldspraak te gebruiken maakt, dat de verklaringen dikwijls tot verkeerde opvattingen, vooral bij minder ontwikkelden, aanleiding zullen geven. Dit is vooral het geval met de voorstelling der lucht als een levend wezen, dat met een eigen wil begaafd is, dat ‘overal binnendringt’, dat ‘de wacht houdt’ enz.
Het tweede gedeelte van ons boekje, eene beschouwing over de luchtvaart behelzende, bevalt ons oneindig beter dan het eerste. De wet, waarop hier alles neêrkomt, de wet van Archimedes op gassen toegepast, wordt aan het begin met een enkel woord uiteengezet en daarna aangetoond, dat men, wegens het toenemen

{==462==} {>>pagina-aanduiding<<}
van de ijlheid der lucht met de hoogte, van geen eigenlijk gezegd drijven, maar alleen van zweven kan spreken. Overgaande tot de geschiedenis der luchtvaart, merkt de schrijver op, dat men als de eerste kunstmatige luchtballons kan beschouwen de zeepbellen, waarmede de kinderen zich vermaken, omdat de luchtballons, die den naam van Montgolfières dragen, geheel op hetzelfde principe berusten, nl. op het ijler worden der lucht door de warmte. Na eene korte beschrijving van een paar proeftochten, ondernomen door den jongsten Montgolfier, Pilâtre des Rosiers en d'Arlandes met Montgolfières, door Charles en Robert met Charlières (luchtballons, gevuld met onzuivere waterstof, die zesmaal lichter is dan de lucht), wordt ons het een en ander medegedeeld aangaande de inrichting der luchtballons en de moeielijkheden, die men bij eene luchtreis te overwinnen heeft. Wij vernemen, dat het zwaartepunt des geheelen toestels in of een weinig boven de gondel moet liggen, welke de verschillende deelen van den ballon zijn en uit welke stoffen die deelen vervaardigd worden.
Om de Montgolfières, die van onder open zijn, te doen rijzen of dalen, wordt de lucht, die zich daarin bevindt, meer of minder verwarmd. Het vermogen om te stijgen heeft dan zijne grens bereikt, wanneer de ballon in ‘eene zoo ijle luchtlaag geraakt, dat men door de warmte aan de lucht in de ballon geene grootere ijlheid kan geven zonder gevaar te loopen, van het geheele luchtschip in brand te steken.’
De Charlières, die geheel gesloten zijn, worden aanvankelijk niet geheel en al gevuld. Komt de toestel in hoogere d.i. ijlere luchtlagen, dan neemt hij in volumen toe, terwijl het gewicht hetzelfde blijft, zoodat het soortelijk gewicht kleiner wordt; hij kan dus in steeds ijler wordende lagen stijgen. Het stijgvermogen bereikt zijne grens, zoodra de ballon voor ‘geene meerdere uitzetting vatbaar is.’ De Charlières kan men doen dalen door het openen eener klep, die de lucht laat binnentreden; hierdoor immers wordt de toestel zwaarder. Om te stijgen of om minder sterk te dalen worden kleine zakken zand, waaruit de ballast van den ballon bestaat, weggeworpen.
Als eene nog niet overwonnen moeielijkheid wordt opgegeven de ontscheping op den grond. Wanneer het uitgeworpen anker niet stevig genoeg vat, wordt het schuitje met snelle vaart over den grond gesleept. De grootste zwarigheid bestaat echter in

{==463==} {>>pagina-aanduiding<<}
het geven eener horizontale beweging aan den ballon. Wilde men hier in toepassing brengen wat men bij de schepen te water waarneemt, men zou een groot vleugelvormig roer moeten appliceeren. Doch om dit roer te besturen, zou men een zware machine noodig hebben. Het gewicht van deze machine, gevoegd bij het roer, zou voor den ballon te groot zijn. Daarenboven zou het roer aan den ballon moeten worden vastgemaakt.
Het eenige middel tot het besturen van den ballon bestaat hierin, dat men hem zoolang doe dalen en klimmen, tot men een luchtstroom heeft bereikt, die gunstig of althans niet ongunstig is. Jammer, dat door dit aanhoudend stijgen en dalen het stijgvermogen zooveel minder wordt! Daarom sloeg Meusnier voor, om binnen in den ballon een kleineren ballon te plaatsen, die evenals de zwemblaas bij de visschen zou werken. Pilâtre des Rosiers wilde hetzelfde doel bereiken, door met de Charlière eene Montgolfière te verbinden; deze laatste zou dan het rijzen en dalen der Charlière bewerkstelligen. Doch reeds bij den eersten proeftocht geraakte de Montgolfière in brand, barstte de Charlière ontplofte het gevormde knalgas en verongelukten de beide reizigers des Rosiers en Romain. Met een enkel woord worden nog luchtreizen vermeld van Montgolfier, Blanchard, dr. Jeffries, Testu, Lnnardi, Garnerin, Jungius en Reichard en melding gemaakt van de groote moeielijkheid bij de luchtvaart, om te weten in welke richting men zich bewegen moet, aangezien de magneetnaald den reiziger in den steek laat.
In het volgend hoofdstuk wordt ons eene korte levensbeschrijving gegeven van den Italiaan Francesco graaf Zambeccari en aangaande hem het volgende medegedeeld.
Ten einde het stijgvermogen niet uit te putten door het onophoudelijk dalen en stijgen van den ballon, waardoor een gunstige luchtstroom moet worden opgezocht, verwarmde Zambeccari het gas in de Charlière door middel van spiritus, zoodat heb volumen van het gas grooter werd, terwijl de warmte niet groot genoeg was, om het gas te doen ontvlammen. Het gas dat men bezigde was waterstof, die men verkreeg uit zwavelzuur met zink of ijzer. De groote reis, door Zambeccari in Sept. 1803 ondernomen, wordt vervolgens zeer onderhoudend beschreven. Zij leverde geene of weinige resultaten op, omdat men de lamp, die de warmte zou aanvoeren, al vrij spoedig als ballast moest wegwerpen. De reis in het daarop volgende jaar bewees, dat men door riem-
{==464==} {>>pagina-aanduiding<<}
slagen een stijgvermogen van 25 
{== afbeelding 	==} {>>afbeelding<<}
    
 kan overwinnen, en dat de lamp, die zoodanig was ingericht, dat men zooveel warmte kon aanbrengen als men verkoos, geheel aan de verwachting beantwoordde. Het gebruik van spiritus voldeed echter geenszins, want het ontvlammen dezer vloeistof gaf aanleiding tot ontzettende rampen.
De eerste, die het gebruik van het steenkolengas invoerde, was de Engelschman Green, wiens reizen kortelijk vermeld worden. Zijn ballast bestond uit water, dat zich in koperen vaten bevond, welke hij kon vullen, wanneer de ballon boven de zee zweefde.
Nu volgt er een kort overzicht van den oorsprong, de inrichting, de physische theorie, de mechanische wetten, het gebruik en het nut van het valscherm en daarna een even kort verslag van het gebruik der luchtballons. Na gewezen te hebben op het gebruik, dat men in Frankrijk in het begin onzer eeuw, bij den krijg, van de luchtballons maakte en op een paar andere toepassingen, wordt verhaald, dat de luchtreizen van Biot en Gay Lussac hebben aangetoond, hoeveel nut de meteorologie uit het gebruik der luchtballons kan trekken. Ook door middel van zelfregistreerende instrumenten kan men met behulp der luchtballons den toestand des dampkrings in zeer hooge luchtlagen leeren kennen. De wetenschappelijke reizen van dr. Pitschner in 1858 en 1862 en van Glaisher in 1862, 1863 en 1864, worden vervolgens beschreven. Behalve de temperaturen op verschillende hoogten en bij verschillenden toestand van den dampkring leerde men op deze reizen verscheidene andere zaken kennen, welke deels gemakkelijk te verklaren zijn, deels nog op eene verklaring wachten, maar in ieder geval der meteorologie zeer hebben gebaat. Eene beschrijving van Nadar's reizen en ballon, benevens de opgave van de wijze, waarop men de klimkracht van den ballon berekenen kan, sluit dit gedeelte van het werkje.
De reisbeschrijvingen, die hier voorkomen, zijn zeer onderhoudend geschreven, en zullen zeker met genoegen gelezen worden. Heeft men eenmaal een goed denkbeeld van de wet van Archimedes op gassen toegepast opgevat, dan zal het niet moeielijk zijn om alles, wat over de luchtvaart gezegd wordt, goed te begrijpen. Wellicht had de genoemde voorwaarde met minder woorden vollediger kunnen bereikt zijn.
Ook hier hebben wij geene onjuistheden ontdekt, maar wij vreezen weder, dat de zucht om onbezielde zaken als levende

{==465==} {>>pagina-aanduiding<<}
wezens voor te stellen, niet zal strekken tot een juister inzicht. Het is toch wat al te overdreven, om een stuk dennenhout ‘een vriend van de lucht’ te noemen, omdat het op water drijft; om van de benedenste deeltjes des dampkrings te zeggen, ‘ze zuchten onder hunne verdrukking en kruipen dichter bij elkaâr.’ - Ook komt het ons voor, dat men der luchtvaart in het algemeen te weinig eer aandoet, als men zegt, dat ze verkeert ‘in het slijk der hedendaagsche onbeduidendheid.’ Sommige bladzijden van ons boekje weêrspreken deze tirade vrij stellig.
‘Semper crescendo’ zeiden wij, toen we het laatste gedeelte lazen. Wij willen echter niet vooruit loopen, maar ook hier weder een verslag van den inhoud voorop laten gaan.
‘Wind’, wordt er gezegd, ‘is eene beweging der lucht van genoegzame snelheid, om zich duidelijk te laten waarnemen.’ Is de snelheid groot, dan spreekt men van stormen en orkanen. De oorzaken dier beweging zijn gelegen in de warmte, die een' opstijgenden luchtstroom veroorzaakt (b.v. land- en zeewinden) en in de veranderlijkheid van den in de lucht aanwezigen waterdamp, welke eene dochter der warmte wordt genoemd. De warmte immers doet het water in den gasvorm overgaan, welke in de spanning van den dampkring eene groote verandering te weeg brengt. Het condenseeren van den waterdamp heeft een dergelijk, maar juist tegenovergesteld effect.
De richting, waarin de winden zich bewegen, hangt af van de ligging der plaatsen, die bijzonder verwarmd zijn en van de aswenteling der aarde. De aan den evenaar sterk verwarmde lucht stijgt naar boven en hare plaats wordt ingenomen door de koudere lucht der polen; de verwarmde lucht begeeft zich daarentegen in hoogere gewesten naar de polen. Zoo ontstaan de passaatwinden, waarbij men een beneden- en een bovenstroom onderscheidt. De beneden- of poolstroom, die, wanneer de aarde stil stond, in het noordelijk halfrond een N. wind in het zuidelijk halfrond een Z. wind zou zijn, wordt door de aswenteling in een NO. en in een ZO. en kort bij den evenaar in een O. wind veranderd. De boven- of equatoriaalstroom, voor welks bestaan verscheidene bewijzen worden bijgebracht, heeft in het noordelijk halfrond eerst eene zuidelijke richting, om dan door het ZW. naar het W. te gaan; in het zuidelijk halfrond gaat hij van het N. door het NW., eveneens naar het W. De plaats, waar de effecten der beide passaten in

{==466==} {>>pagina-aanduiding<<}
het N. en Z. halfrond elkander vernietigen, is de gevaarvolle stiltegordel. De passaten waaien 't meest geregeld in de stille Zuidzee; in den Atlantischen oceaan worden ze, wegens de grootere uitgebreidheid dier zee in het Z. dan in het N. halfrond, reeds zeer gewijzigd, terwijl ze in de Indische zee een geheel ander karakter aannemen. Wegens het verschillend klimaat van Zuid-Azië en Zuid-Afrika heeft men daar een NO. en een ZW, Moesson.
In de gematigde luchtstreek zijn NO. en ZW. winden de meest heerschende. Het zijn de beneden- en de bovenstroomen, welke laatste, wegens de koude en de mindere ruimte in de breedte, bij 30o beginnen te dalen, hetgeen men in het N. gedeelte van den Atlantischen oceaan duidelijk bemerken kan. Nu eens heeft de NO., dan de ZW. wind den voorrang, maar de een gaat volgens eene vaste wet, de wet van Dove genoemd, in den ander over. Deze wet leert, dat de wind steeds verandert in dezelfde richting en wel van het N., door het O. en Z. naar het W. en N., hoewel eene terugspringing van het O. naar het N. en van het W. naar het Z. niet zeldzaam is. Deze wet, met de genoemde uitzonderingen, wordt zeer helder verklaard en er verder op gewezen, dat de ZW. wind in onze streken de meest-gewone is, hetgeen met eenige voorbeelden wordt aangetoond.
Nu wordt medegedeeld, waarom de N. en NO. winden koud, droog en van een hoogen barometerstand vergezeld zijn, en waarom de Z. en ZW. winden warm, vochtig en van een lagen barometerstand vergezeld zijn. De noodzakelijke veranderingen van het weder en van den barometer, gedurende één rondgang van den wind in den winter, worden vervolgens besproken. Ook geeft de schrijver de redenen op, waarom een ZW. wind zoolang kan waaien, zonder dat daarvoor eene vergoeding van NO. wind in de plaats komt.
Er worden twee voorname oorzaken bijgebracht van het ontstaan eens storms: 1o. de plotselinge toevoer van lucht naar eene ijle ruimte, ontstaan door het plotseling verdichten van veel waterdamp en 2o. het stuiten en terugkeeren van een luchtstroom tegen eene hooge bergketen. In het midden van een storm is altijd een lage barometerstand en eene sterke werveling waar te nemen. Deze kan de oorzaak van den storm zijn, maar ze kan ook gevolg wezen. Dat het laatste gevoelen het juiste is, wordt bewezen uit de omstandigheid, dat in de gematigde luchtstreek in het Noordelijk halfrond de storm zich altijd verplaatst van het ZW. naar het NO. Dit bewijs is het eerst door Dove ge-
{==467==} {>>pagina-aanduiding<<}
geven en wordt hier door eene figuur opgehelderd. In 't Noordelijk gedeelte van den keerkringsgordel, is de richting der beweging van het ZO. naar het NW., zooals blijkt uit de hurricanes op de Antillen; in het Zuidelijk gedeelte, van het NO. naar het ZW.; in de gematigde luchtstreek van het Zuidelijk halfrond, van het NW. naar het ZO. In het Noordelijk halfrond is de draaiingsrichting van den storm van het O. naar het W., in het Zuidelijk halfrond omgekeerd. - Dat de scheepvaart van deze kennis veel voordeel trekt, wordt ook met een enkel woord opgemerkt.
‘De lucht als waterdraagster’ is de titel van een nieuw hoofdstuk. Er wordt ons in geleerd, dat het waterverbruik op aarde zeer groot is, daar plant en dier dagelijks water noodig hebben, en de verdamping, de rivieren en andere stroomen ook veel water wegnemen. Eene uiteenzetting van het wezen der verdamping, van den invloed der warmte op haar en van hare uitgebreidheid wordt niet gemist. Na opgemerkt te hebben, dat bronnen en putten niet in het waterverlies kunnen voorzien, omdat ook zij uitdrogen, wordt gewezen op de lucht, als eene vriendin, die voor den nieuwen invoer van water zorg draagt.
Eerst wordt uiteengezet, dat eene bepaalde ruimte altijd evenveel waterdamp bevatten kan, hetzij er lucht in de ruimte aanwezig is of niet, en vervolgens het onderscheid tusschen gassen en dampen aangewezen, door op te merken, dat de laatste zich niet zooals de eerste tot in het oneindige laten samenpersen, maar in vloeistoffen veranderen. Op deze laatstgenoemde verandering heeft de temperatuur een grooten invloed, zoodat ‘eene bepaalde ruimte van bepaalden warmtegraad slechts eene bepaalde hoeveelheid waterdamp bevatten kan’; dit wordt met een voorbeeld duidelijk gemaakt. De warmtegraad der lucht bepaalt dus, hoeveel waterdamp er in eene bepaalde ruimte aanwezig zijn kan.
Is eene ruimte verzadigd en wordt er toch steeds meer waterdamp aangebracht, dan ontstaat er een neêrslag van dauw, regen, sneeuw, hagel, nevel of rijp. Zulk een neêrslag ontstaat evenzeer, wanneer de lucht kouder wordt. De lucht draagt dus het water landwaarts en distilleert het met een. Een over-verzadigde lucht geeft echter op aarde geen neêrslag wanneer deze, ontstaan in de bovenste luchtlagen, in de lagere wordt opgelost; klimt de temperatuur, dan kunnen zelfs de wolken verdwijnen. Een niet verzadigde lucht daarentegen geeft een neêrslag, wanneer er plotseling een koude wind optreedt of wanneer er in de bo-
{==468==} {>>pagina-aanduiding<<}
venlagen veel lucht wordt aangevoerd, zoodat het volumen van de daar onder gelegen lucht door drukking kleiner wordt. De neêrslag kan in allerlei vorm optreden. Is de lucht helder en is er weinig wind, dan heeft er uitstraling plaats en daardoor daling van temperatuur. Daar planten, hout, gras enz. vrij sterk uitstralen, ontstaat er op die lichamen eerder een neêrslag dan op andere; zoo ontstaat de dauw of de rijp. Na eene zeer korte verklaring van het ontstaan van sneeuw en nevel worden wij nogmaals op den kringloop van het water gewezen. Alles wordt toegeschreven aan de lucht.
Voordat de reis, dié tot toepassing van 't bovenstaande moet dienen, ondernomen wordt, moeten er nog eenige voorbereidingen worden gemaakt. Wij moeten de diensten der lucht als waterdraagster beschouwen uit een aardrijkskundig oogpunt. Daar de lucht bij warmte veel waterdamp kan opnemen, is zij aan den equator doorgaans helder en vochtig, aan de polen bewolkt en droog. Ook is er 's zomers meer vocht in de lucht dan 's winters, overdag meer dan 's nachts. In de verzengde luchtstreek regent het zelden maar hevig; nadert men de polen, dan neemt het aantal regendagen toe, maar de hevigheid van den regen af, gelijk blijkt uit de opgaven van het aantal regendagen en de hoeveelheid gevallen regen. Bij deze regenwet valt echter het een en ander op te merken.
Men verdeelt namelijk de oppervlakte der aarde in twee regengordels. De een is die van den regelmatigen regen. Op den equator regent het om het half jaar. Hoe meer men de keerkringen nadert, des te minder tijd verloopt er tusschen de beide regensaizoenen. Op de keerkringen regent het slechts eens in het jaar, maar dan ook tweemaal zoolang als aan den equator. Deze regentijden vallen samen met den tijd, waarop de zon in top staat; immers dan ontstaat er een zeer krachtig opstijgende luchtstroom, beladen met zeer veel waterdamp, die den O. passaat tegenhoudt. Er is dan zeer veel waterdamp in de bovenlucht en, bij afkoeling vallen er dus geweldige regens.
De andere regengordel is die van de veranderlijke regens. Hier moet men onderscheiden: het eilandenklimaat, het kustklimaat en het klimaat van het binnenland. Het eilandenklimaat is doorgaans vochtig en gelijkmatig. Het verschil tusschen de temperaturen van zomer en winter is betrekkelijk gering, omdat het zeewater eene gelijkmatige temperatuur heeft en er boven de eilanden

{==469==} {>>pagina-aanduiding<<}
veelal wolken zweven. Deze laatste zaken worden nog nader verklaard.
Het verschil in temperatuur tusschen zomer en winter in het binnenland is veel grooter. Het onderscheid tusschen het eilandenklimaat en het vasteland-klimaat blijkt uit talrijke voorbeelden. Uit den aard der zaak is het kustland meestal vochtig, het binnenland droog. Men moet dus bij de boven opgegeven regenwet in het oog houden, dat het aantal regendagen vermindert, wanneer men van de kust naar het binnenland gaat en dat de richting der bergketens, die den luchtstroom dwingen naar boven te stijgen en water af te geven, van grooten invloed is. De wolken, die over eene hoogvlakte drijven of zich van eene kille zee naar een warmer land begeven, worden meestal weder opgelost.
Thans wordt de reis ondernomen en wel het eerst stilgestaan in Zuid-Amerika. De NO. passaat, die met veel waterdamp bezwangerd is, geeft veel water af bij het beklimmen der gebergten en hoogvlakten aan de O. en N. kust gelegen, en voedt zóó de groote rivieren aan die kusten. Vervolgens schenkt hij water aan de vlakten, gelegen tusschen genoemde bergen en de Andesketen. De netten der Orinoco, der Amazonen-rivier en der Rio de la Plata ontvangen dus veel water, zoodat er ook veel waterdamp kan opstijgen en de keerkringsregens gevormd kunnen worden. Bij het beklimmen van den Andes verliest de lucht al haar vocht; dit is de grond van het bestaan der woestijn Atacama, die het Peruviaansche kustland inneemt. Uit de richting en hoogten der bergketens en hooglanden, de richting der passaatwinden en de gewesten, waarover zij waaien, uit de ligging der landen in de gematigde of verzengde luchtstreek, uit den vorm en de gedaante der landen en uit andere zaken, wordt vervolgens aangewezen, dat het klimaat van de zuidelijke landen van Z.-Amerika zóó zijn moet, als het ons beschreven wordt. Op dezelfde wijze wordt het klimaat van Midden- en N.-Amerika en van Afrika en Madagascar beschouwd, terwijl er eene korte vergelijking tusschen Amerika en Afrika wordt ingesteld. Ook wordt er gewezen op de eigenaardigheden der Sahara-woestijn en op de bijzondere wijze, waarop de lucht, door haar water neer te leggen in de meren, die de zoogenaamde bronnen van den Nijl uitmaken, Nubië en Egypte van water voorziet en belet, dat deze landen in de Sahara worden opgenomen, hetgeen anders stellig het geval zou zijn.
Nu krijgen wij een overzicht van de twee voorname bergke-
{==470==} {>>pagina-aanduiding<<}
tens en de daartusschen besloten vlakten en hooglanden van Azie - Europa. Daarna wordt het vruchtbare oostelijk gedeelte van China, de regenlooze woestijn Gobi of Sjamo met de onvruchtbare meer westelijk gelegen landen, het meer vruchtbaar zuidelijk gedeelte van Perzië en het vruchtbare zuid-westelijk gedeelte van Arabië beschouwd. Hieraan sluit zich een overzicht van het klimaat der beide Indiën en van de over-schoone Soenda-eilanden, waarvan de beschrijving waarlijk poëtisch is. Verder worden wij attent gemaakt op het heerlijke klimaat van de Australische eilanden en wordt er een enkele blik geworpen op het vaste land van dit werelddeel.
In het verschil in temperatuur van de Europeesche landen moet men de oorzaak zoeken, dat men in de zuidelijke streken het meeste regenwater in den winter, in de meer noordelijk en noordwestelijk gelegen landen in den herfst, en de noordoostelijk gelegene in den zomer ontvangt. De reden hiervan is, dat de koude van den winter der zuidelijke landen het water aan de lucht onttrekt, terwijl dit in den zomer niet plaats heeft. Daar de gebergten van Europa meerendeels niet hoog, niet dicht aaneengesloten en niet overal van dezelfde richting zijn, kan de wind overal er tusschen doordringen, zoodat wij nergens gebrek aan water vinden. De aanwezigheid van water wordt nog bevorderd door de menigte golven en baaien. Ligt eene plaats ver van zee, dan is er gebrek aan regen, zooals het oostelijk gedeelte van Rusland bewijst. Het land, achter een hoog gebergte gelegen, heeft insgelijks regengebrek. Noorwegen b.v. ontvangt ten W. der Kjölen door den ZW. wind zeer veel regen, terwijl aan de O. zijde gebrek aan regenwater is. Het blijkt ook, dat er aan de Z. en ZW. zijde der Alpen en der Apennijnen meer regenwater valt, dan aan de N. en NO. zijden. Het hoogland van Oud- en Nieuw-Kastilië in het Pyreneesche schiereiland, in welks midden Madrid gelegen is, outvangt zeer weinig regen. Slechts daar, waar de ZW. wind vrijen toegang heeft, is er geen gebrek aan regenwater; het dal van den benedenloop der Mondego en de Andalousische vlakte aan de Guadalquivir b.v. worden voldoende besproeid. In Griekenland doet de invloed der vele baaien zich gevoelen. Groot-Brittanje en Ierland hebben het eilanden-klimaat: zacht, vochtig, nevelig en bedompt. Frankrijk en Duitschland ontvangen bijna evenveel regen; toch zijn er kleine verschillen. De vele gebergten in Duitschland geven aan de luchtstroomen

{==471==} {>>pagina-aanduiding<<}
telkens andere eigenschappen. In Silezië en Bohemen b.v. oefenen, volgens Dove, de Sudeten grooten invloed uit, zoodat aan de ZW. zijde veel meer regen valt dan aan de NO. zijde; gelukkig ontvangt Silesië door den NW. wind vrij wat regen. In het Harzgebergte moet de oorzaak gezocht worden, dat Mecklenburg zoo slecht bedeeld is. - In ons land brengen de ZW. winden veel regen, de Oostelijke droogte; herfstregens de meest heerschende.
In Europa is het weder zeer wisselvallig en dit is gelukkig, want langdurige regen of droogte vernietigt doorgaans den oogst. Echter is het weder dat voor het eene land nadeelig is, soms voordeelig voor het andere. Ook is, bij langdurige gelijke windrichting, de windrichting in Amerika doorgaans tegengesteld aan die in Europa, zoodat het eene land overvloed heeft om het andere, dat gebrek lijdt, te hulp te komen.
Hetgeen hier over meteorologie gezegd wordt bevalt ons, zooals wij reeds opmerkten, zeer goed. Men kan in het algemeen slechts woorden van lof bezigen, vooral met betrekking tot het laatste gedeelte, de reis, die een duidelijk denkbeeld geeft van de wijze waarop men het geleerde ten alle tijde kan toepassen. De aanmerkingen echter, die wij vroeger maakten gelden ook hier, hoewel in geringere mate. De zuiver physische wetten zijn behandeld op eene wijze, die én te duidelijk én te onduidelijk is. De beeldspraak waarvan we vroeger spraken, is hier ook zeer druk gebezigd en ontaardt wel eens in een zucht naar aardige vergelijkingen. Doch, wij herhalen het, dit zijn hier kleinigheden, die de ferme en grondige behandeling van het geheel des te meer doen uitkomen.
Slaan wij nu nog een blik op het geheele werkje, dan is onze meening; dat het eerste gedeelte niet aan de verwachting beantwoordt, dat het tweede en derde daarentegen met veel genoegen en nut zullen gelezen worden. Het is zonder twijfel des schrijvers bedoeling geweest, toepassingen te geven van bekende wetten, doch te recht heeft hij bij het schrijven ingezien, dat het moeielijk was, om voor het publiek, waarvoor hij schreef, de wetten bekend te onderstellen. Dit heeft hem er toe gebracht, den draad der redeneering dikwijls te laten varen, om eenige zuiver physische zaken te behandelen; op die wijze heeft hij te veel en te weinig gegeven.
De toon van het boekje is over het algemeen gelukkig gekozen; toch ontmoet men soms uitdrukkingen, die noch populair, noch geestig, maar eerder kinderachtig mogen heeten. Dit had juist

{==472==} {>>pagina-aanduiding<<}
hier moeten vermeden worden. Reeds gaven wij eenige voorbeelden. Hier volgen er nog eenige:
Op bl. 44 wordt de vermenging van de bovenste luchtlagen met meer warme lagen vergeleken met de vermenging van hoogere kringen der maatschappij met lagere.
Op bl. 104 wordt het touw waarmede een gondel van een luchtballon aan een boot is vastgebonden bij een huwelijk vergeleken; en, als de matrozen het touw lossnijden, heet het: ‘de matrozen doorsnijden den huwelijksband en teekenen met kortjan den afscheidsbrief.’
Op bl. 130 worden de niet-zeelieden met den naam van landratten bestempeld.
Op bl. 134 wordt gesproken van eene fabriek, waarin de winden vervaardigd worden.
Op bl. 140 wordt van de lucht gezegd, dat zij ons met nederdalende goedheid komt begroeten.
Op bl. 155 wordt de wind een goed huisvader genoemd, omdat hij, als hij over zee strijkt, waterdamp medebrengt.
Op bl. 156 vinden wij: de wind overschrijdt met eene drooge keel onze grenzen.
Op bl. 166 wordt de wetenschap, die den zeeman de richting aanwijst, in welke hij den naderenden storm kan ontvlieden, vergeleken bij de wetenschap van het hart (?), die ons leert, hoe wij ons in de stormen des levens moeten gedragen.
Op bl. 175 vinden wij het volgende: ‘Wij kennen uit onzen kindertijd de gewone sprookjes van toovenaars, die allerlei gedaanten konden aannemen. Wil men hen grijpen, dan veranderen zij zich plotselijk in een brieschenden leeuw of zij verstoppen zich als een muis ergens in een hoek. Ook de Grieksche fabelleer verhaalt van zulk een toovenaar, van Protens, een zoon van den zeegod Oceanus en van de zeegodin Tetis, die desgelijks de kunst verstond, om zich door vormverwisseling onkenbaar te maken. De waterdamp is zulk een Proteus, wil men hem aan tncht onderwerpen en in eene gevangenis opsluiten, die hem te erg voorkomt, dan speelt hij zijnen belagers een leelijken trek en verandert zich - wel niet in een leeuw of in een muis, maar in...., ja, hij kan verschillende gedaanten aannemen.’
Op blz. 182 vinden wij zelfs de lucht redeneerende. ‘Zij denkt: Gij steenen en metalen, waarvan men gevangenissen bouwt en zwaarden smeedt, gij hebt geen vocht noodig, gij krijgt niets,

{==473==} {>>pagina-aanduiding<<}
maar gij gras en planten, die tot voedsel strekt voor de menschen, gij zult zooveel van mij hebben als ik missen kan.’
Op blz. 202 lezen we: De lucht transpireert van koude.
Op blz. 214 ontvangt de waterdamp den naam van zoon des oceaans. Het wordt betreurd, dat hij helaas niet als bruidegom in de armen gevoerd wordt van de Sahara; aan deze vergelijking wordt nog eene zedeles vastgeknoopt.
Zulke vergelijkingen komen een enkele maal te pas, maar ze mogen nooit talrijk en smakeloos zijn. Bijna geen bladzijde vinden wij zonder beeldspraak. De verhevenste staat zeker op bl. 49! Daar lezen wij: ‘De digtheid der lucht heeft ook een grooten invloed op de kleur des hemels. Het heeft er wel wat van, als of de natuur het uitspansel gevoerd heeft met blaauw laken, waaruit hier en daar pantalons voor soldaten gesneden worden; maar die voering heeft op vele plaatsen nu en dan een zeer verschoten voorkomen, terwijl zij elders nog eene echte kleur bezit.’ Voorbeelden van de zucht, om zooveel mogelijk zaken als personen voor te stellen, zullen wij niet bijbrengen. Het valt moeielijk eene bladzijde op te slaan, waarop men niet een voorbeeld daarvan vinden zal.
Onjuistheden zal men weinig aantreffen, maar wel onduidelijkheden. Als voorbeeld noemen wij de voorstelling van het ontstaan der stormen. Daargelaten of het in een populair geschrift vrij staat, reeds als uitgemaakt op te geven, dat er bij plotselinge verdichting van waterdamp in de lucht eene ijle ruimte ontstaat, vragen wij, hoe de vrijwordende warmte die ijlheid kan vermeerderen en hoe, indien die ledige ruimte het middelpunt van den storm uitmaakt, de lucht daar in eene middelpuntvliedende beweging zijn kan. - Bl. 201 wordt opgegeven, dat de Orinoco eene zijrivier van den Amazonen-stroom is. Dit is zeker eene vergissing. Bl. 130 lezen wij de opmerking, dat de lucht in beweging komt (d.i. uit haren evenwichtstoestand) door alles wat haar evenwicht verbreekt. Is dit niet wat al te duidelijk?
Op bl. 175 wordt gezegd, dat het watergas een eigen dampkring in het luehtgebied vormt. Deze stelling is voor een niet-physicus wel wat gevaarlijk.
Wanneer men bedenkt, dat de oceaan zijn water ontvangt door de stroomen van het vasteland, dat door verdamping dit water in den dampkring wordt opgenomen, dan weder in regen op het

{==474==} {>>pagina-aanduiding<<}
vaste land valt en door de stroomen wordt afgevoerd, dan heeft men het volste recht, om van een ‘cirkelloop’ te spreken. Maar eene voorname eigenschap van den cirkel is deze: dat hij geen begin heeft. Noemt men nu de lucht de goede vriendin, die ons van water voorziet, dan neemt men een begin van een cirkel aan. Men zou even goed den oceaan, óf de warmte óf den regen zulk een vriend of vriendin kunnen noemen, zoodat de band tusschen de laatste hoofdstukken van ons boekje en den titel zeer los moet genoemd worden.
Stijl en taal zijn zóó, dat men begrijpen kan, wat er bedoeld wordt, maar accuraat en schoon zijn ze niet. Wij willen, om dit aan te toonen, ook eenige voorbeelden bijbrengen.
Bl. 7. De onderscheiding der voorwerpen in gassen, vloeistoffen en lichamen is zeker niet zeer juist.
Bl. 23. De uitdrukking ‘Torricelliaansche buis’ klinkt vreemd.
Bl. 51. De omschrijving van het werkwoord ‘buigen’ door ‘afstand doen van de regtheid van den vroegeren weg’ strekt niet om de kortheid te bevorderen.
Bl. 83. ‘Bergbeklauteraar’ is geen fraai woord.
Bl. 87. Wat zijn ‘omstandigheden, die het opstijgend vermogen van een luchtballon beknibbelen.’
Op bl. 104 vinden we de uitdrukking: ‘ter halver lijf’ op bl. 108 ‘ter halver lijve.’
Bl. 108. ‘Den barometer kan hij niet waarnemen, want hij is gebroken.’ Is Zambeccari gebroken?
Bl. 139. ‘Dergelijk eene afwijking’ is niet goed Hollandsch.
Bl. 150. ‘Wij ontvangen den noordewind uit de nabijgelegene noordelijke streken, van waar zij eer tot ons komt dan de lucht van het poolgewest haar togt naar het zuiden aanvaardt.’ Dit is niet zeer duidelijk.
Bl. 155. ‘De wind waait te zeer over eene beperkte ruimte,’ is eene vreemde constructie.
Op bl. 161 vinden wij nu eens ‘middenpunt,’ dan weder ‘middelpunt.’
Bl. 175. ‘Wanneer men vervolgens de lucht uit het vat verwijdert, om er vervolgens water in te laten verdampen’ klinkt niet fraai.
Bl. 196. ‘Plagen door droogte en dorheid’ is iets anders dan ‘plagen met droogheid en dorheid.’
Bl. 208. ‘De drooge lucht is er dadelijk bij, ons eene

{==475==} {>>pagina-aanduiding<<}
kleine lafenis uit het natte linnen te zuigen.’ Op zulk eene lafenis zullen weinigen gesteld zijn.
Het veelvuldig gebruik van het woordje ‘desgelijks’ kan ons niet bevallen. Vreemd klinkt ons ook het woord ‘luchtschipper’ in de ooren, vooral waar dit gebruikt wordt van eene vaste betrekking in de maatschappij. Evenmin bevalt het ons, dat bij iedere snelle beweging het woord ‘vliegen’ gebruikt wordt. Het zou verder verdienstelijk zijn geweest, als alle lengtematen in dezelfde eenheid waren uitgedrukt en niet nu eens van voeten, dan weêr van ellen werd gesproken. Wat hier op rekening van den schrijver, wat op die van den vertaler moet gesteld worden, willen wij echter niet beslissen.
De correctie is vrij goed geweest. Wij hebben eenige drukfeilen aangeteekend, maar willen die hier voorbijgaan. De uitvoering is netjes.
Het kan, naar wij meenen, uit onze beoordeeling blijken, dat wij met belangstelling met het boekje van dr. Felisch hebben kennis gemaakt. Wellicht worden anderen er door opgewekt, het met even groote belangstelling te lezen.
Wij mogen niet eindigen, zonder onze lezers om verschooning te vragen, omdat wij hen eerst nu met het ons reeds vóór lang toegezonden werkje bekend maken. - In de volgende aflevering van ons tijdschrift zullen wij het tweede nommer van den titel bespreken.
Utrecht.
Dr. van Schevichaven.




IV. Opvoeding en Onderwijs.

DE ZOOGENAAMDE GELOOFSVERVOLGING TE DEVENTER, door G.P. Kits van Heyningen. Zwolle bij Hoogstraten en Gorter, 1867. Prijs ƒ 0,75.
't Behoefde waarlijk niet op den titel dezer brochure te worden uitgedrukt, wat en wie er eigenlijk in besproken worden. De treurige historie, waarover zij handelt, heeft ruchtbaarheid genoeg in den lande verkregen. Het treurigst is evenwel, dat zij in dagbladen, brochures en laffe spotrijmpjes uit haar verband gerukt en averegts is voorgesteld. Met listige behendigheid heeft men haar van 't zuivere terrein zoeken weg te moffelen en daardoor een smaad geladen op 't collegie van Curatoren, op den Gemeenteraad en op particuliere personen, die hoegenaamd niets anders deden, dan wat zij verpligt waren te doen. Men heeft gelogen, gelasterd,

{==476==} {>>pagina-aanduiding<<}
gespot en gescholden, - geïntimideerd, geïnsinueerd en gemystificeerd - kortom: men heeft geen middelen ontzien, om der menigte een rad voor de oogen te draaijen, eene agitatie in 't leven te roepen en het water zóó troebel te maken, dat er geen grond meer te vinden was.
Hierdoor werd het ten langen leste zelfs voor menig Deventerburger moeijelijk, een klaar inzigt te erlangen of te behouden in den eigenlijken toestand der zaken. Zijn aandacht werd door al die partijdige pers-berigten van 't middelpunt der kwestie afgeleid. Hoeveel te minder is het dus te verwonderen, dat velen, die vèr van 't tooneel des strijds verwijderd waren en de kaart van 't land volstrekt niet kenden, op een dwaalspoor werden gebragt en...afkeurden, wat zij bij meer volledige kennis van zaken luide zouden hebben toegejuicht?
Te dezer oorzake is het dan ook, dat de gemeenteraad van Deventer besloten heeft, de ‘officiëele stukken’ in zake van 't ontslag des hoogl. v. Vloten uit te geven en voor 't algemeen verkrijgbaar te stellen. En het is weder om deze reden, dat de heer G.P. Kits van Heyningen, de netelige en niet-aangename taak vrijwillig op zich nam, om de waarheid in 't helderste licht te stellen.
Er behoorde moed toe - en vooral bedachtzaamheid om dit goed te doen. Doch wie den Schrijver kent, weet, dat zulk een werk bij uitstek aan zijne handen is toevertrouwd. Hij is er geheel de man voor, om met de vereischte kalmte en onpartijdigheid zaken en personen van 't regte standpunt te beschouwen en te beoordeelen. Men heeft wel gezegd, dat zijne ambtsbetrekking een hinderpaal moest zijn voor zijne objectiviteit; maar...de kwestie liep immers niet over geloofs-overtuiging of godsdienstige rigting. Ook staat hij evenmin tot Curatoren als tot den Gemeenteraad in eenige betrekking en is dus in dit opzigt volkomen onafhankelijk. Bovendien levert zijne brochure 't meest-doorslaande bewijs, dat hij met de noodige kennis was toegerust en er zich op heeft toegelegd, om aan ieder regt te doen. Vooral heeft de hoofdpersoon in kwestie zich volstrekt niet over hem te beklagen. Het komt ons zelfs voor, dat hij het gedrag van dr. v. Vloten niet weinig vergoelijkt, waar hij 1o. een deel van diens schuld op de schouders van onhandige vrienden werpt, als had het den heer v. Vl., - een man, die zich door eenige linksche lieden volstrekt niet zou laten influëncéren - ten eenemale aan verstandige en doelmatige hulp

{==477==} {>>pagina-aanduiding<<}
van bezadigde en invloedrijke mannen ontbroken, - 2o. waar hij vraagt, of het slotwoord in het berispend schrijven van Curatoren niet beter ‘in de pen gebleven ware’, alsof eene ontslagsaanvrage zonder voorafgaande waarschuwing edelmoediger ware dan de humane weg, door curatoren thans ingeslagen! - en 3o. waar hij van den Gemeenteraad een ‘eervol’ ontslag voor dien hoogleeraar had willen bedingen, iets, wat in ons oog een contradictio in adjecto zou geweest zijn. Nog beter had men dr. v. Vl., - indien men iets wilde doen, - dan een paar jaar wachtgeld kunnen geven. Doch om 't beleedigende, dat er in deze soort van aalmoes lag, heeft de Gemeenteraad wijselijk zich hiervan onthouden. - Hoe 't zij: het bewijst zeker voor 't goede hart van den schrijver der brochure, dat hij nog eenig gunstig licht op den ontslagen Professor laat vallen. En...wie zou ook geen innig medelijden koesteren met eene persoonlijkheid als de heer v. Vloten, die, voortgedreven door zijne ongelukkige natuur, tot zulk een uiterste moest komen?...Ook wij hadden met den burgemeester v. Marle, - die in de behandeling van deze rampzalige zaak eene zeldzame mate van wijsheid en regtschapenheid ten toon gespreid heeft, - gewenscht, dat de pogingen om hem op honorable wijze te redden, en moreel te behouden, niet door den hoogleeraar zelven waren geneutraliseerd. Doch tot leedwezen van elk weldenkend mensch hebben zij niet mogen gelukken, zoodat het nu in v. Vl. wederom openbaar werd, hoe indrukwekkend de gestrengheid van de wet der vergelding is, die God laat werken.
Onder dezen indruk voorzeker, - want op geen andere wijze kunnen wij ons de hoogst-verschoonende beschouwing verklaren, die hier over de handelingen van dr. v. Vl. geleverd wordt, - heeft ook de heer K.v.H. zijne brochure geschreven. Men behoeft dus volstrekt niet bevreesd te zijn, een geschrift in handen te krijgen, dat op heftigen toon den gewezen hoogl. hard valt of antwoord geeft op de schimptaal, door de zoogen. liberale organen ter bespotting van achtenswaardige collegiën of personen gebezigd. Het opstel van ds. v.H. levert integendeel 't beste bewijs, dat de christelijke godsdienst den mensch veredelt en hem leert ‘niet weder te schelden, als hij gescholden wordt’ (zooals immers v. Vl. de predikanten en mitsdien ook ds. K.v.H. gedaan heeft), maar dat er van haar gezegd kan worden, wat blijkens v. Vloten's voorbeeld, helaas! niet steeds van den be-
{==478==} {>>pagina-aanduiding<<}
schavenden invloed der letteren op elk harer beoefenaars geldt, dat nam. hare studie ‘emollit mores nec sinit esse feros.’
Ouder gewoonte zijne stellingen op onderstellingen bouwende, heeft het den heer v. Vl. goedgedacht in het tweede deel van zijne zoogenaamde ‘Levensbode’ (bl. 480), zijne landgenooten te moeten waarschuwen tegen de hier besproken uitgaven. Hoeveel gewigt men aan deze waarschuwing te hechten hebbe, blijkt o.a. hieruit, dat de hr. v. Vl. vonnist en veroordeelt wat hij nog niet eens schijnt gezien en gelezen te hebben. Hij spreekt althans van ‘aangekondigde’ uitgaven en ‘toegezegde’ geschriften, terwijl hij de onbevoegdheid van ds. Kits v. Heyningen tot het schrijven eener betrouwbare brochure reeds a priori vaststelt. Wie zulke middelen tot verdachtmaking noodig heeft en tevens toont, dat hij zóózeer de openbaring der waarheid ducht, bewijst zonneklaar, dat zijne zaak het licht niet zien kan en hij zelf haar reddeloos verloren acht.
Ten slotte nog dit: Of v. Vloten's landgenooten naar v. Vl.'s waarschuwing eerbiedig luisteren en haar kinderlijk gehoorzaam volgen zullen, door slechts datgeen te lezen, wat van hem en de zijnen komt, betwijfelen wij. Zulk eene methode van onderzoek moge door hèm worden aanbevolen, de koninklijke weg, die tot de waarheid leidt, is zij zeker niet.

Weinige oogenblikken slechts vóór het verzenden der persrcvisie van bovenstaand kort verslag, komt ons eene ‘Correspondentie’ in handen, te Amsterdam bij de Boekh. Loman en Verster uitgegeven onder den titel van: ‘Professor van Vloten en de Gemeenteraad van Deventer.’ (Prijs ƒ 0.25.)

Wij hebben nog even gelegenheid, om dit boeksken in te zien en kunnen niet nalaten, ook dit met nadruk ter lezing aan te bevelen. Het vult geheel aan, wat naar ons inzien, in de brochure van ds. K.v.H. nog ontbreekt of te zwak is voorgesteld. Het doet klaar en duidelijk uitkomen, dat het getal van 's hoogleeraars vrienden te Deventer zéér gering was en ten gevolge van diens houding allengs is afgenomen. Het geeft verklaring aan het overigens raadselachtig verschijnsel: dat sommigen buiten Deventer zoo geheel anders oordeelen over dr. v. Vloten als bijna allen te Deventer, waar men den ontslagen hoog-
{==479==} {>>pagina-aanduiding<<}
leeraar sints een dozijn jaren kent. Het bestrijdt de onware meening, dat de heer v. Vl. als martelaar voor de vrije gedachten-uiting gevallen is, maar doet hem daarentegen kennen als 't slagtoffer van zijn eigen onhandelbaarheid en cynisme, - ja! als den groot-inquisiteur, die zijn levenlang heeft berispt en gekritiseerd, gegeeseld en gemarteld, tot hij eindelijk in 't vuur van zijn eigen mutsaard-manie is gevallen, en omgekomen is door 't zwaard, waarmeê hij zoo menig achtenswaardig man heeft zoeken te treffen. - Het neemt ten slotte een en ander bezwaar weg, dat door sommige bezadigde menschen buiten Deventer tegen 't ontzet van prof. v. Vl. nog mogt ingebragt worden. En, - wat wij vooral niet mogen verzwijgen, - het doet dit alles zonder eenige hartstogt en met de meest-volkomene kalmte. Kortom, het is een waar en waardig-geschreven boekje, zich even als dat van den heer K.v.H. in geest en toon luisterrijk onderscheidende van de heftige en hekelende pamfletten en artikelen, waarop wij van een tegenovergestelden kant vergast zijn geworden.
NIEUW NEDERLANDSCH-HOOGDUITSCH ZAK-WOORDENBOEK, bevattende: al de in beide talen aangenomen woorden, in eigenlijke en oneigenlijke beteekenis, en verrijkt met de meest gebruikelijke kunstwoorden, spreekwijzen en spreekwoorden, door S. Susan, Leeraar aan de Hoogere Burgerschool te Deventer. Utrecht, L.E. Bosch en Zoon. Prijs ƒ 5.00.
Het behoeft geen betoog, dat wij in onze taal een bepaald gebrek hebben aan een goed, niet al te kostbaar Woordenboek voor de hoogduitsche taal, en het was een goed denkbeeld van de heeren Bosch en Zoon, om de bewerking in den vorm van ‘de Nouveau Dictionnaire de Poche,’ waarvan de deugdelijkheid algemeen erkend wordt, op te dragen aan den heer S. Susan, die dan ook blijkbaar moeite noch zorg gespaard heeft aan de zamenstelling van het reeds verschenen eerste deel. Het voldoet o.i. aan de belangrijkste eigenschappen, welk eene goed woordenboek kenmerken: beknoptheid van omvang, groote volledigheid van inhoud, gemakkelijkheid in het opzoeken en aanwijzing van de meest eigenaardige beteekenissen, en verdient daardoor onvoorwaardelijk te worden aanbevolen. Wat evenwel in een hoogduitsch woordenboek nog bovendien een noodzakelijk vereischte is, daarvoor heeft de heer S. uitnemend gezorgd; de leerling toch,

{==480==} {>>pagina-aanduiding<<}
die een woord heeft op te zoeken, kan niet alleen dadelijk eene juiste keus doen van de rechte beteekenis, gelijk die in den zin te pas komt, daar hij de belangrijkste spreekwoorden en spreekwijzen, waarin het woord kan voorkomen, vindt vermeld, maar hij vindt tevens den meervoudsvorm opgegeven, terwijl alle afleidingen en zamenstellingen van hetzelfde woord, telkens weder als hoofdwoorden zijn opgenomen, hetwelk het opzoeken zeer gemakkelijk maakt en aanmoedigt, daar niets lastiger en vervelender is dan het vervangen van de zamenstellingen en afleidingen door streepjes, dat niet alleen voor leerlingen, maar zelfs voor volwassenen zeer hinderlijk is.
Tot staving onzer meening, kiezen wij bij het doorbladeren op goed geluk af, slechts een paar enkele woorden, zoo vinden wij bl. 229:
Kap, vr. Kappe (n), f., Käppchen, n.; (van een gebouw), Dachforst (ö, e), Firste (n), f.; (van een schoorsteen), Wetterfahne, Ueberlage (n), f.; (van eene laars), Stulpe (n), f.; zich in de kap steken, Mönch werden, das Trauerkleid anlegen; de kap op den tuin hangen, den Mönchstand verlassen; gelijke monniken, gelijke kappen, gleiche Brüder, gleiche Kappen; de kap vullen, einem zum Besten haben, in den April schicken.
Bl. 444. Over, bijw. (tegenover), im Angesichte, angesichts (des, der); (dem, der) gegenüber; (verleden), vorbei, vorüber, über; (boven), auf, oberhalb; (omtrent), nach, bei; (zeer), äuszerst, sehr; (grooter), höher als. over en weêr, auf beiden Seiten, beiderseits; het is over, es ist vorbei; het is over achten, es hat acht geschlagen; de regen is over, der Regen ist vorüber; ik heb er niets voor over, es ist mir durchaus gleichgültig; nichts daran gelegen; over weg kunnen, mit einem umkommen, harmoniren; over dag, am Tage, den Tag über, bei Tage; over de twintig jaren, zwanzig und einige Jahre; er is nog geld over, es ist noch Geld übrig; over tafel, über der Tafel, bei Tische.
Ik behoef niets meer hierbij te voegen. Het uitmuntend werk van den heer Susan zal, geholpen door den uiterst matigen prijs, zijnen weg van zelven vinden. Het behoeft daartoe volstrekt mijne aanprijzing niet. Goede waar prijst zich zelve aan.

Deventer, 19 Junij 1867.
J.H. Meijer.





{==481==} {>>pagina-aanduiding<<}

Buitenlandsche letterkunde.

Losse schetsen.

Elise Polko 1).


	Motto.
Aus alten Märchen winkt es 
Hervor mit weisser Hand, 
Da singt es und da klingt es 
Von einem Zauberland. 
 
Wo Liebesweisen tönen, 
Wie du sie nie gehört, 
Bis wundersüsses Sehnen 
Dich wundersüss bethört. 

Heine.

Nog altoos verzuimde ik tot dusver aan een reeds lang gekoesterd voornemen gevolg te geven, door nl. mijne lezers, vooral mijne lezeressen, met de Muze van bovengenoemde beminnelijke schrijfster in kennis te brengen. Om wat reden de kunstlievende Polko betrekkelijk ter nauwernood ten onzent de opmerkzaamheid getrokken heeft, - weet ik waarlijk niet te zeggen. Reeds een zestal jaren geleden kwamen mij haar: Musikalische Märchen, Phantasiën und Skizzen, vervat in twee keurig uitgedoschte boekdeeltjes, onder de oogen (zij zagen bij J.A. Barth te Leipzig, naar ik meen in 1852, het licht) en - oogenblikkelijk namen zij een plaats in onder de habitués op het boekenrekje. Sinds is er van die ‘Märchen’ een tweede uitgave verschenen, maar zij bleven,

{==482==} {>>pagina-aanduiding<<}
even als vroeger, hier te lande nagenoeg onopgemerkt. In den aanvang van dit jaar zag een nieuw bundeltje Novellen van Elise Polko's hand: ‘Herzensgeheimnisse’ getiteld, het licht, dat reeds het achtste vervolgdeeltje uitmaakt eener gansche reeks van romantische verhaaltjes. Men vergunne mij, naar aanleiding van deze haar jongste pennevrucht, de Leipziger kunstenares bij mijne lezers binnen te leiden of liever, door mededeeling van enkele proeven van haar bevallig talent, haar zich zelv' bij het Nederlandsche publiek te laten introduceeren.

Märchen en Phantasiën: aldus betitelde zij de straks genoemde eerstelingen van haar papieren kroost en geen benaming kon zeker getrouwer het eigenaardig karakter er van hebben uitgedrukt. Elise Polko toch is eene door en door dichterlijke verschijning. Onder de haar verleende gaven, staan phantasie en gevoel in het voorste gelid.
Neem b.v. een der gemelde ‘Muzikale schetsjes’ - om 't even welk - ter hand, terwijl gij u, zoo als gebeuren kan, in een dood prozaïsche, gelijkvloersche stemming bevindt, en - in een oogwenk voelt gij als op vleugelen u gedragen in hooger sfeer. ‘Es wird’ (gelijk Heine het uitdrukt):

‘von einer Gloria 
Die ganze Welt umflossen.’ 

Als in aetherisch lichtgewaad gehuld, dagen de heroën der toonwereld, Bach, Haydn, Mozart, Beethoven, e.a. uit het verleden voor u op. Toch zijn het geene onbestemd zwevende gedaanten. Toch is het gemeenlijk een vaste, wisse greep dien zij in hun zieleleven doet, en laat de figuur, die zij heeft trachten te boetseeren, een duidelijken indruk in uw gemoed achter. Men zou deze schetsjes, in muziektaal gesproken, dan ook gevoeglijk ‘phantasiën’ kunnen noemen op een ‘historisch’ thema; of, om aan bekende meesters der Nederlandsche schilderschool te herinneren, ‘kabinetstukjes’ in den trant van Gerard Dou, Neftscher of Terburg, zoo keurig, fijn gepenseeld, zoo reëel en tegelijk zoo ideëel zijn sommigen van uitvoering.
- Een juiste karakteristiek echter van Polko's talent te geven is eigenlijk hoogst moeielijk. Zij heeft, gelijk ik dezer dagen in een Duitsch weekblad vond opgemerkt, veel van een aeoolsharp, die, aan de bouwvallen van een halfverzon-
{==483==} {>>pagina-aanduiding<<}
ken tempel, te midden van rozen bevestigd, door den wind bewogen, in een lauwen zomernacht, allerlei geheimzinnige, soms liefelijke, soms weemoedige geluiden voortbrengt (in 't voorbijgaan gezegd ook een echt ‘Duitsche’ beeldspraak). Innigheid, schalkheid en zekere jeugdige frischheid doorstroomen daarbij al haar scheppingen. Men leest ze met hetzelfde gevoel, waarmeê men in een schemeruurtje naar een lieve melodie op de piano pleegt te luisteren. Dat haar vingeren - de kritiek kan deze opmerking onmogelijk geheel verzwijgen - soms wat vluchtig over de toetsen glijden; dat haar weelderige verbeelding door geen maat te houden menigmaal fiktie en werkelijkheid op wonderbaarlijke wijze dooreenwart; en dat zij niet zelden, in sommige harer voortbrengselen, de grenzen der gemoedelijkheid overschrijdende, ongemerkt in de prozadreven der ‘sentimentaliteit’ verdwaald raakt, is eene - de richting van haar talent in aanmerking genomen - verklaarbare zonde.
‘Absolvo te’, kunnen wij niet nalaten, in weêrwil van deze vlekjes, bij ons zelv' te fluisteren ‘ter wille van uw onbeschrijfelijke lieftalligheid!’ Inderdaad - hierin ligt het groot geheim der aantrekkingskracht, welke zij oefent. Haar toon, haar stijl, haar geheele wezen, alles ademt een bewonderenswaardig fijn gevoel voor al wat liefelijk is en wel luidt. Daarom - ‘Lasst sie träumen, lasst sie plaudern, lasst sie erzählen’, zeggen wij een harer landgenooten na, ‘ihr werdet ihr manchmal nur, wie Goethe sagt, ‘ein halb Gehör’ geben, aber ihr werdet sie hören, und ihre ‘musikalischen Bilder und Skizzen, ihre Novellen u.s.w. werden euch immer eine liebe, phantastische Gesellschaft sein.’
Ten einde mijn lezers - voor zooveel zij Polko niet kennen, - cenigszins over het aetherisch gehalte der ‘Musikalische Märchen’ te doen oordeelen, geef ik hier de vertolking ten beste van een harer ‘phantasietjes’, en wel die over:

Lodewijk van Beethoven.

In een half overschaduwden, grooten tuin van het bevallig gelegene Bonn zaten op een schoonen zomeravond vier vrolijke, gelukkige menschen bijeen; drie vrouwen en een jongeling in de volle kracht en frischheid der jeugd. Zij zwegen allen, merkbaar bewogen; want de aarde vierde haar dagelijks wederkeerend avondfeest der ruste en der droomen; de maan neigde zich tot de stille, sierlijk getooide aarde als tot een geliefde en haar zacht

{==484==} {>>pagina-aanduiding<<}
gelaat glansde bij dien aanblik van liefde en verrukking; de bloemen fluisterden met de sterren en de zephir kuste de bladeren der boomen, dat zij zachtkens trilden van genot. Alle klanken en geluiden stierven van lieverlede weg; slechts van verre ruischte de breede, machtige Rijnstroom en een statig klokgebrom woei tot hen over door de zoele lucht.
Eindelijk verbrak een jeugdige, welluidende stem het plechtig stilzwijgen. ‘Grootmoeder, Moeder, Lodewijk’ - dus vloeide het uit een lieftalligen meisjesmond - ‘hoe bekoorlijk is toch onze aarde en hoe gelukkig zijn wij, als wij goed zijn! zelfs onze vurigste begeerten sluimeren in op zulk een betooverenden avond.’
Het oog der moeder richtte zich op de spreekster met een uitdrukking vol liefde. De jonge man echter legde de krachtige, schoon gevormde hand op de blonde lokken zijner zuster en sprak: ‘Welk een verschil tusschen u en mij, lieve droomster! Uwe kinderlijke wenschen zwijgen in de zoete avondrust, - de mijne daarentegen, heftig en wild, ontwaken juist nu en verheffen luider hun stem dan op den helderen, woeligen dag!
- ‘Maar wat is er, dat gij nog zoudt kunnen begeeren, gij hemelbestormer?’ - fluisterde het meisje, en zag met eene bekoorlijke mengeling van teederheid en bezorgdheid op naar het trotsch en heftig bewogen gelaat van den veelgeliefde. - ‘Denk maar eens even na, lieveling,’ antwoordde hij, ‘wat is wel het allerbegecrlijkste op aarde; wat het hoogste geluk dat den mensch hier beneden kan ten deel vallen; wat het schitterendst geschenk der goden voor een zoekende, smachtende menschenziel?’
- ‘Het schoonste, het schitterendste geschenk,’ - hervatte het meisje ernstig, - ‘Ach! Grootmoeder, dat mogen wij immers u wel allereerst vragen; u, die reeds zoo menig jaar de wereld en de handelingen der menschen rondom u hebt gade geslagen; spreek toch, dierbare, en help mij.’ En zij wendde zich van haren broeder tot eene stille, gebogene gestalte, die onder het dichte loof eener bloeiende linde gezeten was en wier kalm gelaat, schoon in den winter des levens, de onmiskenbare sporen droeg eener eeuwige lente daar binnen.
‘De schoonste, de heerlijkste gave is “het licht”, mijne geliefden,’ klonk het antwoord der grijze. Grootmoedertje was blind. Zij had reeds sedert lang de lente niet meer aanschouwd, noch de bruine, vriendelijke oogen harer dierbaren, noch den helderen dag, noch den door de zilveren maan verlichten nacht;

{==485==} {>>pagina-aanduiding<<}
maar zij dacht te meer, te midden dier duisternis om haar heen, aan den hemel daarboven en aan de bron van eeuwig, onverderfelijk licht, waartoe zij al meer en meer naderde en die zij met haar gansche ziel te gemoet juichte.
‘Het licht!’ riep Lodewijk weifelend uit, en zijne donkere oogen schoten vonken, - ‘o neen! het licht kan nooit de hoogste gave zijn voor den mensch. Licht is slechts een zoete vreugde, een heerlijke verkwikking, eene weldadige vertroosting, maar het is nooit het hoogste; want licht is geen leven!’
Daarop greep de zuster weder zijn uitgestrekte hand en sprak haastig en vroolijk: ‘Lodewijk, het “geluid” is het schoonste;’ - en zij dacht daarbij aan de schoone liederen van haar vader en aan de prachtige phantasiën haars broeders, en aan haar lievelingen, de vrolijk tjilpende vogelen en aan de heerlijke nachtegaal, die welkome voorjaarsgast in dezen zelfden dichtbegroeiden lindeboom en - aan al de vele, lieve menschenstemmen die haar jeugdig gemoed zoo weldadig stemden.
‘Kind!’ antwoordde liefkozend de jongeling - ‘wel gevoelt de ziel een onbeschrijfelijk zoete, bedwelmende weelde, als de klank-golven van een breeden stroom van harmoniën haar omspatten, overstelpen, dragen, wiegen - het geluid is ook meer dan het licht, maar daarom is het toch nog het hoogste niet...! Moeder, Moeder, raadt gij het niet?’ dus vervolgde hij, telkens meer bewogen, en wierp zich voor de zachtmoedige neder. Zijn sprekend gelaat, met vreemde, onregelmatige trekken, werd in dat oogenblik der verwachting en der bezieling wonderbaarlijk verhelderd; het ademde een hoogere, door de zijnen nog niet begrepen, wijding en zoo helder scheen het maanlicht op zijne donkere, weelderige lokken, dat het was als daalde een stralenkrans neder op zijn jeugdigen schedel. ‘Mijn kind’, zeide de moeder, zacht en teeder, en drukte haren zoon innig aan het hart, het hoogste is ‘de liefde.’

Maar de jonge man liet de armen moedeloos zinken, rukte zich droevig los en zuchtte: ‘Ook gij niet, lieve moeder, ook gij niet! - Liefde, zegt gij? Ach! liefde is immers maar een droom...en ik wil niet droomen; neen! moeder, ik wil scheppen, - ik wil leven! Daarom, hoort mijne lieven, en gelooft mij: het hoogst, het schitterendst geschenk der goden is kracht, is nooit

{==486==} {>>pagina-aanduiding<<}
bezwijkende scheppingskracht. En....ik vermoed, ik gevoel haar aanwezen, haar wording en ontkieming in mijn borst. O! dat ik haar behoude, dat ik haar steeds in volheid gevoele, deze alles overtreffende kracht! - Dan moge mij alles ontnomen worden, wat de menschen als het hoogste en schoonste kennen en begeeren: licht, klanken, liefde, - ik voor mij behoef ze niet....
Voor die ééne, groote gave wil ik alle aardsche melodiën, alle zon- en sterrenlicht, en duizend zoete liefdedroomen, zonder één enkelen zucht, volgaarne prijs geven.
Gij, groote goden! Ontrooft mij alle aardsche vreugde, alle schatten dezer wereld; maar verleen mij onverslijtelijke scheppingskracht en ik zal u loven zoolang ik ademhale. Dan toover ik mij een eigene wereld - en niet ééne; neen! duizend en nog eens duizenden werelden doe ik verrijzen door mijn macht, op mijn gebod. - Wat zou, in mijn overrijk leven, bij het gevoel mijner onmetelijke zaligheid, dan nog de arme, kleine menschen-wereld voor mij beteekenen! - Harmoniën zal ik vernemen, maar niet met aardsche zintuigen; licht zal ik aanschouwen, maar met geen sterfelijke oogen, en...liefde? O, wien de goden aldus liefhebben, die zal wel nimmermeer de liefde van een zwak menschenhart behoeven!’
Met opgerichten hoofde stond hij daar, als het beeld der verhevenste, ontembaarste trots; - een stoutmoedige smeekeling, een biddend gebieder. Wat macht zon hem kunnen weêrstaan? - Maar, als een kille huivering overviel een bange vrees de harten der teeder minnende vrouwen; de wangen der zuster verbleekten en het moederoog vulde zich met tranen.
Daar bedekte een wolk de maan en plotseling stak een hevige nachtwind op. De bloemen vouwden als verschrikt heur teêre bladertjes ineen; donkere schaduwen verbreidden zich over de aarde; de vogelen, uit hun sluimering gewekt, fladderden angstig heen en weder: ‘Lief, overmoedig kind’, - zeide zachtkens de eerwaardige grijze en rees op van haar zitplaats - ‘moogt gij nooit met droefheid aan dezen avond terugdenken.’ Zwijgend en onder stille zuchten geleidden dochter en kleindochter haar naar de beschermende woning. De jongeling echter doorwaakte den halven nacht, onder den lindeboom, in gedroom verzonken; de zaligste voorgevoelens speelden hem door de ziel - voor hem profetiën eener heerlijke toekomst en rijk bedauwde lindebloesems vielen als geurige tranen op zijn borst.

{==487==} {>>pagina-aanduiding<<}

Weinige maanden later, in het jaar 1792, verliet Lodewijk van Beethoven het dierbare, ouderlijke huis, om, rijk aan hoop en verwachting, zich te Weenen, de toenmaals zoo prachtige keizersstad, te gaan vestigen. - Het geschenk der goden, ‘krachtig scheppingsvermogen’, is onverminderd, in onbenevelden glans, tot aan zijn jongsten ademtocht, zijn deel gebleven; dit weten wij allen. Werelden van tonen verrezen op zijn bevel en hij liet ze, als spelende, uit zijn handen glippen; terwijl het hem onverschillig was, of men er in stille bewondering voor neêrknielde, dan wel of men, door beurtelings te schreien en te juichen, luide zijn verrukking er over aan den dag legde. Zijn ‘Missen’ en ‘Symphoniën’, zijn ‘Fidelio’, zijn ‘Ouverture's’, zijn ‘Sonaten’, (die men fijne mozaïekwerken zou kunnen noemen, samengevoegd uit de edelste steensoorten) zijn ‘Liederen,’ die parelen van het zuiverste water, zij zijn altegader de onsterfelijke getuigen van zijn onmetelijke scheppingskracht.
Maar de nietige aarde, welke hij versmaad had, sloot toornig één voor één hare met bloemen gesierde poorten voor hem toe; en grootsch en somber, als zijne geheele persoonlijkheid, werd de eenzaamheid waarin hij leefde. Het zintuig des ‘gehoors’ werd, - het klinkt als een bittere ironie - dezen meester der tonen ontnomen en van nu af drong geen enkele noot, geen enkel geluid der buitenwereld meer tot hem door. Geen enkel ‘liefdebloemtje’ ontkiemde op zijn weg en ten laatste verbleekte ook het liefelijke licht der aarde en omgaf dikke duisternis en eene stilte als die des grafs deze nog ongebogene Titanengestalte. Al zijne geliefden waren reeds sedert lang bezweken; vreemde handen geleidden hem op zijn weg; vreemde handen spreidden hem zijn laatste leger.
En al deze grievende smarten begroef hij met herculische kracht diep in zijn manlijke borst; al zijne wonden bedekte hij zorgvuldig voor de oogen der menschen; nooit klaagde hij, zelfs niet met een enkelen zucht; maar nimmer ook zag men hem lachen.
Zij intusschen die hem begrijpen, bewonderen, liefhebben, verstaan de kreet der vertwijfeling, die zoo menigmalen spookachtig door zijn machtigste scheppingen trilt en die de ziel zoo sterk aangrijpt. Het is het smachten der reuzenziel naar de eens versmade liefde; - het verlangen van den eenzaam wakende naar de begoocheling van dien zoeten droom, die menigeen aan zijn zijde zoo gelukkig droomde; - en de zwarte schaduwen,

{==488==} {>>pagina-aanduiding<<}
die hier en daar zoo onverwachts den zonnenglans in zijn gewrochten plegen te onderscheppen, het waren de zuchten van den gebonden Prometheus naar het licht, naar de klanlen van die aarde, welke hem droeg, maar die hij eens in fieren overmoed van zich stiet.
En gruwzaam, onverbiddelijk bleef het noodlot hem vervolgen, tot dat - op den avond van den 26sten Maart van het jaar 1827, tegelijk met het wederkeeren van het aardsche voorjaar, de eeuwige lente naderde tot den geheel eenzamen, maar nog altijd trotschen held. Niet meer weêrhouden door knellende banden, ontplooiden zich zijn schitterende vleugelen, - de aardsche kerker stortte ineen. - ‘Moeder, moeder, nu ga ik rusten en droomen; ik ben moe van het scheppen en waken,’ riepende de stervende lippen.
En daarboven werden dan ook in hoogere harmonie, eeuwig licht, onsterfelijke klanken en onvergankelijke liefde het deel dezer groote, eindelijk verloste menschenziel.’

Niet waar? dit luidt nagenoeg als een ‘Sprookje.’ Wie intusschen in den geest van Beethoven's muzikale scheppingen eenigszins te huis is, die verstaat toch zonder moeite wat Polko met deze goed gevoelde phantasie (zij behoort trouwens tot haar eerstelingen) heeft willen uitdrukken. Hij moge misschien, met ons, 's Maestro's gefingeerde blindheid (zoover mijne kennis strekt, werd Beethoven op 't laatst van zijn leven - tragisch genoeg - alleen doof), en enkele gezwollen expectoraties, vooral die aan het slot, een minder gelukkige greep achten, met de hoofdopvatting zal hij, dunkt me, van harte sympathiseeren. Aan die ‘eeuwige harmoniën’, in wier rijk de schrijfster het meerendeel harer muzikale heroën, na hun verscheiden, doet opstijgen (Bach, Haydn, Mozart, enz. zij worden bijkans allen door haar tot hemelsche kapelmeesters gepromoveerd) ergere men zich ook maar niet te veel. Dit behoort nu eenmaal, naar 't schijnt, bij de Duitsche Gemüthlichkeit.
Overigens zijn in den regel vele harer schetsjes soberder: meer natuurlijk en stil van toon. Zoo b.v. (uit de 2de série der Musik. Märchen) ‘Rothe und weisse Rosen’; ‘der stille Student’; en ‘der letzte Gambenspieler.’ Zekere zijden van het Duitsche leven, kleine natuurscènes, inzonderheid schalke, naïve meisjes-
{==489==} {>>pagina-aanduiding<<}
karakters heeft zij met onovertroffen virtnositeit in beeld gebracht. Dat haar smaak niet altoos volkomen zuiver is; dat haar kunstvormen den strengsten toets niet kunnen doorstaan, gaf ik reeds toe. Maar - het ‘liefelijke’ is ook iets in de wereld, en Elise Polko (hoewel menschelijkerwijze gesproken reeds niet jong meer 1) is nu eenmaal een kleine Fee, wier met bloemen omwonden staf alles, wat zij aanroert, geurig en kleurig maakt; een dier vlinderen, wier voorrecht het is ‘nog met stofgoud op de vlerken’ door het leven te fladderen; een waar zondagskind, welks, 't mag zijn, ietwat ‘schwärmerische gevoelsuitingen ik de vrijheid neem te genieten, even als het zonnestraaltje, dat op een eersten lentemorgen koesterend door mijn ruiten schiet...!
Zulk een zonnestraaltje zijn ook de ‘Herzensgeheimnisse’ - voor een deel altans. 't Zijn vier verhaaltjes, die elk de geschiedenis bevatten van een ‘vrouwenhart.’ In het eerste alleen (‘Ein Liebesopfer’ getiteld) is de heldin, door al te smeltende gevoeligheid, op een leeftijd, waarop anders gemeenlijk de stem der rede een woordje begint meê te spreken, blijkbaar tegen de bedoeling der schrijfster in, lachwekkend (du sublime au ridicule il n'y a qu'un pas) en wordt het beoogde doel dus eenigszins gemist.
Overigens getuigen zij op merkwaardige wijze van de onver minderde frischheid en veerkracht van Polko's talent. Mijne lezers houden het mij ten goede, als ik een der liefsten uit het viertal, al is de stof ook alweêr niet weinig romanesk, hun zoo goed mogelijk zal pogen na te vertellen. Het draagt ten opschrift: ‘Ein Pariser kind’. Onwillekeurig springt de figuur van Frederika Gossmann al lezende u wis voor den geest. Het stukje moge u de overtuiging schenken, dat de gloed van Polko's wel wat weelderige verbeelding, met de jaren en door de koudwater-kuur des levens nog geenszins is uitgedoofd.

‘Over dag werkte zij voor de beroemde modiste, madame Bernard rue Vivienne, en 's avonds zong zij haar bekoorlijke, schalke Chansons in het Café Eldorado, de kleine Jeanneton, ten tijde toen Eugenius Ellenburg haar kennen leerde. Jeanneton bezat zekeren naam in de elegante dames- en heerenwereld. Men

{==490==} {>>pagina-aanduiding<<}
vergat de ongehoorde prijzen van madame Bernard en liet zich die welgevallen, alleen maar om haar met het lieve kopje in de doozen te zien snuffelen. Elke, zelfs de buitensporigste mode, kleedde goed bij haar kort zwart hair en bronskleurig gezichtje. En de jonge modiste had daarbij zoozeer het voorkomen van een groote dame, dat de voornaamsten nog wel een lesje bij haar konden nemen, hoe men een waaier hanteert, een Bibi draagt, of zijn kleed trousseert.
Vierde Jeannneton op deze wijze haar stille dagtriomfen, veel luider en ruischender was de bewondering, die haar 's avonds ten deel viel. Zij bezat een stemmetje als van een lijster, en had van een kind af daarmeê haar omgeving vervroolijkt. Niemand wist de echte fransche volksliedjes zoo aardig, zoo pikant te zingen, als zij, met een mengeling van frivoliteit en onschuld die verrukte. En wat zag zij er frisch en bevallig uit! Nooit droeg zij iets anders dan een eenvoudig wit mousselienen japonnetje en een paar bloemen in het haar: maar de snede van dat kleedje was zoo smaakvol, het was zoo sneeuwwit en zij wist de bloemen zoo aardig te schikken, dat al de heeren opgetogen, en al de dames innerlijk een weinig jaloersch waren: Men vergeleek haar geluid bij het zingen der leeuwerik en haar glimlach bij een voorjaarszonnetje. Jeanneton zong ‘uitsluitend’ vroolijke liedjes.
O! wat kon de kleine lachen! Haar lach had iets betooverends en tegelijk iets aanstekelijks. Ieder, die haar hoorde zingen of lachen moest er onwillekeurig, al was het met een minder zilveren stemgeluid, meê instemmen. Soms waren ze wel eens wat ondengend, die kleine Chansons, zelfs voor een publiek als dat van het Café Eldorado. Maar - met haar lieve lipjes maakte zij alles mooi en met haar gratie alles goed. In 't kort, zij was aller lieveling en het regende dagelijks bloemen en toejuichingen op haar pad. Allerlei wonderbare vertellingen waren er over haar in omloop. Zij had, zoo zeide men, een afkeer van alle ‘rijke’ mannen, en geen der mode-lion's, die dagelijks om haar heen fladderden, had nog ooit een vriendelijken blik van haar genoten. Zij scheen alleen hart te hebben voor studenten en lieden uit het volk. - Nooit ontving zij bezoeken op haar klein kamertje, rue du faubourg Poissonnière, vierde verdieping; gaarne daarentegen ging zij naar publieke bals. Zij danste, gelijk zij zong. Het maakte iemand het hart jong, haar te zien dansen. Zij kon zoomin een onbevalligen pas maken, als een onzuivere noot

{==491==} {>>pagina-aanduiding<<}
zingen. Steeds de eenvoudigste onder allen, was zij niettemin de bekoorlijkste en werd zij het drukst van allen ter dans genood.
Ellenburg had haar minstens wel al een dozijnmaal ontmoet, eer zij hem een dans toestond; - en ook toen misschien alleen nog maar ter wille van het ongegêneerd studenten-kostuum, dat hij droeg. Hij stelde zich aan haar voor als een ‘student in de Medicijnen’ en 't was hem een zaligheid, als zij hem een enkel woordje wilde toespreken - hem, den uitverkoren gunsteling der vrouwen, die in zijn geboorteplaats (een kleine stad aan den Rijn) door een zuster en een half dozijn nichten op de handen werd gedragen, en wien ook de schoone Parisiennes in de Salons van zijn Oom, niet onduidelijk te kennen gaven, dat zij zijn blauwe oogen, blonde lokken en schoone mannelijke gestalte door en door comme il faut vonden. Voordat hij naar Parijs vertrok, om daar gedurende een jaar als volontair op het kantoor van zijn Oom zich in het bankwezen te oefenen en fransch te leeren, hadden vijf nichten en drie vriendinnen zijner reeds oudere, ongehuwde zuster zich de stellige verwachting in het hoofd gezet, dat hij bij zijn terugkeer een harer als bruîgom naar het echtaltaar zou leiden. - In de Parijsche kringen, waarin zijn Oom hem binnenleidde, was hij bijzonder gezien; men vond zijn gebroken fransch allerliefst; hij had zeer goede manieren, waaraan niets kleefde van dat onbeholpene, dat de Duitschers in den omgang vaak kenmerkt. Hij wist te causeren, zat goed te paard, was een uitstekend walser; - altegader reden genoeg, om hem tot l'enfant gâté van de Parijsche Season te verheffen.
En nogtans - die gevierde Ellenburg had, in het van schoone vrouwen wemelende Parijs, voor niemand oogen, dan voor de kleine Jeanneton van het café Eldorado, voor wie hij zijn waren stand intusschen zorgvuldig verborgen hield. Wel had zijn Oom hem ten sterkste ontraden, ooit op een Française in ernst te verlieven. ‘Als gij een “vrouw” zoekt - had hij hem voorgehouden - laat het dan een Duitsche zijn. Voor huishennen deugen de Parijsche meisjes niet...!’
Vergeefsche voorzorgen! Toen Ellenburg eindelijk - een weinig te laat misschien - Parijs verliet, werd hij wel deugdelijk vergezeld door zijne wettig met hem gehuwde, kleine vrouw. De voormalige modiste van Madame Bernard, de chanteuse van het Café Eldorado was de gemalin geworden van een schatrijk Duitsch bankier!
Eene romantische gebeurtenis was het en half Parijs sprak een

{==492==} {>>pagina-aanduiding<<}
geheelen dag lang over niets anders. Jeanneton had hoegenaamd niets van zijn waren rang vermoed en gemeend zich met een eenvoudig student te verloven. Zij had alleen geweten, dat hij in het verre Duitschland 't huis behoorde; dat hem daar eene eenige zuster verbeidde; ook had zij in den voorslag bewilligd, om hem ‘later’ als vrouw naar zijn geboorteland te volgen. Voor'shands echter was de gedachte van Parijs te verlaten - een waar schrikbeeld - in 't geheel niet in haar opgekomen. Parijs was haar hemel, haar alles; - zonder Parijs kon zij niet leven. Daarom had zij al zijn huwelijksaanzoeken standvastig afgeslagen, totdat hij op zekeren dag vol vertwijfeling aan haar voeten was neêrgevallen en haar zijn vast besluit had meêgedeeld, om - tenzij zij hem haar hand schonk - alleen naar Duitschland terug te keeren. Dit oogenblik was beslissend geweest. De liefde had gezegevierd. Zij zouden, meende zij, gehuwd zijnde, te Parijs samen hun klein huishondentje kunnen opzetten; een aan haar kamertje grenzend vertrekje er bij huren; arbeiden; elkander liefhebben...!

Op den avond vóór hun huwelijksdag, zette Ellenburg voor de eerste maal den voet in het onaanzienlijk verblijf der kleine Jeanneton. Bewogen zag hij rond door het enge, maar smaakvol ingerichte kamertje. Het geleek precies een nestje voor twee tortelduiven. Wit mousselienen gordijnen, een spiegel, een tafel, een kleine divan, een kast en een latafel vormden het ameublement. Voor een alkoof, die tot slaapkamer diende, prijkte als pronkstuk een, met behulp van eenige ellen rozenrood katoen, smaakvol versierde toilettafel. Voorts waren overal bloemruikers aangebracht, die aan het geheel een poëtische tint gaven. In een kooitje aan het venster hing haar vogel, haar lieve lijster, die zij, ondanks de bruidsdagen, nooit een oogenblik nog vergeten had van het noodige te voorzien.
Hoe zou dat alles weldra veranderd worden, gelijk een decoratie in een tooverballet! Ellenburg werd schier dronken van vreugde bij de gedachte aan de uitdrukking van vroolijke verrassing, die zich op het gelaat zijner geliefde zou teekenen, als zij plotseling tot de ontdekking zou komen, eene rijke dame te zijn geworden. Daags na de bruiloft zou hij haar in den reiswagen beuren en zijn schat huiswaarts voeren. Alle toiletbenoodigdheden, van de kostbaarste gewaden af tot aan de zilveren, met het wapen der Ellenburgen voorziene, handschoenknoopjes toe, had hij eigen-
{==493==} {>>pagina-aanduiding<<}
handig bezorgd. Met list had hij zich de maat van haar taille en van haar kleinen voet weten te verschaffen.....
Toen zij 's andrendaags de kleine kamer werkelijk betrokken, en het oogenblik der ontdekking dus was aangebroken, greep er niets van de gedroomde vreugde-uitbarstingen plaats. Integendeel, Jeanneton's oogen vulden zich met tranen.
- ‘Gij weent, lieve?’ vroeg hij verschrikt, wat deert u?’
- ‘Ik zal voortaan niet meer mogen werken en zingen, fluisterde zij; - ik zal niets meer te doen hebben.’
- ‘Niets, dan mij lief te hebben’, viel hij haar hartstochtelijk in de rede................

Maanden waren verstreken. Ellenburg had met zijne vrouw in de kleine, aan den Rijn gelegen, stad zijn ouderlijk huis betrokken. Dit laatste stond in een nauwe straat en was een groot, somber gebouw, met spitse vensters, een gothisch portaal, eindelooze gangen, waarin Jeanneton altoos bang was, en statige vertrekken met hooggewelfde zolderingen. Overal prijkte het wapen der Ellenburgen, zijnde een boom die er vrij melankoliek uitzag, met een schild er tegen aangeleund. Ook de stijve beeltenissen van lang vergane geslachten aan den wand zagen alles behalve vriendelijk op de jonge vrouw neder die, als een vogeltje tegen de tralies van zijn kooi, angstig in de doodsche ruimte rondfladderde. Er was een tuin achter het huis; - maar Jeanneton beweerde dat er nooit een zonnestraaltje in doordrong, en dat, als de maan scheen, het er spookte. Intusschen zou de kleine Parisienne met al deze dingen nog vrede hebben gehad, ware er niet ook een spook van vleesch en bloed geweest, dat haar bestendig omzweefde in de gedaante van Isidora Ellenburg, haar's mans zuster. Verbeeld u eene hooggewassen, broodmagere jonkvrouw met grauwe oogen, vlasblonde hairen en onverandelijk in een zwart zijden japon gehuld, die bij haren broeder, met wien zij heel veel in jaren verschilde, de plaats der moeder had trachten te vervangen en hem had opgevoed. Isidora verafgoodde den jongen man; een hartstocht welken deze met kalme teederheid beantwoordde, door zich aan alles wat zij wilde te onderwerpen; zonder dat hij bespeurde, welken ontzachlijken invloed zij daardoor van lieverlede op hem won. Ter liefde van hem, had zij eenmaal een schoonen liefdedroom vaarwel gezegd en daarom was het denkbeeld

{==494==} {>>pagina-aanduiding<<}
dan ook nimmer in haar opgerezen, dat hij ooit een huwelijk zou kunnen sluiten tegen haren zin.
Toen de brief uit Parijs kwam, het bericht inhoudende van zijn voorgenomen echt met eene ‘chanteuse,’ had zij zich drie dagen lang in haar kamer opgesloten, den vierden had zij een familievergadering belegd en daarin met vaste stem van het besluit haars broeders aan de aanwezigen kennis gegeven....

Isidora en Jeanneton waren uit den aard der zaak van meet aan tegenvoetsters. Beiden wilden de hoofdplaats bekleeden in het hart van den geliefden man. Na ééne hartstogtelijke scène met haren broeder, trok Isidora zich voortaan het grootste gedeelte van den dag in haar eigen vertrekken terug; bij Jeanneton zette zij nooit een voet.
Deze laatste had een kabinetje, dat aan haar slaapkamer grensde, juist zoo ingericht als haar geliefd kamertje in de rue du faubourg Poissonnière. Daar hing haar lijster; daar dribbelde zij 's morgens met een luchtig peignoir omhangen en een sierlijke plumeau in de hand, op de nette voetjes, zingende rond; zoo Eugenius nooit nog van haar verliefd ware geweest, hij zou het in zulke oogenblikken geworden zijn. In de prachtige salon daarentegen, die den naam van woonkamer droeg, daalde zij alleen dan af, als ook hij er zich bevond. Zoolang zij er beiden alleen waren, voelde zij zich hoogst gelukkig; maar zoodra kwam Isidora niet binnen, of haar hart kromp ineen, gelijk in een tooversprookje, als een booze Fee door den hof gaat, alle bloemen welken. Zelfs Eugenius scheen haar dan niet meer dezelfde als zooëven.
Isidora kon uren lang met voorbeeldigen ijver zitten naaien, breien of haken, terwijl de eenige vrouwelijke bezigheid welke Jeanneton kende, maar waarin zij ook een ware virtuoos was, bestond in het vervaardigen van allerlei kunstbloemen. Daar Eugenius haar evenwel dringend had gebeden, om dit talent zorgvuldig bedekt te houden, zat zij gewoonlijk met de handen op den schoot toe te zien, hoe snel zich de vingeren harer schoonzuster bewogen, en die vingers vond zij even leelijk als Isidora's toilet; zoodat in den regel, als broeder en zuster samen spraken, zij er geen syllabe tusschen voegde. Eerst als Isidora zich verwijderd had, was de ban zoo te zeggen opgeheven; dan begon zij te zingen als een vogeltje van welks kooi de beangstigende doek is

{==495==} {>>pagina-aanduiding<<}
afgenomen. ‘Doe uw best om Isidora lief te hebben’, bad dan Eugenius, ‘zij bezit het liefderijkste hart van de wereld.’ Maar Jeanneton schudde haar hoofdje en zeide (ongeveer als Barend in de ‘familie Kegge’): ‘Liefde laat zich niet dwingen. Wil men het toch met geweld beproeven, dan maakt men zich zelf ongelukkig. Isidora en ik hooren nu eenmaal niet bij elkander.’
De statige jonkvrouw van hare zijde gaf zich overigens alle moeite, om ‘vriendelijk’ tegen Jeanneton te zijn. Maar zij gaf haar daarbij tevens toch ook volstrekt niet onduidelijk te kennen, dat zij haar het onbeduidendste en onwetendste aller schepseltjes vond; ofschoon de kleine zich wezenlijk inspande, om zich van ‘waschlijsten’, ‘huishoudboeken’, ‘uitgeven’ en diergelijke dingen, van wier stipte bezorging Isidora haar steeds op het hart drukte, dat ‘al het geluk van den man afhankelijk is’, zoo goed mogelijk op de hoogte te stellen.
Twee dingen vroeg de kleine Parisienne soms ernstig zich zelv' af; eerstens, of het gladgekamde hoofdtooisel harer schoonzuster ook 's nachts in dienzelfden onberispelijken toestand bleef verkeeren als bij dag, en ten andere of Eugenius wezenlijk zoo ongelukkig zou worden, als zij eens bij toeval een kast liet openstaan of vergeten mocht een stuiversbroodje op het uitgaafboek te noteren. Hoe nameloos vervelend was toch het leven van een duitsche vrouw! Elke dag ving aan met het opschrijven van brood en melk en eindigde met salade. En dan die zonderlinge duitsche keukenpoespas, waaraan zij zich maar niet kon gewennen! - Ach! als zij haar heerlijk nestje boven met de wit mousselienen gordijnen, en Eugeen er bij, niet gehad had, zij zou waarlijk reeds lang van hartzeer zijn bezweken!
Maar 't geen haar nog 't meest van alles kwelde, was de gedachte, dat het met haar zingen ook geheel anders was uitgevallen, dan zij gedroomd had. Er stond wel een prachtige piano in het woonvertrek, maar klavierspelen had zij nooit geleerd. Bovendien, wat vreemd was, Eugeen ‘vroeg’ haar nooit, hem een van haar lieveling-chansonnettes: ‘brune Therèse’, ‘petit Jean’ enz., die hem vroeger toch zoo verrukten, voor te zingen. Zij stelde zich dus maar schadeloos, alleen, op haar kamertje. Eens echter, op een zoogenaamden ‘familiedag’, altoos een vreesselijke pijniging voor haar geduld, terwijl hier een vervelende, breiende en hakende damesschaar; ginds een troepje rookende en whistspelende heeren de holle vertrekken vulde, was er een jeugdig,

{==496==} {>>pagina-aanduiding<<}
talentvol pianist, een verre bloedverwant van de familie, aanwezig. Betooverd door zijn spel, alles om zich heen vergetende, had zij hem verzocht, haar te begeleiden. ‘Maar gij moet uw spel richten naar mijn zang, zonder de woorden te kennen’, voegde zij er haastig bij. En, o gruwel! daar waren onverwachts als een stroom, al die vrije, ondeugende Chansons, de een na de ander, haar lippen ontgleden, terwijl haar gelaat gloeide, haar oog vonkelde van lang ingehouden verrukking, haar kleine handjes onwillekeurig er bij gesticuleerden. De kunstenaar, terwijl zijn vingers over de toetsen zweefden, had haar vol bewondering zitten aanstaren als in een droom. Was dit werkelijk de vrouw des huizes zelv', deze betooverende verschijning aan zijn zijde? Was het waarlijk door de zalen van den huize ‘Ellenburg’ - op een familiedag, - dat deze dartele, opwindende liedjes weêrklonken? Zat daar heusch de statige Isidora? Zag hij daar niet enkele dames opstaan en met een verbolgen gelaat de kamer verlaten? En in de deuropening vertoonde zich heerenhoofd bij heerenhoofd! En midden tusschen al die hoofden in, het bleeke, angstig vertrokken gelaat van den gastheer....! Eugenius legde zijn hand op Jeanneton's arm. Zij zag op en gaf een kreet. Zachtjes greep hij hare handen en leidde haar naar het bovenkamertje, waar hij haar met hevigheid in de armen sloot en haar bezwoer, die liedjes nooit weder te zingen.
Zijn oogen staarden geheel verwilderd. Zij werd schier bang voor hem.
‘Zing alle liederen die gij wilt, alleen deze niet; ik smeek het u.’
‘En vroeger bevielen ze u toch zoo goed?’ zeide zij met bevende stem.
‘Hier niet; hier vermoorden zij mij.’
‘Maar ik ken er geen andere, en ik wil die ook nooit leeren’, sprak zij zacht en barstte in tranen uit.........

Ellenburg mocht haar de prachtigste liederen van Mendelssohn, Schumann en Schubert, met franschen tekst, bezorgen. Zij verklaarde ze niet te kunnen zingen.
Dit was de eerste wonde; de eerste strijd! Arme Jeanneton!
En zoo gebeurde er dag op dag het een of ander dat haar pijn deed. Al enger en enger werd het kringetje, dat Isidora om haar heen trok. Als een spin omwikkelde zij haar en bond haar de schitterende vleugeltjes vast. En Eugenius scheen het

{==497==} {>>pagina-aanduiding<<}
al minder en minder te kunnen beletten. Ja, hij zelf werd gaandeweg stiller en ingetrokkener en begon meer dan vroeger zijn zuster gezelschap te houden. Of - hij kwam tot zijne vrouw met zachte vermaningen en raadgevingen, die als olie in het vuur waren. Nu eens b.v. zocht hij haar te overreden om haar weelderige lokken te verbannen; dan weêr om haar ‘extravagante’ toiletten te wijzigen en Isidora tot model te nemen; al welke onhandige bemoeiingen ten gevolge hadden, dat de kleine hoe langs zoo weêrbarstiger werd en zich al meer en meer in haar kamertje opsloot.
Wat zij daar deed - bleef een geheim. Men hoorde alleen het fluiten van haar lijstertje en haar eigen stem die het vogeltje nazong, al luider en vrolijker - tot groote ergernis natuurlijk van Isidora.
Eindelijk brak er een dag, een booze dag aan in hun leven, waarop Eugeen, terwijl zij arm in arm door den tuin op en neder wandelden, haar aan het verstand zocht te brengen, dat zij ter liefde van hem ook deze haar kleine schuilhoek behoorde prijs te geven en dat zij, zoo dikwijls hij van huis was, liever Isidora gezelschap moest gaan houden. Toen vielen er woorden; heftige, bittere woorden en de kleine handen van Jeanneton scheurden in 't voorbijgaan tak op tak uit de hagen, en haar voetjes stieten ongeduldig de dorre beukeblaadjes op zijde.
Op eenmaal bleef zij staan. ‘Zie, daar bloeien nog rozen’, riep zij op een toon van kinderlijke blijdschap uit, en wees naar het eind der laan op eene eenzaam bloeiende maandroos. ‘Laten tusschen ons de rozen ook altijd blijven bloeien! fluisterde hij teeder. Kom, Jeanneton, wees goed, geef toe, willig mijn bede in.’ Hij plukte, zoo sprekende, de roos en reikte ze aan zijn jonge vrouw. Maar toen zij die wilde aannemen, vielen al de blaadjes er af.
Zij keek droefgeestig naar de afgevallen bloem.
‘Ik breng hier alles in de war - dat mag niet zijn’, sprak zij. ‘Bedaar Eugeen, ik heb u lief en ik zal mijn best doen, om - haar lief te hebben. Ja, de rozen zullen bloeien.’
En hartstochtelijk sloot zij haar armen om zijn hals. ‘Kom’, vervolgde zij, ‘wij zullen de lijster uit mijn kamer halen en naar Isidora brengen, en dan zal ik u metéén ook vertellen, wat ik daar altoos deed en gij zult niet langer boos op mij zijn.’
Innig zijde aan zijde gesloten zweefden zij in huis, de rij van vertrekken door, naar haar kamertje toe. Maar - wat zagen op

{==498==} {>>pagina-aanduiding<<}
eens haar oogen? De deur stond wijd open, het venster ook. Waar was de vogel? Het kooitje was ledig! Wie had dit gedaan? Staroogend blikte de jonge vrouw op het geopend kooideurtje, en vervolgde met doffe stem: ‘Zij deed het; niemand anders dan zij. Nu is alles uit!’

Gedurende den nacht, die op dien bitteren dag volgde, verkwikte geen slaap haar oogen. Het stormde in haar binnenste. Handenwringend en in tranen badend boog zij zich telkens over den geliefde heen. Hij sliep vast en diep. Zou zij hem wekken? - Neen, het was beter zoo. Zoetjes stond ze op en sloop naar haar kamertje. Arme Jeanneton! Eugeen sliep intusschen rustig voort. Hij droomde van de schitterend verlichte zaal in het Café Eldorado. Hij hoorde de zoete liedekens van een bevallig schepseltje, in wit mousselien...Onderwijl gleed een kleine gestalte in een eenvoudig reisgewaad gehuld, met een reistasje in de hand, naar de huisdeur en opende die. Vliegt gij nog niet met een schellen angstkreet uit uw slaap op, gij onbezorgde, droomer daar? - Het is uw vrouw, die uw drempel overschrijdt, in den eenzamen herfstnacht...!
Bleek als een doode, las en herlas Eugeen 's anderendaags een briefje van den navolgenden inhoud:
‘Tot weêrziens, geliefde man. Ik zou krankzinnig geworden zijn. - Ik moest weg; ik kon het onmogelijk langer uithouden. Kiezen moet gij tusschen haar en mij, zoo gij wilt dat ik terugkeer. - Laat ons liever gescheiden blijven, tot dat uw eigen vrije wil ons weêr tot elkander brengt. Schrijf mij niet, ik zal u ook niet schrijven. Geheel uit vrije keus moet gij beslissen, aan wie van ons beiden gij wilt toebehooren. Ik hoor niet t'huis in uw Duitschland. Zoo gij wilt dat ik leven zal, kom dan tot mij! Denk in de eenzaamheid er over na, of gij mij daartoe lief genoeg hebt. Ik wacht getroost, vol moed, uw besluit; want ik eindig deze regels, gelijk ik ze begon: tot weêrziens!’
Jeanneton.

P.S. ‘Ik ga stilletjes leven, onder het dak van mijn oude vriendin, in mijn vorig kamertje, als uwe vrouw. Uw geld behoef ik niet. Ach, lieve, gij weet, ik heb het altoos betreurd, dat gij een rijk man waart. - Nu is alles weêr als vroeger, maar nog heerlijker, want wij zijn onscheidbaar, hoort ge?’

{==499==} {>>pagina-aanduiding<<}

In het eerste oogenblik, na het lezen dezer half door tranen uitgewischte woorden, wilde hij spoorslags naar Parijs vertrekken; in het tweede zonk hij als vernietigd in zijn stoel; in het derde brak hij in ziedenden toorn los en stormde naar Isidora's vertrek....Na een lang onderhoud tusschen hen beiden, - was hij veel kalmer geworden. De mare van Jeanneton's vertrek naar Parijs had zich spoedig door het geheele stadje verspreid en, eer zij nog een voet op franschen grond had gezet, meldde reeds datzelfde gerucht, dat man en vrouw vormelijk van elkaêr gescheiden waren.

Winter en voorjaar verstreken - de zomer was weêr daar, - de rozen bloeiden op nieuw; toen kon Eugeen het niet langer uithouden. 't Is waar, zijn zuster had het zoover weten te brengen, dat hij op het punt was geweest, eene ‘scheiding’ aan te vragen. Wat al dingen had zij hem niet over de arme Jeanneton in het hoofd gepraat! Maar een stem daar binnen overschreeuwde al dien laster en - kort en goed, op zekeren dag hield een rijtuig stil voor de welbekende woning in de rue du Faubourg Poissonnière. Een jeugdig man sprong er uit en vloog, bevende van ongeduld, de trappen op. Een storm van aandoeningen doortrilde zijn gemoed. De oude liefde was met volle kracht ontwaakt.......Hij zou haar op de handen dragen. Niemand zou haar ooit een hair meer krenken. Te Parijs zouden zij samen leven, hij en zijn aangebeden bloem....
‘Waar is Jeanneton, waar is mijne vrouw?’ stamelde hij, tot een bejaarde vrouw, de uitdrukking van wier gelaat hem het bloed in de aderen deed stollen.
‘Zijt gij de man der kleine? Voorwaar, dan is het goed, dat gij komt. Zij heeft voorspeld dat gij komen zoudt. Misschien maakt dit haar beter, maar wees zacht tegen haar!’
Hij had slechts naar de eerste woorden geluisterd - en stond reeds midden in het kamertje. De witte gordijnen waren weggetrokken; de stralen der avondzon verguldden de nederige wanden. Maar de meubelen waren anders geplaatst. Zijn oog viel op een ledikant en daarnaast op iets rozenroods, op iets, dat met bloemen omkranst was. Groote God! was het een wieg? zijn blik gleed echter oogenblikkelijk verder naar het bed. De adem begaf hem. - Daar lag zij, de kleine, het bleeke lieve hoofdje op het kussen geleund, stil en afgemat; de oogen alleen, de

{==500==} {>>pagina-aanduiding<<}
groote schitterende oogen, strak en met een uitdrukking van nameloos geluk, op hem gevestigd.
‘Eugeen’, steunde zij, ‘ik wist dat gij komen zoudt. Wij zijn onscheidbaar voor tijd en eeuwigheid. - Daar is het kind! Het moet - Isidora heeten - hoort ge?’
Het was een hartverscheurend oogenblik, toen hij voor haar bed op de knieën zonk; haar het slapende kind in de armen legde; weder en altoos weder haar de wasachtig bleeke handen kustte en haar, gelijk in vroegere gelukkige tijden, duizende en duizende vleiende liefdebenamingen in het oor fluisterde.
‘Mij zult ge voortaan niet meer bewonderen, alleen het kind - God zegene u!’
Arme Jeanneton! dit was het laatste zonnestraaltje op uw pad. Drie dagen later ontsliep zij in zijn armen, als een kind.
Daar buiten bloeiden de rozen, en de kleine Isidora glimlachte in haar slaap.

Jeanneton's dochtertje werd de lieveling der geheele familie. Dank zij het onderricht harer tante, die haar verafgoodde, leerde zij ‘waschlijsten’ schrijven, het ‘huishoudboek’ bijhouden, ‘eten bestellen’ enz. Zij had een wonderzoet stemmetje en haar muziekmeester was fier op haar zangkunst. Maar iederen avond, in de kamer van haar vader (geen mensch mocht er ooit bij zijn), zong de kleine drie fransche Chansonnettes, welke zij van hem geleerd had: ‘La brune Thérèse’, ‘Jean, qui ne ment pas’ en ‘Si tu savais, comme je t'aime.’ Als zij hem dan aanzag met oogen als die harer moeder en zij met betooverende bevalligheid, als had zij haar die liedjes afgeluisterd, het hoofdje boog; dan gebeurde er iets, wat anders nooit iemand zag....De sombere man met de droefgeestige oogen glimlachte.’

Ik heb getracht Elise Polko in Nederlandsch gewaad, eenigszins als huisvriendin, bij u binnen te leiden. Dat haar Duitsch toilet haar intusschen oneindig liever en bevalliger kleedt, daarvan zullen, hoop ik, mijne lezeressen bij tijd en wijle zich overtuigen. - Een glimlach als de hare is soms niet onwelkom bij het strakke levens-proza.

Velp.
P. Bruijn.










{==501==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

Los en vast. Uit de briefwisseling van een Leidsch student. Leiden, S.C. van Doesburgh, 1866. Drie afleveringen, à ƒ 0,90.

Los en vast. Tweede deel, 1867. Eerste en tweede aflevering, à ƒ 0,95.
Langzamerhand is de storm, veroorzaakt door het geruchtmakend heengaan van dr. A. Pierson, gaan liggen. We zijn eenigszins tot verademing gekomen. Het regent niet langer brochuren. De strijd, waartoe zich de voormalige predikant van Rotterdam keer op keer aangordde, heeft het karakter van een tweegevecht aangenomen. Even als zijn vriend Huet, wien hij, gelijk zich zelf, door de moderne theologen een koninklijk pensioen wenschte toegewezen te zien, ontmoet hij thans zijn wederpartij op het gebied van den Nederlandschen Spectator. Zelfs keert hij daarheen terug, om zich zelf te corrigeren. Die spiegelgevechten kunnen we met bedaardheid aanzien. De aanvallen zijn te woest, de stooten worden met een al te onvaste hand toegebracht, dan dat wij langer den strijd met onverflauwde belangstelling zouden gadeslaan. De strijder heeft veel verloren van de kalmte, waarmeê hij vroeger voor zijn zaak opkwam. En kalmte is een eerste vereischte in een kampioen van deze soort. Doch al gevoelen wij, dat we gaandeweg met dr. Pierson aan het eind komen - misschien wel ‘le commencement de la fin’, want onze voormalige landgenoot is gewoon alles haastig te doen - we zouden ons zeer bedriegen, als we meenden, dat daarmede de groote vraagstukken, door hem op de grenzen die Nederland van Duitschland scheiden, ter sprake gebracht, zouden opgelost zijn. Al wie den loop, dien het geheele geding genomen heeft, met nauwkeurigheid gevolgd heeft, is voor deze zelfmisleiding

{==502==} {>>pagina-aanduiding<<}
gevrijwaard. Hij weet, dat de debatten niet weinig licht hebben verspreid over de hoogst belangrijke aangelegenheid, die er het onderwerp van uitmaakte. Hij weet, dat de bestaande antithesen scherp en duidelijk zijn geformuleerd geworden, dat de afstand, die werkelijk velen van elkander scheidt, meer dan vroeger in het oog valt; maar hij weet ook, dat er veel gewonnen is voor de kennis van den weg, die leiden zal tot de aanschouwing van de waarheid.
Wie met ons hiervan overtuigd is, zal gaarne hulde doen aan den arbeid van de mannen, die ter verkrijging van deze gewenschte uitkomst hebben meêgewerkt. Is het bezit der volle waarheid voor ons, kinderen der negentiende eeuw, niet weggelegd, we leeren ons over dit onvermijdelijk gemis troosten, als we gewaar worden, dat het streven naar waarheid onder ons niet ophoudt, en dit niet geheel zonder vruchten blijft. We misgunnen aan niemand zijn, onzes inziens voorgewende of uit gebrek aan genoegzame kennis voortgesproten, zekerheid. Ieder houde het daarbij zoolang uit, als hij kan. Men zij gelukkig met het beroep op een onfeilbare kerk, een onfeilbare schrift, met het beroep op de beperktheid van ons kenvermogen, met het beroep op de verwoestingen, die het van alle banden bevrijde denken aanricht. Argumenten van die soort zijn voor de meeste menschen van kracht. Doch er bestaat een steeds wassende minderheid, die ten volle overtuigd is van hun geringe geldigheid. Aan die minderheid behoort de toekomst - wie zal zeggen: welke? Maar in ieder geval heeft zij reden zich te verblijden. Terugziende naar de dagen, waarin de hoogste en meest belangwekkende vraagstukken herhaaldelijk werden ter sprake gebracht, mag zij een oogenblik rust vinden in de verkwikkelijke gedachte: wij hebben veel geleerd, en veel gewonnen.
Ik weet niet, of de lezers van dit Tijdschrift allen behooren tat die minderheid. Ik ben zelfs geneigd, er aan te twijfelen. Maar dit schrikt mij niet af, hen uit te noodigen, met mij terug te zien op hetgeen in den laatsten tijd is voorgevallen. Op zulk een terugblik heeft de vermelding van de boekjes, aan het hoofd van dit opstel, hen voorbereid. De verschijning van ‘Los en Vast’ dagteckent uit den tijd, waarin de beweging op haar hevigst was. Ik mag niet verzwijgen, dat de nadere omschrijving op den titel: ‘uit de briefwisseling van een leidsch student’ mij het boekje met zeer levendige belangstelling deed

{==503==} {>>pagina-aanduiding<<}
begroeten. ‘Ziehier’ - zeide ik tot mijzelf - ziehier te midden der onnadenkende uiting van allerlei rijpe en groene denkbeelden een teeken van paedagogische wijsheid. Zoo is er dan toch iemand, die denkt aan de jonge menschen, wier tijd van voorbereiding tot de verkondiging van het Evangelie gekenmerkt wordt door zulke angstwekkende teekenen!’ - Zoo iemand, dan moeten zij behoefte gevoelen aan eenigen steun. Althans zoo zij den naam van studenten waardig dragen. Wij kennen er, die niet de minste kwelling des geestes hebben. Hun akademisch leven is even kalm als hun gymnasiale loopbaan. Geregeld klommen ze van klasse tot klasse, geregeld doen zij hun examens. Altijd volbrengen zij een zekere taak. Zooveel van de dogmatiek, zooveel van de kerkgeschiedenis, zooveel van elk der andere vakken - en de schrik voor het propenents-examen, ook al moeten zij te Zwolle verschijnen, kan middelmatig zijn. Hun geheele leven door, blijft het een vervullen van een taak. Van roeping, van vooruitgang, van wetenschappelijke ontwikkeling schijn noch schaduw. Eigenlijk zijn zij nooit in de dienst der wetenschap geweest, daarom kan men van hen niet zeggen, dat zij haar later hebben verlaten. Hun plaats is in de rij van predikanten, die zich het bestaan van zoo iets, dat men wetenschap noemt, niet eerder herinneren, dan als zij een hunner zonen aan de akademie brengen, opdat deze straks mantel en bef moge machtig worden. Het spreekt van zelf, dat zulke studenten geen steun behoeven. Of zij in het jaar 1820 dan wel in het jaar 1866 zich voorbereiden tot de bediening van het Evangelie, het is alles om het even. Slechts dit voordeel biedt het leven in een tijd, zoo bewogen als de onze hun aan, dat zij de armoede van hun geest, of nog iets ergers eenigszins bedekken kunnen, door een deel hunner preeken te vullen met holle exclamatiën tegen de wetenschap. Er zijn er echter, die van oordeel zijn, dat daarin juist de armoede van hun geest aan het licht
komt.
Wij rekenen ons gelukkig als wij van tijd tot tijd dit geslacht van aankomende predikanten kunnen over het hoofd zien. Ergernis over hen voegt ons minder dan treurigheid. Velen ontbreekt het aan den raad: kies een of ander beroep, dat u minder zware eischen stelt; verzoen u met de gedachte: de knecht, die slechts één talent ontving, had er winst meê kunnen doen. Helaas! dat menig leeraar der wetenschap haar niet lief genoeg heeft, om in zijn kweekelingen het ontbreken van de zucht naar eigen

{==504==} {>>pagina-aanduiding<<}
overtuiging onmogelijk te kunnen dulden. Maar dubbel jammer, als de jeugdige kandidaat voor den kansel gewoon wordt gemaakt aan de waarschuwing: onderzoek niet te veel! Als die waarschuwing wordt aangebonden door herhaald voorpraten van de zeer zeker valsche stelling: ‘als gij Evangeliedienaar zijt, zult gij leervrijheid ontberen; gij zijt dan in dienst van een kerk, van een gemeente; haar woord hebt gij te spreken, week aan week haar geloof te belijden!’ - Welk een voorstelling vormt men zich toch van de gemeente! Meent men werkelijk, dat zij één geloof heeft? Het moge den geleerde zoo toeschijnen, als hij in het stille studeervertrek gelooft wat hij wenscht - in de werkelijkheid is het zoo niet. Integendeel, wij geraken al verder van die éénheid verwijderd. Over het al of niet betreurenswaardige van deze omstandigheid behoef ik me hier niet uit te laten. Dit staat bij mij vast, dat de actueele toestand, waarin zich de gemeente bevindt, in volstrekte tegenspraak is met de bewering, dat zij wenscht opgebouwd te worden in een meer of minder gekortwiekt geloof der vaderen. En daaruit volgt, dat de raad, aan de studerende jongelingschap gegeven op grond van die bewering, even noodlottig is als de laatste onjuist is. Waarlijk, die kunstmatige opleiding moge in onze dagen den weg banen tot een spoedige en voordeelige plaatsing, een talrijk gehoor waarborgen, den jeugdigen prediker in het genot stellen van al de goede diensten, die oratorie en homiletiek plachten te bewijzen, zij voert nadeelen met zich, die van dien aard zijn, dat zij tegen de genoemde nietigheden zelfs niet mogen worden opgewogen. De besten van deze, als broeikasplanten opgekweekten, vervallen straks tot een twijfelzucht, een weemoed, een gevoel van ledigheid daar binnen, waartegen dan bezwaarlijk genezing kan aangebracht worden. Helaas! dan ligt de zonde voor de deur: te blijven verkondigen, wat men niet meer gelooft; of de wanhoop: niets meer te
kunnen verkondigen, omdat men meent niets meer te gelooven. Welk een ontwaken uit de rust van vroegere dagen! Welk een zware boete voor het onnatuurlijk verheven zijn van weleer boven de behoefte aan steun!
Het lust me niet, verder te letten op de jongelieden, die gansch niet jong, niet van hun tijd zijn. Het is waarlijk al erg genoeg, dat men van tijd tot tijd met zulken in aanraking moet komen. Ik keer terug tot die, wien het vaak zoo bang kan worden, als zij op zulk een geweldige wijze geschokt worden in

{==505==} {>>pagina-aanduiding<<}
hun geloof. Zij hebben mijn volle sympathie. Om hunnentwil verblijdde mij de uitgave van een deel van de briefwisseling van een leidsch student. Niemand zal het bijgevoegd ‘leidsch’ wraken. Ja! aan iedere onzer drie inrichtingen voor hooger onderwijs - de beide athenaea en de seminaria niet meêgerekend; erg genoeg van iemand, die in de hoofdstad zijn opleiding ontving, en met zooveel dankbare vreugde mag denken aan de jaren, die onder het genot van die opleiding voorbijgingen! - telt men onder haar kweekelingen voor de theologie sommigen, die met open oogen leven. Maar Utrecht - ik durf niets meer zeggen; ik vraag alleen, of de uitroep: ‘o Goôn!’ waarmeê de Genestet in zijn leekedichtjen: Beurt om beurt, de meêdeeling iuleidde, dat het Sticht weêr aan de beurt is, om met nieuw licht,

Ons Neêrland te overschijnen, 

niet nog gepast is. En Groningen zal de laatste zijn, om aan Leiden den eernaam van Neêrlands Atheen te betwisten. Eere, driewerf eere aan de mannen van het Noorderkwartier, die - ik spreek alleen van de theologie - zeker meer dan een ‘starretjen’ hebben doen flonkeren. Sommigen hunner, bij name de waardige en wakkere grijsaard, die, trots de smart over het heengaan van zijn vriend en strijdgenoot Pareau, steeds het onderzoek naar waarheid voortzet, mogen, hun eigen verleden schier vergetend, van tijd tot tijd al te harde woorden spreken tegen de vrienden van de hedendaagsche wetenschap, zij waren en blijven mannen, die veel hebben liefgehad, door wie het godsdienstig leven van ons volk niet weinig is bevorderd. Aan Leiden valt de eer te beurt, de plaats te zijn, waar men, mededeeling doende uit de briefwisseling van een student in de godgeleerdheid, deze moet laten wonen. Te Leiden bloeit de wetenschap. Daar wordt den student de kennismaking met den arbeid der bekwaamste vreemde theologen niet ontraden. Daar worden hem de resultaten van hun onderzoek meêgedeeld. Daar vormen die resultaten, vereenigd met den zelfstandigen arbeid van eigen, hooggeschatte leermeesters een schoon geheel, dat al scherper begrensde omtrekken verkrijgt voor het oog van zijn geest, en hem den omvang leert kennen van den tempel der wetenschap, ook van het nog onvoltooide gedeelte. Maar - en ziedaar de keerzijde van de medaille - het onderscheid tusschen de denkbeelden, die hem aldus worden

{==506==} {>>pagina-aanduiding<<}
eigen gemaakt, en die, waarmeê hij vervuld was, toen de Akademie hem nog sedert korten tijd onder haar burgers telde, is inderdaad zeer groot. De wetenschap werkt revolutionair. En dit te meer, nu in haar naam ketterijen van de ergste soort worden verkondigd; nu sommigen rondweg verklaren, dat meêgaan met de wetenschap en Evangelieprediker blijven of worden, zooveel is als het doen van een wanhopige poging, om twee tegenstrijdige dingen met elkander te vereenigen; nu mannen van zeer uiteenloopende zienswijze samenkomen in de overtuiging, dat trouw aan de wetenschap slechts bewezen wordt door hen, die onder het genot van het natuurschoon, dat een of andere bergstreek aanbiedt, of in de altijd frissche lokalen van de goed geventileerde hoogere burgerschool, hun Evangelieprediking zich herinneren, als iets, dat tot het verledene behoort. Zulke verzekeringen laten niet na indruk te maken op den jeugdigen theoloog, die onder het luisteren naar het nieuwe, dat van alle kanten hem tegenstroomt, vaak verkeert in den toestand van iemand, tegen wien voor het eerst in het zeebad de golven komen aanrollen. Is het wonder, dat hem de gedachte bekruipt: ‘en die marteling onderga ik nu, om straks een betrekking te bekleeden, waarmeê geestige en beschaafde luî of spotten of medelijden toonen!’ - Hem kwelt de bewustheid, dat hij niet bij machte is, het afdoende antwoord te geven op de uitvallen van velen zijner medestudenten, die al hun schat meenen gevonden te hebben bij positieve kennis, aan kerk en godsdienst ontwassen te zijn, alleen de orthodoxie dulden, als overeenkomende met het wezen van kerk en godsdienst, daarin een middel willen erkennen ter beteugeling van de volksmenigte, maar op zoo bittere wijze smalen op het huns inziens belachelijke streven, dat vertegenwoordigd wordt door de moderne theologie. Het meest pijnigt hem die bewustheid, omdat hij ook voor zich zelf vaak te vergeefs zoekt naar het antwoord. Hij heeft
oogenblikken, waarin hij bereid is, zich te scharen aan de zijde van de aanbangers van het Positivisme; dan komt het ook hem voor, dat de godsdienst heeft uitgediend; dan is hij op het punt zich zelf te verachten, zoo hij voortgaat op den weg, die in den kansel uitloopt; dan verjaagt hij, in woede, de gedachte aan ouders, betrekkingen en vrienden; dan is hij hevig verbolgen op zijn leermeesters; dan zou hij een satire kunnen schrijven, en ‘heel den boel’ ten toon stellen als verkeerd, en onhoudbaar. Waarom doet hij het niet? Waarom richt hij het moede hoofd weder op? Waarom strekt hij

{==507==} {>>pagina-aanduiding<<}
de hand uit naar het boekske, waaruit hij eens vermoeiden en beladenen een woord van troost hoopt voor te lezen, waaruit hij het thans voor zich zelf zoekt? - Waarom? - Het antwoord ligt voor de hand. Er is iets in hem levendig geworden, dat blijkt sterker te zijn dan de zooeven vermelde macht, met haar verstorenden invloed. Doch in velen moet dit sterkere worden opgeroepen; het zal blijven sluimeren, als zij niet worden gesteund.
Of hun alle steun ontbreekt? - En men denkt bij die vraag aan de hoogleeraren, van wie men vermoedt, dat zij in hun lessen, vooral in hun gesprekken met de kweekelingen, acht zullen geven op 't geen hen zoo verontrust; men denkt aan boeken en geschriften, waarin dat ter sprake wordt gebracht; men denkt aan het eigen godsdienstig leven in den aanstaanden Evangelieprediker. En men heeft volkomen gelijk. Ik behoef geen lofspraak te houden op het onderwijs, dat te Leiden wordt gegeven. De verzekering: het is op de hoogte der wetenschap is de schoonste lofspraak. Zeer stellig biedt dat onderwijs den student, die in verwarring wordt gebracht door de woeste uitvallen van deze en gene, geen gering wapen tegen die uitvallen aan. Als hij dat onderwijs getrouw volgt, gehoor geeft aan den raad, geregeld en niet haastig te werken, zal hij niet altijd in het duister behoeven rond te tasten. Daarbij heeft hij gelegenheid in meer vertrouwelijk gesprek met zijn leermeesters dezen bekend te maken met zijn bezwaren. Niet weinig strekt het Pierson tot oneer, dat hij zijn romanheld de Merival zoo weinig baat laat vinden bij prof. van Manen. Ik weet wel, dat zulke gesprekken niet altijd opleveren, wat men er van verwacht. Maar niet zelden verwacht men er te veel van. Een dubbele mate van voorzichtigheid betaamt iemand, die als Pierson, zulk een gesprek meêdeelt, en er van kan verzekerd zijn, dat men die meêdeeling zal beschouwen als een type. Indien er over iets te klagen valt, dan is het hierover, dat de verhouding, waarin gewoonlijk de hoogleeraar staat tot den student, die is van leermeester tot leerling. Slechts zelden heerscht er in den omgang eenige vertrouwelijkheid, zelden klimt die vertrouwelijkheid tot vriendschap. Veel moet geweten worden aan de omstandigheden, niet het minst aan de in menig opzicht onjuiste wijze, waarop de aanstaande Evangeliedienaar wordt gevormd. Een kweekschool voor aanstaande hoogleeraren behoefde niet anders ingericht te zijn, dan onze
kweekscholen voor predikanten. Theologische kennis,

{==508==} {>>pagina-aanduiding<<}
en nog eens kennis, en al weder kennis! - Doch ik stap van dit punt af, erkennende, die hier de persoonlijkheid van den hoogleeraar veel, zeer veel afdoet. Is deze niet maar geleerd, is deze vroom, zóó, dat zijn vroomheid onwillekeurig onderwijs en gesprekken bestraalt en veredelt, voorwaar! dan is hij den student - ik mag mij gelukkig rekenen, hier uit ervaring te kunnen spreken; kieschheid belet me een naam te noemen - niet weinig ter bemoediging en versterking. Nog eens moet ik terugkeeren tot den geleerde. Men heeft gesproken van boeken en geschriften, waarin de vraagstukken van den dag behandeld worden. Zij zijn onontbeerlijk. En niet weinig winnen zij aan invloed, als de schrijver een der leermeesters is, in wie de student vertrouwen stelt. Zoo heeft stellig - om iets te noemen - prof. Kuenen voor velen zijner leerlingen een goed werk verricht, toen hij in 't vorig jaar openlijk in een brochure 1) het goed recht der modernen bepleitte. Zoo namen ongetwijfeld velen prof. Scholtens laatste brochure 2) over het supranaturalisme, gretig ter hand. En behalve deze geschriften, hoevele zijn er over de groote quaestie niet in het licht verschenen! - Een aantal ligt er voor mij, en daaronder enkele, mij vroeger toegezonden, opdat ik ze in dit tijdschrift zou aankondigen. Als ik er nu het oog op vestig, doen ze mij verwijten. Zal ik ze hier ter sprake brengen? Om meer dan een reden zie ik er van af. Jan Rap is reeds geoordeeld; Empiricus wenschen we toe, dat hij zijn naam wat minder te schande zal maken, en genezen worde van zijn ‘halfheid’. Hooykaas Herderschee danken we, al is het ter elfder ure, voor zijn ‘woord aan Busken Huet’ 3). Ronduit gezegd heeft alleen dat woord
me bevredigd. De reden zal duidelijk worden uit 't geen later in dit opstel volgt; te gelijk strekke dit tot een lofspraak op het geschriftje, en tot aanbeveling aan ieder, het te lezen. Herderschees boekje vormt een geleidelijke overgang van mijn laatste opmerking tot die, waarmeê ik heb te antwoorden op den derden wenk: de student is toch niet zonder godsdienstig leven; daarin schuilt immers een vermogen, sterker dan eenige redenering! Ik antwoord: ongetwijfeld; ik doe meer, ik zeg: van dat eigen

{==509==} {>>pagina-aanduiding<<}
godsdienstig leven heeft hij alles te wachten; en ik ben gekomen op het punt, waar ik mijn lezers wenschte te ontmoeten. Juist omdat wij hier te doen hebben met iets, dat onmogelijk door redeneren kan worden uitgemaakt, bevredigt de beste brochure, geschreven door den meest vertrouwden vriend, niet ten volle. Men kan iemand voor een of andere zienswijze door redenen winnen; het betoog vormt orthodoxe of moderne menschen; maar het betoog maakt niet godsdienstig. De wetenschap ruimt op door afbreken, komt het oog te gemoet door orde te brengen in 't geen er te zien valt, maakt opmerkzaam op het belangwekkende, maar eindigt met het nu verder aan het oog over te laten: te zien. Een beroep op het individu, op den mensch is het laatste woord der ware wetenschap; zij spoort aan, zij wekt op, zij helpt, zij laat het voornaamste aan den mensch zelf te doen over. Daarom heeft de mensch op zich te letten, de student in de godgeleerdheid met zich zelf te doen. Zal hij dit kunnen? Het is verre van mij, een oordeel te spreken over de wereld der theologische studenten. Ik sta tot die wereld nog te dicht, dan dat ik mij als zedemeester zou willen opwerpen. Doch waar de gelegenheid tot spreken zich voordoet, daar is vrijmoedigheid een even groote deugd als bescheidenheid. Het eigen godsdienstig leven kan alleen dan van kracht zijn tegen de aanvallen van den dag, als dit leven in den jeugdigen mensch reeds tot eenige ontwikkeling is gekomen. Die ontwikkeling is ondenkbaar bij iemand, die opgevoed is in een gezin, waarin geen religieuse geest woonde, die geen degelijke godsdienstige opleiding heeft genoten. Zij mag niet verondersteld worden bij iemand, die op zijn twaalfde of dertiende jaar zijn keus gevestigd ziet op het predikants-ambt, omdat zijn vader dit ambt bekleedt, of wel, omdat nog nooit iemand uit zijn familie het zoover heeft gebracht; evenmin bij iemand, die zich van dit tijdstip af niets anders heeft hooren voorpraten, dan dit: ‘er moet heel wat
geleerd worden, doe dus maar goed uw best!’ Als het aan dit best-doen niet hapert, zal er veel gewonnen worden; blijft het echter daarbij, dan zal er niet weinig worden veronachtzaamd. Breekt dan de studenten-tijd aan, dan verrukt het vooruitzicht van 't bewonen eener eigen, vrije kamer, het vrij zijn in het bijwonen der lessen, het lid worden der societeit, het vrij uit- en ingaan bij zich en bij anderen - en wie vindt daarin niet veel verrukkelijks; maar oordeelt niet ieder juist, als hij meent, dat die verrukking slechts een middelmatige

{==510==} {>>pagina-aanduiding<<}
plaats mag innemen in de gewaarwordingen, waarmeê de student in de theologie zijn loopbaan aanvangt? Men is er op uit, het klerikalisme den kop in te nijpen; niemand, die zich over zijn dood meer verheugen zal, dan ik. Maar als ik bemerk, dat Evangeliedienaars zoo aanhoudend verzekeren, dat zij eigenlijk gewone menschen zijn, en al het mogelijke doen, om het publiek daarvan te overtuigen, dan komt wel eens de vraag bij mij op, of zij ook de verkondiging van het Evangelie als iets gewoons beschouwen. En toch is het Evangelie met zijn hooge en spiritueele eischen iets ongewoons in onze samenleving; toch ondervindt die samenleving - men denke aan onze dagbladen, onze Kamerdebatten, ons gevangenisstelsel, aan de heerschende opinion publique - nog te weinig den invloed van den religieus-zedelijken geest waartoe het Evangelie opleidt, dan dat wij, predikers van dit Evangelie, aan de ascese geheel zouden mogen afsterven. Wat we in onzen mannelijken leeftijd niet kunnen nalaten, zonder schade te doen aan het woord, dat wij aan de wereld hebben te brengen, mag, om meer dan een reden niet verzuimd worden in de jongelingsjaren, den tijd onzer voorbereiding. Geheel moeten wij den religieusen geest toebehooren, wij, die de roeping hebben ontvangen, anderen ten voorbeeld te zijn; en in dezen tijd, die de verhouding van de inkomsten tot de uitgaven zoo ongunstig doet zijn, en daarin een bron van veel kwaad en veel ellende opent, is het onze plicht door woord en daad te prediken, dat de mensch niet leeft van brood alleen. Hoe zullen wij het kunnen, als wij het niet hebben geleerd, en niet ook in onzen studententijd het godsdienstig leven in ons hebben gevoed. Helaas! hoe velen verzuimen het. De lektuur van vlugschriften is meer aan de orde dan de lektuur van waarlijk verheffende boeken 1), als
uitspannings lektuur na degelijken arbeid. De kerk wordt verwaarloosd, of bezocht als deze of gene hoogleeraar optreedt, en dan nog keert men de orde om; men kritiseert, in plaats dat men zich onderwerpt aan het oordeel, dat heilige geest aan die plaats over elk bezoeker velt. Doch ik onthoud mij van nadere aanwijzing; ieder is er immers van overtuigd, dat de vroomheid eerst dan in den mensch een macht kan worden, als zij, te midden van zoovele

{==511==} {>>pagina-aanduiding<<}
bedreigende omstandigheden uiterst behoedzaam wordt bewaakt en aangekweekt.
Om deze redenen werd de uitgave van een deel der briefwisseling van een leidsch student met zooveel vreugde door mij begroet. Hoe gelukkig kwam mij de greep voor, hoe tijdig de behandeling van het onderwerp! Juist daaraan was behoefte, en wel dringend behoefte. Aan brochuren en geschriften - wij herinnerden het - geen gebrek. Maar redeneringen - wij herinnerden het mede - vermogen geen redding te brengen. Wel is waar, is ook die meêgedeelde briefwisseling vervat in een geschrift. Doch hoezeer is dit in aard onderscheiden en uitmuntende boven de andere. Brieven zijn de in woord gebrachte geheimste gedachten des menschen. Wilt gij iemand leeren kennen, vraag hem, of hij voor u zijn briefwisseling openlegge. Zij leveren de stof tot de juiste kennis van iemands innerlijk leven. In een brief spreken we ons geheel uit; dan durven wij. Menige gedachte, menige wensch, menige beschouwing vloeit gemakkelijker uit de pen, dan van de lippen. Het is, alsof we door niets worden belemmerd. Wat er geestelijks is in den mensch, gevoelt zich in de oogenblikken, waarin hij een brief opstelt, verwant aan het geestelijke, dat woont in den vriend, voorwien de brief is bestemd. Geen blik, geen woord, geen enkel teeken van zijn kant hindert ons in het gezet meêdeelen van 't geen er in ons omgaat. En nu roepe men zich het geheel der omstandigheden voor den geest, waarin thans een theologisch student verkeert, en men gevoelt terstond, hoe belangwekkend een inzage in zijn briefwisseling is. Maar tevens, hoe gewenscht voor den student de openbaarmaking is.
Het lijdt geen twijfel, of zulk een meêdeeling gaat niet buiten de kunst om. Al wie besluit tot de uitgave van zulk een briefwisseling, onderneemt een kunstwerk. Hij heeft, als elk kunstenaar, te rade te gaan met de werkelijkheid, haar te bestuderen. Maar hij heeft haar, als kunstenaar, op te vatten; hij moet haar weêrgeven, voorzien van het merk van zijn geest, herboren, gelouterd, als vernieuwd. De wet der harmonie heeft hij in 't oog te houden; zij behoort de wet te zijn, waaraan zijn herboren werkelijkheid gehoorzaamt. De antithesen moeten scherp uitkomen, maar haar oplossing moet aangewezen zijn, althans kunnen vermoed worden. Hier is misschien de bedenking van kracht, dat, met het oog op het onderwerp, in de briefwisseling behan-
{==512==} {>>pagina-aanduiding<<}
deld, men zou kunnen twijfelen aan de mogelijkheid van zulk een oplossing, daar misschien de daar geschetste werkelijkheid haar niet toelaat. Ik voor mij twijfel aan die oplossing geenszins; reeds verklaarde ik, dat wij m.i. veel geleerd en veel gewonnen hebben. Daarin sprak ik mijn geloof in een betere toekomst uit. Men neme daarmeê voor het oogenblik genoegen. Aan het slot van dit opstel geef ik mijn bedoeling eenigszins duidelijker te verstaan.
Uit de briefwisseling van een leidsch student! Ik zeide niet te veel, toen ik verklaarde dat aan zoo iets juist behoefte bestond. In de meêgedeelde briefwisseling, mits deze zij, wat zij behoort te wezen; ziet de student zich zelf leven; maakt hij kennis met zijn lijden en strijden, maar ook met het starretje der hope, dat zijn verduisterd oog vaak niet ziet, waarop hij hier opmerkzaam wordt gemaakt. Hier aanschouwt hij een beeld van de werkelijkheid, die hem zoo martelen en zoo verontrusten kan. Maar het is een afgerond, een voltooid beeld; ook het beeld van hetgeen haar einde zoo goed en zoo heerlijk kan maken. En vertroostend, bemoedigend, verheffend als elk kunstgewrocht is voor hem de kennismaking met dezen bundel brieven.
Uit de briefwisseling van een student! Men vergunne mij nog een enkele opmerking te maken betreffende deze belofte. Al belangwekkender werd mij het onderwerp, al aantrekkelijker de onderneming, naarmate ik meer oog kreeg voor de voordeelen, die zij aanbood. Niet alleen de student wordt door haar gebaat; welk een gelegenheid biedt zij aan, om de rechten van de wetenschap te bepleiten, en dus bij ouders en betrekkingen de wangedachte weg te nemen: ik laat mijn zoon niet naar Leiden gaan, want daar wordt hij ongeloovig! - Ik gewaagde in den aanvang van dit opstel van een ongeloof, dat na den studietijd komt, en dan onherstelbare verwoestingen aanricht. Ongeloovig!! ik wees er op, hoe het meest afdoende wapen tegen dat zoogenaamde ongeloof den jongeling moet worden meêgegeven naar de Akademie, in de godsdienstige opvoeding, die hem in der ouders huis is te beurt gevallen. Ongeloovig!! welk een ruim gebied opent zich voor mijn oog. Ik benijd degenen, die op de gedachte zijn gekomen, uit de briefwisseling van een leidsch student meêdeelingen te doen. Hoe is daar de aanwijzing aan haar plaats, dat wetenschap en geloof twee zijn, elk met een afzonderlijk gebied; hoe kan daar geregeld worden

{==513==} {>>pagina-aanduiding<<}
meêgedeeld, dat 't geen velen thans de christelijke geloofsleer noemen, niets anders is dan de vrucht van wetenschap, doch van wetenschap, die verkeerde in een vroeger tijdperk van hun ontwikkeling; hoe...doch ik leg mij zelv' banden aan, en ga aldus niet voort. Ongeloovig!! ja het is het schrikwoord, dat velen beangstigt, en het moet dit wel doen, nu mannen, die gestudeerd hebben, het hun voortdurend voorzeggen. Wanneer zal aan de verwarring een einde komen? Wanneer? als men geleerd heeft goed te onderscheiden. Een bijdrage tot die ontwarring had de meêgedeelde briefwisseling van een leidsch student kunnen zijn. Daartoe gaf zij de meestgereede aanleiding. In waarheid de onderneming verdiende om meer dan een reden de allerhoogste belangstelling.
Hoe kwam het, dat wij over de teleurstelling al heen waren, toen reeds de vierde aflevering niet langer inzage verleende in die briefwisseling?
De redactie van Los en Vast, wier anonymiteit we niet wraken - als ik wel ben onderricht, dan is zij zoo goed als opgeheven - zond die vierde aflevering, als de eerste van een tweede afdeeling het land in. Op den titel was het: uit de briefwisseling enz. verdwenen. Doch al heeft zich hierover de redactie in een brief verantwoord, haar moet het verwijt treffen, dat zij aan het werk is gegaan, zonder behoorlijk een plan te hebben gemaakt. Ik weet wel, dat het ieder vrij staat, zich ook in zijn literarischen arbeid te laten leiden door de omstandigheden, maar als men dien arbeid aanvangt met de vermelding van een titel, zoo veelbelovend als de gekozene, dan is men gebonden, dan heeft men te voldoen aan verplichtingen. Los en Vast luidde en luidt nog de hoofdtitel, maar dit Los en Vast werd zeer bepaald door de bijgevoegde omschrijving. Ook deze moet worden geoordeeld naar haar datum. Dit doende meenen wij gerechtigd te zijn tot de uitspraak, dat iemand, die in 1866 belooft 't een ander meê te deelen uit een briefwisseling van een leidsch student, zijn belofte anders vervullen moet en haar niet zoo onverwachts mag terug nemen.
Doch reeds zeide ik, dat dit terug nemen mij niet teleurstelde. En de reden is, dat ik voor goed genezen was van mijn illusie. In den vermelden brief, die de verandering van vorm moet rechtvaardigen, heet het o.a: ‘Den ergsten flater hebt ge gemaakt, toen gij het besluit naamt al die brieven te laten schrijven door

{==514==} {>>pagina-aanduiding<<}
of aan een student. Zoo aan iemand, dan komt zekerlijk den student het recht toe, in zijn vriendenkring te redeneren, door te slaan zelfs, over al wat lost en vast is. Maar daarom verlangt men het oordeel van een student over zaken van eenig belang nog niet gedrukt te zien, of het moest zijn in een studenten Almanak of in eenig ander orgaan, dat uitsluitend voor en door de Academische jongelingschap uitgegeven wordt.....en als zulk een geschrift wilt ge uw “Los en Vast” toch niet aangemerkt hebben. Waarlijk, uw beste opmerkingen missen effect, daar gij ze ons geeft als de opmerkingen van een mensch, die nog iets worden moet, en wiens recht, om zich als beoordeelaar te doen gelden, nog slechts in embryo bestaat.’
Deze woorden behoeven niet te worden toegelicht, om aan ieder mijner lezers te leeren, dat er in de bepaling van het begrip: ‘student’ tusschen de redactie van Los en Vast en mij een zeer wezenlijk onderscheid bestaat. De redactie heeft als hoofdpersoon van hen, door wie zij het publiek over allerlei haar denkbeelden wilde meêdeelen een student gekozen, vooral om aan haar geschrijf wat losheid bij te zetten. Want een student is zoo iemand, die mag doorslaan, wien men een wat al te haastig oordeel niet ten kwade duidt, wiens onjuiste denkbeelden en minder gepaste uitdrukkingen doorgaan op 't allesafdoende: men kan wel zien, dat meneer student is! - Waarlijk het is wel aangenaam en veilig ook een student te verheffen tot tolk van 't geen men, schrijvende, den volke bekend maakt. Doch zonder hierop verder acht te slaan, hebben wij te letten op 't geen wellicht deze of gene hierover in het midden brengt. Waarom kan niet 't een nevens 't ander bestaan? Is het niet waar, dat over 't algemeen de studenten meer doorslaan dan doorredeneren? Als nu iemand een hunner sprekende invoert, is hij dan bepaald er aan gehouden, zulk een ernstige, diepdenkende te nemen, als ons in deze bladen wordt voorgesteld? Wat zal ik antwoorden? zeker heeft men de vrijheid, ter opvroolijking en ter bevordering van de losheid het ernstig betoog af te wisselen door de opgeruimde taal van een Academie-burger. Maar dan is de aankondiging op den titel: uit de briefwisseling enz. niets anders dan een literarische fictie, dan heeft zij verder geen waarde. En nu meen ik, dat een hedendaagsch leidsch student in de theologie een al te belangwekkend persoon is, dat dat hij louter zou dienen, om zulk een fictie mogelijk te maken. Er is

{==515==} {>>pagina-aanduiding<<}
een tijd van scherts, maar er is ook een tijd van ernst. Ongetwijfeld is de laatste reeds sedert lang aangebroken. We behoeven niet opgevroolijkt te worden, wel bemoedigd, en alzoo verblijd. Mij dunkt, iemand, die dat niet gevoelt, die spelen kan met den naam: ‘leidsch student’, zooals de redactie van Los en Vast gedaan heeft, geeft daardoor 't bewijs, dat 't hem ontbreekt of aan scherpte van gezicht, ter onderscheiding van de toestanden, of aan liefde voor de groote zaak, die deze belangwekkende toestanden doorloopt.
En werkelijk - het smart mij, dat ik het moet zeggen - de meêgedeelde briefwisseling mist juist dat, wat haar m.i. belangrijk kon doen zijn, een weldaad worden voor de gemeente. Jan de Wit, de student, uit wiens cassette een en andere brief te voorschijn komt, Jan de Wit is volstrekt niets anders dan een zeer gewoon student, bevriend met jongelui van andere Akademies, neef van een zekeren heer S. van Bergen, koopman te Amsterdam, en verder goed bekend met een predikant op jaren, die den naam voert van Kriegers en de gemeente van Negenhoven weidt. Dat Jan gebukt gaat onder de tijdsomstandigheden, bemerken wij al uit den eersten brief den beste van zijn hand. Doch dat hij zijn toestand blootlegt in de vraag: is 't niet, om aan 't malen te komen? en verklaart: dat 't hem dikwijls te veel is, op de kroeg eene mooie carembole te maken, dit is voldoende, om er ons van te overtuigen, dat wij met Jan evenmin heel hoog zullen behoeven te klimmen, als in de diepte afdalen. Het zal wel gelijkvloers gaan, vermoeden we, en ons vermoeden wordt geheel bevestigd. Op de mise-en-scène heb ik overigens geen aanmerking. Er was met het personeel wel iets aan te vangen, al missen wij noode een vrouwen-figuur. Onder de dochters van den lande zijn er te vele, die de vraagstukken van den dag met belangstelling en liefde bepeinzen, dan dat een brief van een harer in dezen bundel misplaatst zou zijn; zij hebben een te natuurlijk gevoel voor waarheid en een te sterk ontwikkeld gemoedsleven, dan dat wij haar beschouwingen in deze zouden kunnen ontberen. Doch men behoeft slechts kennis te nemen van de inhoudsopgave der brieven, om versterkt te worden in de overtuiging, dat wij het vlakke Holland niet verlaten. Over alles en allerlei vindt men iets, al blijft de theologische quaestie den boventoon behouden. Dikwijls zijn de uitdrukkingen kwetsend. Dat Hegel in één adem met de Reva-
{==516==} {>>pagina-aanduiding<<}
lenta genoemd wordt, is beneden het strafwaardige. Niet altijd is de toon
overeenkomstig het onderwerp, dat aan de orde is En erger nog: niet altijd is de kennis van den correspondent voldoende, om hem over een of ander punt behoorlijk te doen meêpraten. Ds. Kriegers houdt het geslacht van predikanten in aanzijn, die alle zaken aandurven. Keerom heeft hem in den Spectator ten aanzien van de tragoedie bij de Grieken te gevoelig terechtgewezen, dan dat wij er een woord zouden behoeven bij te voegen. Onze hoofdaanmerking is, dat de geheele onderneming een tendenz heeft, die spoedig genoeg aan het licht komt, en Huet en Pierson tot zijn doelwit heeft. Ik beweer niet, dat beiden geen terechtwijzing zouden verdienen. Doch men schrijve als Hooykaas Herderschee in de bovenvermelde brochure, of men late de pen rusten. Wie over Huet zich uitlaat als Theodorus Lagerbeek in zijn brief aan Jan, werkt niets anders uit dan dat de verbittering toeneemt, zonder dat er verbetering wordt gewonnen. Ik wenschte ook wel, dat Huet bewaard was gebleven voor de snijdende scherpte, waarmede deze apostel der zoogen. humaniteit, evenals van Vloten, telkens wondt. Doch een persoonlijkheid als Huet, is voor het Nederlandsche auteuren-gild en het met middelmatigheden voortdurend tevreden Nederlandsche publiek een te groote zegen, dan dat wij hem nog afschuwelijker zouden maken in de oogen van dit publiek, dan hij daarin reeds is. Daarbij, wie kan er getuige van zijn, dat in een zeer begaafden persoon het gemoedsleven tot wegstervens toe aan 't kwijnen is, en - bitter blijven? Dat kunnen alleen de moderne predikanten - hoorde ik laatst iemand zeggen - want dezen zijn het, die voortdurend door Huet en Pierson in hun eer worden aangetast. Tegen die verzekering kwam ik op met de verklaring, dat, als dit het geval mocht zijn, alsdan die predikanten hun karakter geheel verloochenen.
Er is - en hiermede maak ik mij tot afscheid nemen van de redactie van Los en Vast gereed - er is in de boekjes een afwezigheid van heiligen geest, die te pijnlijker aandoet naarmate de titel meer beloofde. Er worden grappen in verkocht, grofheden in gezegd, die door de zeer vele goede opmerkingen niet worden geneutrasileerd. Het geheel heeft op mij een onaangenamen indruk gemaakt. Ook dit geschrift bereikt m.i. geen hooger stand, dan het peil der middelmatigheid aanwijst. Het vervult geenszins een wel bestaande behoefte; het brengt ons geen schrede verder. Vandaar dat weinigen verlangend uitzien naar het verschijnen

{==517==} {>>pagina-aanduiding<<}
van een nieuwe aflevering. Vandaar dat zoowel de eerste als de tweede afdeeling binnen kort zullen vergeten zijn. Ik geloof niet dat iemand, als de uitgave gestaakt wordt, een leemte zal gevoelen. En toch kan ik niet eindigen, zonder mijn spijt hierover te hebben kenbaar gemaakt. Ook de tweede afdeeling vertegenwoordigt een tijdige en kostelijke onderneming. Ik geloof, dat er behoefte bestaat aan zulk een van tijd tot tijd verschijnend geschrift, waarin de zaken van den dag worden ter sprake gebracht. Doch zal dat met vrucht geschieden, dan behooren zij, die ons aldus tot gidsen zijn, billijk te oordeelen en een zeer ruimen blik te hebben. Dan is er van zulk een onderneming iets te hopen, veel zelfs in een land als het onze, waar de publieke opinie op zoo geweldige wijze wordt beleedigd door de journalistiek en menig ander geschrift, in een land, waar de beperktheid van grondgebied niet zonder invloed blijft op 't oordeelen over personen, als uitsluitend zaken dienden beschouwd te worden, in een land waar veel wordt getwist en veel wordt bedorven door dat twisten, maar waar nog genoeg gezonden van geest leven, om een poging, die duidelijk blijkt de bevordering van waarheid en licht te bedoelen, krachtig te steunen. Ik hoop van harte, dat de redactie van Los en Vast ons in het vervolg overvloediger bewijze, dat zij behoort tot de religieuse naturen, wier moed niet sterft, wier woord altijd goed doet.

Wij hebben veel geleerd en veel gewonnen. Aan het eind van dit opstel, kom ik even op dit woord terug. De strijd heeft ons geleerd, dat er van de dogmatiek niets meer te verwachten valt. Haar stellingen zijn aangerand, en voor goed ontzenuwd. Dit moest het einde zijn. Geleidelijk heeft zij zich deel voor deel zien ontnemen. De protestantsche geest, de geest van vrij onderzoek heeft eerst haar inleidend deel aan de kritiek onderworpen, en voor die kritiek vielen de begrippen van inspiratie en gelooven op gezag. Zij zijn voor goed gevallen; elke poging om ze weder in eere te brengen, moet mislukken. Medelijden heeft men met ieder, die het beproeft. Het is een schipperen, een geven en nemen, dat sterker dan eenig dadelijk bewijs, voor de onhoudbaarheid van die begrippen pleit. Daarna kwam het eigenlijke deel aan de beurt; van dit eerst het hoofdstuk over Christus. De uitslag is bekend. Zoo ging het met elk volgend. Zoo is het gegaan met het hoofdstuk over God, nu laatstelijk onder

{==518==} {>>pagina-aanduiding<<}
handen genomen. Ook van dat onderzoek is de uitkomst bekend. Men wil ons laten kiezen tusschen een vrijen, persoonlijken God en een causaalverband. Ik acht de formuleering onjuist te zijn. De wetenschap leert met onverbiddelijke duidelijkheid, dat er op elk gebied de allerinnigste samenhang is tusschen oorzaak en gevolg. Is nu hij, die deze les der wetenschap niet veronachtzaamt, gedwongen een godloochenaar te worden? Andermaal: ik teeken protest aan. Wel heb ik eenige voorstellingen moeten opgeven, maar ik gaf ze volgaarne op. Ik heb veel geleerd en wel allereerst dit, dat men door redeneeren niet komt tot God. Voor mijn gevoel is Jezus eerst op den voorgrond geplaatst, nu men de dogmatiek van daar heeft verwijderd. Het is mij geen gering voordeel, op den weg te zijn die regelrecht afkomt van den weg, waarop Jezus, de repraesentant van Israël, zich bevond. Mijn wetenschap zal me bewaren voor onjuiste bepalingen omtrent God, mijn geloof zal er niet onder lijden. Ik wensch mij telkens te herinneren, dat God moet worden gezien, en dat dit het voorrecht is der reinen van hart. Ik wensch niet te vergeten, dat de groote eisch van het Christendom is: wordt aan de kinderen gelijk. Aan dien eisch te voldoen is mijn eenig streven. Een kinderlijk gemoed erkent in de heerschende natuurwetten de voortdurende openbaring van God. Als de mensch, vervuld van den zin der kinderen, God zoekt in de schepping, in de menschenwereld, in zijn eigen hart, dan vindt hij God. Voor alles is dus noodig, dat wij dien zin in ons opwekken en verlevendigen. In het verkeer met kinderen wordt men kind. En moge al de kinderwereld vaak voor ons een gesloten boek zijn, er zijn er, die het geopend, die er in gelezen hebben. Het kan niemand ongevallig zijn, dat ik hier de taal van een hunner overneem. Ik geef het woord aan den zoo gunstig bekenden kindervriend, dr. Heije.

Ook ik heb in mijn hart mij neêrgebogen, 
Wanneer, in stillen zomeravondstond, 
Een zacht koraal uit reinen kindermond 
Mijn ooren trof... 
als daalde 't uit den hoogen: 
Mogt dan mijn oog door 't enge venster spiên 
Waar, 
met gevouwen handjes, 
al de kleenen 
Hun avondbeê in de avondzang vereenen, 

{==519==} {>>pagina-aanduiding<<}

En 
(lieflijk-ernstig) 
naar den Hemel zien; - 
En mogt er, 
bij 't herdenken aan mijn jeugd, 
Aan al wat ik ontbeerd heb of begeven, 
Aan al mijn luttle wijsheid, 
luttle vreugd, 
Een trek van wrevel om mijn lippen zweven... 
Een hóoger vrede, 
dan ons de Aard kan geven, 
Omwuifde met haar palmen dan mijn hoofd; 
En in mij sprak een stem, met heilig beven: 
‘De naam des Heeren zij geloofd!’ 
En smeekend was mijn zucht ten Hemel opgerezen: 
‘God! 
doe mij eenmaal zijn, als dezen!’ 
Of als mijn geest een kalmen lentenacht 
Had doorgewaakt...in mijmren en dichten; 
En 'k star voor star verbleeken zag 
en zwichten, 
Waar 't blauwend Oost den morgenkus verwacht: 
Als 't gloeijend hoofd zich baadde in de uchtendkoelte 
Of 't zijn gepeinzen 
als zijn bloedstroom 
tempren mogt... 
Maar 'k vruchtloos naar veraâming zocht; 
Als, met de zon, een liefelijke zoelte 
De neveldauw tot parels ronden deed, 
En iedere parel óplas van de bladen, 
Maar 't vochtig oog niet afwischte, 
- en het leed, 
Waarmeê mijn boezem was beladen, 
Niet ophief; 
als (gelijk een bange droom) 
Des levens raadsel mij de borst deed jagen - 
En 'k iedere stem in lucht en woud en stroom 
Om antwoord smeekte op duizend, duizend vragen... 
Dan klonk soms...nit der kleenen hof 
Der Hoeve - tusschen 't loof der dorenhagen, 
Een kinderlied, 
en stemde, op de uchtendwind gedragen, 
In 't lied der schepping, tot des Heeren lof. 
Naauw dat mijn oor der woorden zin mogt vangen, 
Maar in dat hel en kinderlijk geluid 
Was iets zóo zaligs... 

{==520==} {>>pagina-aanduiding<<}

in die zuivere zangen 
Sprak zoo 't deelachtig zijn aan 's Heeren gunst zich uit, 
Dat 
of een nieuwe zon was opgegaan - 
De nevel van mijn geest zich ophief, 
en mijn' oogen 
(Als of de hand eens Engels ze af mogt droogen) 
Een lachje omspeelde voor een traan 1). 

Zulke verzen - het geheele gedicht is ze rijk; wij brengen den dichter onzen dank en onze hulde - roepen in het hart het gevoel van gemeenschap wakker met een andere wereld dan de zichtbare. Psalmen zijn het, verkwiklijke psalmen. Die heffen we aan, als onze moed verflauwt of de redenering ons pijnigt. Tegelijk gaan ons de oogen open voor onze roeping als Evangeliedienaars. Die roeping leeren wij kennen als een bij uitstek paedagogische. De menschen den kinderen gelijk te maken - ziedaar 't geen onze eerzucht moet zijn. Als die eerzucht onze eenige is, dan is geen kerk te eng, geen vorm te onaesthetisch, geen plechtigheid verouderd. Dan klimmen we van week tot week, wel in 't dieper besef van de zwaarte onzer roeping, maar vervuld met geestdrift voor haar vervulling, onze kansels op. Als die eerzucht de eenige is der studenten, dan zal geen betoog hen blijvend verstoren. Geen hunner, of in hen sluimert zin voor het goddelijke, zichtbaar in het leven van het Heelal, en in het leven der menschheid. Als het zuiver wetenschappelijk streven bij hen gelijken tred houdt met het trachten naar opwekking van dien zin, dan zullen zij niet bezwijken voor de aanvallen van den dag. De tijd is moeilijk, maar hij maakt het ons geenzins onmogelijk, de verkondiging van het Evangelie voort te zetten. Doen wij dit met verdubbelden ijver, dan zullen we als mannen van onzen tijd, maar ook als mannen voor onzen tijd velen tot zegen zijn.
Kampen.
H.C. Lohr.
ZOEKEN EN VINDEN. Een verhaal van Marion Eliza Weir. Naar het Engelsch door Gosewine. Te Groningen, bij R.J. Schierbeek, 1867. 223 blz. Prijs ƒ 1.50.
Datzelfde ziekelijke, wat in vele Engelsche romans zoo vervelend is, vinden wij ook, maar niet in erge mate, in dit verhaal, wat

{==521==} {>>pagina-aanduiding<<}
wel eenigzins doet denken aan dr. May. Het is toch ook een verhaal uit het dagelijksche leven in Engeland, of liever in de Schotsche Hooglanden, en wel uit den tegenwoordigen tijd. Wie nu echter meenen zou, in dit boekje eene sierlijke beschrijving van die prachtige landstreek te zullen ontmoeten, zou zich zeer zien teleurgesteld, want van natuurbeschrijving maakte de schrijfster volstrekt geen werk, alleen van huis- en karakterschildering.
Het is een boek voor Engelschen; en vooral de tegenvoeters van Colenzo zullen er zich recht in verkneukelen. De zondag is er een dag van gruwelijke verveling, gelijk die voor de frissche, levenslustige, jongensachtige, vijftienjarige dochter Mabel, een dag was, ‘meer van zedelijke dan van verstandelijke inspanning;’ een dag ‘van godsdienstplichten, welke de zwaarste van al hare lasten waren.’ Verwarring van Bijbel en Gods woord komt er natuurlijk in voor. Rezen er soms in het hart van hare vriendin Marij twijfelingen op tegen sommige Bijbelsche verhalen, ‘Mabel wist die, door haar eenvoudig geloof, door den kinderlijk vertrouwenden geest, waarmede zij Gods woord onderzocht, te verbannen; immers: “het moet waar zijn, want God heeft het gezegd,” zeide zij meermalen.’
Mabel, vroeger eenvoudig, natuurlijk, kinderlijk; soms, als haar leeftijd meêbracht, wat lastig en uitgelaten; heeft Marij, hare vrome vriendin, leeren kennen, en haar broeder Herbert, die lang in Genève was, teruggekregen: en, ofschoon eerst vijftien jaren oud; geeft zij nu op zekeren avond bevel, dat al de dienstboden zich in het huisvertrek vereenigen zouden tot het gebed, ofschoon haar andere broeders, ja, haar vader zelfs zich in de kamer bevond, naar wiens goedkeuring van deze nieuwe orde van zaken, maar, zoo het schijnt, niet eens gevraagd was geworden.
Uit deze bijzonderheden is de geest van het verhaal genoegzaam op te maken. Een verhaal, waarvan het jammer is, dat het door zulke en soortgelijke zaken (als Jezusdienst, in plaats van Godsdienst) wordt ontsierd, want er is veel liefs en waars in.
Het strenge van de geleerde, twintigjarige Charlotte, Mabels zuster, die maar volstrekt geen slag heeft om hare jongere zuster te onderwijzen; de goede en gezegende invloed, dien de brave, eenvoudige, maar niet adellijke, mevrouw Tomlinson, de echtgenoote van een rijk geworden katoenfabriekant, op Mabel uitoefent,

{==522==} {>>pagina-aanduiding<<}
is zeer naar eisch geschetst. Het zich aansluiten van Mabel (die reeds vroeg hare moeder had verloren, en nooit eene vertrouwde vriendin had gekend, behalve haar hoogbejaarde, haar bedervende en vertroetelende min) aan Marij, het lieve, verstandige, edele meisje, dat in de nabijheid van Craigdhu, de heerenplaats van de oud-aristocratische familie Gordon, met hare ouders was komen wonen, is allerliefst en allernatuurlijkst geschetst. - In één woord, als er wat minder dogmatiek in was (het rein Christelijke behoefde er niet om te lijden) zou het een alleraanbevelenswaardigst werkje wezen. Nu mag ik het alleen prijzen onder reserve.

Rosendaal.
Tydeman.
BURGERES JACQUELINE. Het lot eener vrouw gedurende de Fransche revolutie, door Sarah Tytler. Uit het Engelsch. Twee deelen, Amsterdam, W.K. Kirberger, 1866. Prijs ƒ 4.90.
Wie lust heeft een boek te lezen dat, behalve eenige bijzonderheden uit de Fransche revolutie, die vrij algemeen bekend zijn, wemelt van onwaarschijnlijkheden, onzinnige voorstellingen, ondenkbare toestanden en daarenboven zóó in onze taal is overgebracht, dat we menige zinsnede tweemaal moesten lezen om haar te begripen, en de vertaler het bewijs levert, volstrekt niet voor zijne taak berekend geweest te zijn 1), koope dit werk!
Wat mij betreft, het heeft mij moeite gekost het te doorworstelen.

D.
P.


{==523==} {>>pagina-aanduiding<<}

Almanakken.

Met weemoed namen wij den Utrechtschen Volksalmanak van 1866 ter hand, wijl deze jaargang de laatste is, waarvoor de verdienstelijke L.E. Bosch gearbeid heeft. Vijf en twintig jaren mogt hij tijd en vlijt aan dit jaarboekje wijden, dat zich door degelijkheid van inhoud, keurigheid van platen en uitvoering van de overige onderscheidt. Niet de minst belangrijke opstellen in al die jaargangen zijn van de hand van den in de geschiedenis van Utrecht door en door ervaren man. Gewis ieder beoefenaar en beminnaar van geschied- en oudheidkunde betreurt met ons zijn verlies, en wij mogen den wensch niet verbergen, dat een zijner kundige vrienden de pen opneme om zijn verdiensten te schetsen, gelijk hij het van zoo menigen ontslapen geschied-, oudheid- en letterkundige deed. Zijn portret versiert met dat van het lid der Gedeputeerde Staten, C.H. Cordes, dezen en dat van den tegenwoordigen Commissaris des Konings in de provincie Drenthe, jhr. mr. H.A.M. van Asch van Wijck, den volgenden jaargang.
Reeds de inhoud van den jaargang 1866 gaf ons de overtuiging, dat de redactie, na het overlijden van den heer Bosch, in goede handen gekomen was; - die van 1867 bevestigde er ons in. Op de lijst der medewerkers ontmoetten wij de namen van Brill, Kramm, om slechts enkele van velen, die hunne pennen aan dezen jaargang dienstbaar maakten, te noemen. Het spreekt van zelf, dat al deze stukjes de provincie en stad Utrecht betreffen en even verscheiden van inhoud als waarde zijn. Met genoegen troffen wij in den laatsten jaargang geen gedichten aan. Niet dat wij geen voorstanders der poëzy zijn; maar de ondervinding heeft maar al te zeer geleerd, dat deze jaarboekjes meestal tot snippermanden gebruikt worden, waarin rijmelarij wordt geworpen, welke geen andere waarde heeft, dan dat zij door een onzer bekende dichters vervaardigd is.

Ook de Nieuwe Friesche Volksalmanak voor het jaar 1866 (Leeuw. H. Kuipers) handhaaft zijn ouden roem en paart het nuttige aan 't aangename. De meeste opstellen die er in voorkomen zijn van bevoegde pennen.
Harlingen voor 70 jaren van Eelco Verwys, laat zich met genoegen lezen, als ook diens Sinterklaasschoen.
Wij scharen ons aan zijne zijde, wanneer hij tegen J. van

{==524==} {>>pagina-aanduiding<<}
Lennep in het krijt treedt en beweert, dat het St. Nicolaas-feest niet door de Spanjaarden tot ons is overgebragt. Reeds in de 14de eeuw was het hier te lande inheemsch, doch wij vereenigen ons niet met zijne redenering omtrent het schoen zetten, en oordeelen, dat de oorsprong er van in de legende zelve moet gezocht worden. Ook van Hengel is aan dit denkbeeld niet vreemd.
‘Wat het gebruik betreft’, schrijft deze in zijn Sint-Nikolaas en Sint-Nikolaasfeest, ‘om den Heilige zijne schoenen te brengen, dit zal ontstaan zijn uit de overlevering der goudbeurs, welke hij den berooiden soldaat toewierp, en juist in deszelfs schoenen gevallen is, die voor het bed stonden.’ C.P. Hansen en J.G.O. vervolgden in dezen jaargang hunne belangrijke opstellen (Sagen end Teltsjes fen de heidebiwenners up Silt en De Noordsche Mythologie naar dr. R. Reusch). W. Eekhoff plaatste er een belangrijk stuk ‘De Magistraats en Vroedschaps Electeurspenning van Leeuwarden, 1725-1795’ getiteld, met afbeelding in. De Prins op het Ameland, een Extract uit de Resolutiën van Ameland genomen op Regtdag den 23sten Junij 1734, zet de kroon op den inhoud van een jaarboekje, dat wij bij voortduring wenschen te ontmoeten.

Het bestuur der Kamper-vereeniging: ‘Koning Willem de derde’, opende in den aanvang van dit jaar een nieuwe reeks van jaarboekjes voor de Nederlandsche vereenigingen tot vrijwillige oefening in den wapenhandel (Kampen, K. van Hulst, 1867). Wij bevelen dit allezins nuttig werkje met vrijmoedigheid onzen vaderlandschen vereenigingen aan. De prijs is gering (slechts 50 cents) en de inhoud volledig.

Die een beknopt en boeijend overzigt van Nederlands Burgerwapening en Scherpschutterij van vroeger en later tijd, met het oog op de tegenwoordige belangstelling en in hun werking voor de toekomst beschouwd, wenscht te bezitten, schaffe zich de onder dien titel te Arnhem bij Is. An. Nijhoff en Zoon in 1866 verschenen Verhandeling aan. Zij is meerendeels getrokken uit het Proefschrift van Sickesz, De Schutterijen in Nederland, Utrecht 1864, en bevat veel merkwaardigs. Achteraan vindt men twee bijdragen, en in de eerste de vermelding, dat op de Arnhemsche bibliotheek een zeer ouden zilveren papegaai wordt bewaard, die, volgens de overlevering, een geschenk van een der oudste Gel-
{==525==} {>>pagina-aanduiding<<}
dersche hertogen zou zijn. Wij voegen hierbij, dat er in het niet ver van Arnhem verwijderde Brummen een dergelijke vogel wordt getoond met de Generale acte, waarna de schutters hun verbinden bij handtastinge zich te reguleren. In deze Acte vindt men o.a. het volgende, allerzonderlingste artikel:
‘Wanneer er reusie tusschen verscheide persoonen ontstaan mogt, sal yder dusdanige persoon of personen, yder in 't bisonder, verbeuren een half vat bier en boven dien in een ton koud water (gesloten worden) so lang als parthyen niet versoent syn.’
Leyden.
S.

II. Godgeleerdheid en Wijsbegeerte.

BLIKKEN IN DE OPENBARING, door J.H. Gunning Jr., Amsterdam, H. Höveker. 1866. Prijs ƒ 3,60.
Nadat de Redactie van de Vaderlandsche Letteroefeningen eenige opmerkingen van mij over de Inleiding van dit werk had opgenomen, verzocht zij mij ook het werk zelf te recenseeren.
Ik achtte zulks plicht te zijn, nam het werk in ontvangst, begon te lezen, legde het boek uit de hand, vermande mij tot eene nieuwe lectuur, werd op nieuw vervuld met onlust, deed wederom een poging, maar eindigde met voor goed van den heer Gunning te scheiden.
Dit boek heet: Blikken in de openbaring. Ik heb niets tegen den titel; maar om het voor mijne lezers te karakteriseeren moet ik het: Monologen of Alleenspraken noemen. De heer Gunning houdt alleenspraken, en wij laten hem zijne rol.
De bedoeling van den schrijver is geweest een strijdschrift te leveren; maar juist bij de geschilpunten maakt hij zich schuldig aan zulk eene begripsverwarring; omtrent het voorwerp van zijne bestrijding, de moderne theologie, verraadt hij zulk eene onkunde, dat zijn werk bij de tegenstanders geen belangstelling kan wekken.
Belangstelling en belangstelling is twee. De hardnekkigheid van fanatiek vooroordeel naar het leven te bestudeeren, ook deze studie heeft haar belang. Het verschijnsel dat zich hier voordoet heeft zijne groote beteekenis in de phaenomenologie van den geest. Het is een sterksprekende trek in de physionomie van den tijdgeest.
De heer Gunning is a representative man. Maar wij kunnen niet meer doen dan dit te signaleeren. Want met hem redeneeren kunnen wij niet. Zijne eigenaardigheid bestaat daarin dat hij

{==526==} {>>pagina-aanduiding<<}
zich isoleert, dat hij een kring van betoovering om zich heeft getrokken, waardoor al wat aan gene zijde ligt zich slechts onder een optisch bedrog aan hem voordoet.
De heer Gunning zal het verschil tusschen hem en ons in dien zin opvatten, dat hij van boven is, wij van beneden zijn; hij is wedergeboren, onze godsdienst is de wettiging der gemeenheid. In zooverre hebben wij de bekeering noodig, en hij heeft zich met die taak belast. Maar ziehier de fout. Hij is met ongewasschen handen aan het werk gegaan; de wijding van den prediker, de zalving van den heilige ontbreekt hem.
‘Den joden ben ik een jood, den grieken een griek, beiden, wijzen en onwijzen, grieken en barbaren ben ik een schuldenaar,’ die verheven getuigenis van Paulus is den Haagschen prediker een verborgenheid. Tenzij hij begint met zichzelven te bekeeren, zal hij nooit kunnen verklaren: den modernen ben ik modern. Neen, den modernen is hij een kettermeester, een die den heiligen geest bedroeft, een die de eerstelingen des geestes veracht, een die zich niet verheugen kan in de Christus-prediking wanneer zij niet zijnen stempel draagt, een die ons het evangeliseeren verbieden wil omdat wij niet tot zijnen kring der Christusvolgelingen behooren, kortom een die door zijn uitsluitingsgeest zichzelven uitsluit van den ruimen geest van Paulus, van den milden geest van Christus, een bekrompen, onverdraagzame orthodox.
Al die duizenden en tienduizenden, die bij de moderne predikers verzadiging komen zoeken voor hun honger en dorst naar gerechtigheid, zijn onder den vloek, omdat zij niet bij Gunning c.s. brood komen vragen, niet door hem zich laten leiden tot de wateren des levens.
Alsof de heer Gunning een zee kon scheppen voor den Leviathan en een woestijn voor den woudezel, alsof hij voor den jongen leeuw roof kon opjagen en voedsel had voor de raven, wanneer zij schreeuwen van honger. En waar komt nu ten slotte zijne orakeltaal op neêr? Op blz. 1 verklaart hij: ‘over de scheikundige zamenstelling en den aard van het brood te spreken, is hoogst nuttig en noodzakelijk. Die daaraan hunne gaven besteden, verdienen dankbare opmerkzaamheid 1). Doch ik bepaal mij naar

{==527==} {>>pagina-aanduiding<<}
den aard mijner gave, tot voorstelling van het Brood des levens en uitnoodiging om er van te eten, vooral door de getuigenis der ervaring omtrent zijne voedende kracht.’
Dus, van historische kritiek heeft de heer Gunning geen werk gemaakt. Hij heeft in een onkritischen tijd, aan eene onkritische akademie gestudeerd. Het richtsnoer waar hij het heelal meê oordeelt is dat van zoovelen, het systeem van zijn triennium. Er is niets aan te doen. Aan den kruisweg des tijds is de vraag van de Sphynx, die niemand wordt gespaard: of hij het historisch-kritisch proces van den tijd, met toepassing op den bijbel, heeft doorgemaakt of niet? En nu heeft de heer Gunning wel vrijheid om te antwoorden: Historische kritiek is mijne gave niet; maar onverbiddelijk is ook de uitspraak van de Sphynx: ‘wees dan orthodox en veroordeel de modernen.’ Dat is mijne gave niet! En daarmede zou de wijding der profetie zijn verkregen? Neen, daarmede verkrijgt men slechts het fanatisme der Christenvervolging. Zoovelen bij eene nieuwe openbaring van den geest van Christus zijne ware discipelen hebben vervolgd, verklaarden allen: historische kritiek is mijne gave niet.
De historische kritiek is de geest des tijds, waar de heer Gunning meê worstelen moet, is het evangelie dat hem verlossen zal. Want hij moet verlost worden van den boozen geest van het fanatisme - want, waarlijk! hij veroordeelt niet van harte, maar de nood is hem opgelegd. En ach! hoe verschilt die nood, die Paulus uitdreef om Christus te prediken van den nood die hem drong om zijne discipelen te vervolgen.
De rollen zijn omgekeerd: ons komt het toe, onzen broeder Gunning de verlossende kracht van Christus te doen kennen. Heeft de orthodoxe leer het woord der veroordeeling in zijnen mond gelegd, laten wij toonen dat God in onzen mond het woord der verzoening heeft gelegd.
En nu verandert de verhouding. Onze toorn is gestild; wij gevoelen dat lankmoedigheid onze plicht is; heeft het verketteren ons verdrietig gemaakt, laten wij niet oordeelen, maar begrijpen; en als wij op nieuw bevinden dat er geen kritiek is zonder zelfverloochening en zelfkennis, laten wij de bewijzen geven van die moeielijke deugd. Laten wij dan beginnen met van onzen tegenstander te leeren en de gave Gods erkennen, die hem in zoo ruime mate geschonken is. Want wij vermogen niets tegen de waarheid, maar voor de waarheid. Alles wat uit den heiligen

{==528==} {>>pagina-aanduiding<<}
geest is heeft het bewustzijn der waarachtigheid in zich; en ook maar een tittel of jota van de waarheid Gods te miskennen krenkt slechts den beoordeeler. In ieder deel van waarheid dat Gunning bezit heeft hij Gods getuigenis voor zich, is hij onoverwinnelijk, is hij gezalfd tot onzen leermeester voor zoo ver wij dat missen. Eén met God of buiten God - ja voorwaar! dat is de scheiding tusschen lieht en duisternis, tusschen waarheid en leugen - en dien toetssteen met onverbiddelijke gestrengheid te handhaven - het mag niet overbodig heeten sedert Schwarz verklaard heeft, dat de dag van het verschijnen van het Leven van Jezus van Strauss de geboortedag is der moderne theologie. Het is een teeken des tijds dat het leven van Jezus, beschreven door een atheïst, het begin geweest is der groote revolutie in de Christelijke kerk en wetenschap. Het is een teeken des tijds dat na hem alleen Renan, ook nog een vreemdeling van het geloof van Christus, eene oorspronkelijke levensbeschrijving van Jezus heeft gegeven. Het is een teeken des tijds dat Alexander von Humboldt, de lieveling en held van de moderne wetenschap, den tempel der natuurwetenschap zoo heeft gebouwd, dat men het als eene blijde ontdekking vermeldt als men een spoor vindt van von Humboldts geloof in God. Het is een teeken des tijds dat bij groote geleerden inderdaad het geloof in een levenden God verdwenen is te gelijk met het geloof in het wonder; het is een teeken des tijds dat beroemde woordvoerders der moderne theologie het geloof in de onsterfelijkheid hebben prijs gegeven en daardoor toonen dat wandelen met God niet te kennen, dat volgens Jezus de oorzaak is van het gevoel des eeuwigen levens; het is een teeken des tijds dat bij sommigen het begrip van het Causaalverband zoo heeft geïnflueneerd op het gebed, dat werkelijk het hart heeft geleden onder de logica; het is een teeken des tijds dat de onzondigheid van Christus twijfelachtig is gemaakt op eene wijze, die toont
dat levendmakend geloof door ontzenuwenden twijfel wordt verdrongen. Het is niet te ontkennen dat het ontleden van de menschelijke zijde der Heilige Schrift leidt tot eene eenzijdigheid, die heiligschennend werkt op haar goddelijk karakter en eeuwige waarheid, en oppervlakkig heenglijdt over hare heilige diepten. Maar wat is nu de toepassing van dit alles? Dat wij maar weêr orthodox moeten gaan worden? Dat de historische kritiek uit den booze is?
Dit zou hetzelfde zijn als weêr Roomsch te worden, omdat de

{==529==} {>>pagina-aanduiding<<}
vrijheid des onderzoeks hare gevaren heeft, ons op te sluiten in een klooster, opdat de wereld ons niet verleide.
Wij kunnen niet terugkeeren tot Gunning; Gunning moet trachten ons te bereiken. De weg daartoe is, dat hij zich niet te gemakkelijk ontsla van den hachelijken arbeid dien anderen zich hebben getroost; hij moet ophouden van het een of ander vak van studie te zeggen: dat is mijne gave niet! want het antwoord zou slechts luiden: wees dan geen leeraar van hen wier gave het wel is; die onwetend is die zij onwetend! hij leze de modernen niet om uit hen slechts stof tot veroordeeling op te zamelen, maar hij ontdoe zich van zijn' ouden mensch, hij trekke den orthodox uit en trekke de zelfverloochening van Christus aan; hij ontschoeie de voeten als hij in onzen tempel binnentreedt, hij zette zich niet onder het gehoor van onze predikers, dan na zich te hebben voorbereid door het gebed. Want het komt er voor hem op aan om den heiligen geest te hooren spreken in nieuwe tongen, in voor hem vreemde gedachtenvormen.
En wij, mijne broeders! als wij prediken en schrijven, laten wij bedenken dat ook orthodoxen ons hooren en lezen. En laten wij trachten den toegang te vinden tot hun hart.
De Heer der tijden is God! wij kunnen den wasdom niet versnellen. Ja, wel gaven wij gaarne een leven van Jezus dat voldeed aan de eischen der wetenschap en aan de eischen des heiligen geestes, aan de eischen der kunst en des geloofs - maar wij kunnen niet. Zullen wij daarom zeggen dat de evangelisten de wetenschap der 19de eeuw te schande maken? Dat kunnen wij ook niet.
Waar en onwaar, heilig en onheilig vloeit tegenwoordig nog evenzoo ineen als in de dagen van Christus en de Apostelen. En daar is geen ander hulpmiddel voor dan den geest der waarheid in zich-zelven te hebben.
Dit is het eenige dat verzoent. Wie waarheid heeft in zichzelven onderkent ze overal. En om zijne medemenschen met een liefderijker, gelooviger, hoopvoller oog te beschouwen, moet Gunning den schat der waarheid in zich-zelven vermeerderen. Het moet hem gelukkiger maken te ontdekken dat ook waar zijn geest wordt afgekeurd, de geest Gods met liefde wordt ontvangen.

Wij beleven harde tijden. Zie wat ik over Gunning heb geschreven. Hoe weinig liefde straalt er in door! Heb ik dien

{==530==} {>>pagina-aanduiding<<}
man dan niet lief? God weet het dat ik hem liefheb met eene groote liefde.
Zie, dat zijn karakters die persoonlijk beleedigd zijn als God wordt beleedigd. Die toornen en blaken kunnen als het heilige wordt gelasterd. Die in het smakeloos zout onzer wereldwijsheid en conventioneele beschaving God en zijne openbaring prediken als de eenige werkelijkheid. Die het weten dat zij Zijne stem hebben gehoord en slechts gehoor geven aan de innerlijke bewegingen Zijner heilige liefde. In hunne geestverrukking worden zij opgeheven in den derden hemel en hooren onuitsprekelijke woorden, die het een' mensch niet geoorloofd is te spreken. En als zij die heilige sfeer verlaten, dan wacht de wereld hen op met vuistslagen en de engel des satans wijkt niet van hunne zijde. Maar hun leven is met Christus verborgen bij God, en de geest spreekt in hun hart: Mijne genade is u genoeg! Mijne kracht wordt in zwakheid volbracht.
o Als Melanthon een' tranenstroom wilde schreien als de Elbe om de breuke der Kerk, ook ik voel dat die breuk door mijn hart gaat. Want ook ik ben Gunning tot een Satansengel, die hem opwacht met vuistslagen. En in den geest zie ik een wereld van hoogere wezens, die lang boven onze antithesen zijn verheven, zie ik God, die liefde is, nederzien op het twisten zijner kinderen en op twee profeten van wie de een tegen den ander getuigt.
En voor dat visioen is mijn hart week geworden, en ik heb aangebeden in het stof en gezegd: ik ben stof en asch, o Heer! ik ben van gisteren en ken slechts een stukske der zake! Geef mij om u ootmoediger te dienen en vaster te vertrouwen op het woord uws monds, die mijnen mond niet behoeft! Eere en heerlijkheid zij u, en dan het meest wanneer het blijkt, dat ook de mond van den profeet dwaasheid spreekt voor u!

Lang na onze academische vriendschap bezocht ik Gunning weder. Toen was hij reeds te 's Gravenhage en een krachtig prediker der gerechtigheid, die uit het geloof is. Ik vond hem in gezelschap van een orthodox vriend, wij kwamen aanstonds in een godgeleerd gesprek, en eer ik het wilde of wist, was ik omwikkeld door diepzinnige bespiegelingen over de drieëenheid. Ik verbeeldde mij verplaatst te zijn onder de Gnostieken, de Scholastieken, de Mysticken en hoe zij meer mogen heeten; maar

{==531==} {>>pagina-aanduiding<<}
ik wenschte los te komen van die spinnewebben, ik gevoelde slechts één ding, n.l. gemis van het echte Christendom en verlangde terug naar de woorden van mijnen Jezus. Ik maakte eene bedenking - waarop Gunning mij toevoegde: ‘Dan is uwe kennis geene Christelijke kennis.’
Toen ik vertrokken was begon de pijl te werken. Hoe? zeide ik bij mij-zelven? Ben ik geen Christen? Heb ik iets anders dan mijn Christendom? Is dat niet het levensbeginsel waar alles uit voortvloeit, wat ik doe en denk? Is er iets in mij, en dan vooral mijn godsdienstwetenschap, hoe gering zij ook zijn moge, dat niet de uitdrukking is van mijn Christelijk geloof?
Is ons Christendom niet ons hooger leven, onze gemeenschap met God? Het is het eeuwig leven in ons, onze waarachtigheid, ons alles.
o Ik huiverde van verontwaardiging en zeide: een' broeder het Christelijk geloof te ontzeggen is geestelijke broedermoord. En ik voelde wat Johannes zegt, dat er ongerechtigheden zijn, die men beantwoorden moet door den schuldige de broederhand en zelfs den beleefdheidsgroet te weigeren.
Ik nam mij voor Gunning te schrijven: Gij zijt een broedermoorder! Ik heb geen gemeenschap meer met u!
Maar ik deinsde terug voor die consequentie. De menschelijkheid pleitte tegen den demon van het absolute en ik deed niets. Ik spreidde een sluier over het gebeurde.
Gunning handelt anders. Hij geeft toe aan den demon van het absolute. Hij slaat de menschelijkheid op den mond, en schrijft een boek van 400 bladzijden, ten betooge dat onze godsdienst de wettiging der gemeenheid is. Het is hem hard gevallen de verzenen tegen de prikkels te slaan; maar hij heeft die hardheid gehad.
Eere zij hem toegebracht voor die hardheid! Want meen niet, dat ik bewijzen wil dat ik beter was dan Gunning.
Neen, voorwaar! Slechts in een Saulus zit de stof van een Paulus.
Maar hoe nietig om te vragen wie van ons de beste is! Want wie zijn wij dan vaten, waar de Geest door spreekt? Maar de Gecst is krachtig in den zwakke. En de zwakheid van den profeet is de ondervinding, dat het voor geen mensch is weggelegd om louter de woorden Gods te spreken en alles te doen uit kracht die God verleent.

{==532==} {>>pagina-aanduiding<<}

‘Luistert, o Hemelen! en neem ter oore o Aarde, want de Heer spreekt!’ met dien aanhef opent de profeet zijnen mond; en zijne wijding is het bewustzijn, dat het woord van zijne lippen het woord Gods is. Zonder dat bewustzijn geene profetie.
Maar - maar -
Wat doet het boek Jona in den bijbel?
De profeten der ballingschap hadden zoo vurig geprofeteerd van Israëls herstelling en de vernedering van het trotsche Babylon. God zou naijverig zijn om zijn uitverkoren volk te troosten over al hun doorgestane ellende en hunne verdrukkers te stellen tot een toonbeeld van zijne wraak.
En zie, het uitverkoren volk keerde weder naar het heilige land, maar bleef een kommervol leven leiden en Babylon werd niet verwoest. Toen werden de profeten wrevelig. Hadden zij niet gesproken in den naam des Heeren? En nu bleken hunne beloften en bedreigingen ijdel te zijn.
Jona is de uitdrukking van die gemoedsgesteldheid. Hij had Nineve met den ondergang bedreigd en Nineve werd gespaard. Toen werd Jona verdrietig en twistte met zijnen God en zeide: het is mij beter te sterven dan te leven. Maar de Heer zeide: ‘Zou ik die groote stad Nineve niet verschoonen? waarin veel meer dan honderd en twintig duizend menschen zijn, die geen onderscheid weten tusschen hunne rechterhand en hunne linkerhand; daarbij veel vee?’
Het boek Jona is de kritiek der profetie en daardoor het beginsel eener nieuwe en hoogere profetie.
Neen, de woorden van de profeten der ballingschap waren niet ter aarde gevallen. Hun had Israël zijn' terugkeer naar het heilige land, hun zijn onuitbluschbaar vertrouwen op de toekomst, hun zijn geloof aan de Messiaansche eeuw te danken.
Maar de profeten bleven kinderen van hun volk en hun' tijd. Israëls profetie bleef ook in hen doortrokken van den Joodschen zuurdeesem. Zij beloofden een spoedig en schitterend herstel, zij voorspelden een wereldschen hemel tot een belooning voor het geloof, zij zeiden aan de nationale wraakzucht een overvloedige voldoening toe in den ondergang van de vroegere onderdrukkers. Waarlijk, Israëls profetie had der kritiek, had der zuivering van den Joodschen zuurdeesem hoog noodig.
Het koningrijk der hemelen was immers met de profeten der ballingschap nog niet gekomen? Wat zou het geweest zijn als

{==533==} {>>pagina-aanduiding<<}
de profeten ten eeuwigen dage een spoedige en schitterende wereldsche belooning hadden moeten bezigen tot een spoorslag voor de bekeering en de volharding in het geloof? Wat zou het geweest zijn als de profeten ten eeuwigen dage den ongelukkige hadden moeten troosten door zijne wraakzucht te streelen? - ‘Mijne gedachten zijn niet uwe gedachten, en mijne wegen zijn niet uwe wegen!’ sprak God door de werkelijkheid der gebeurtenissen tot de tegelijk overspannen en bekrompen verwachtingen der profeten. En hoe meer God in den langzamen gang der gebeurtenissen zijn heiligen raad ontsluierde, hoe meer de geest der profetie het leerde beamen: Zoover de hemel is boven de aarde, zoover zijn mijne gedachten boven uwe gedachten, o! menschenkind! spreekt de Heer.
De kritiek der oude profetie is de voorwaarde van het ontstaan der nieuwe profetie. Het gevoel van de gebreken der vroegere openbaringen is het voorgevoel van een toekomstig evangelie.
Het boek Jona is een kritiek, een waarachtige kritiek. De schrijver stelt ons Jona voor als een profeet en een zondaar.
Ja, hij was profeet. Met al zijn gebreken en dwalingen was hij toch de eenige man in wiens geweten het woord des Heeren had geklonken: ‘Maak u op, ga naar de groote stad Nineve, en predik tegen haar; want hunne boosheid is opgeklommen voor mijn aangezicht.’
En zoo hij zich opmaakte, niet om te gehoorzamen, maar om naar Tharsis te vluchten, dan was het in dienzelfden angst der ziel, die Mozes en Jesaja en al de groote profeten had doen zeggen: Heer! Zend wien gij zenden wilt, maar niet mij, omdat ik onrein van lippen ben.
Of, wie ben ik dat ik treden zou voor het aangezicht van Farao, of van dit hardnekkige volk?
Terugdeinzen voor den zwaren last om een zondige wereldstad te dreigen met het gericht des levenden Gods is eene ongehoorzaamheid, waar slechts een profeet toe in staat is. Maar hij, wien eenmaal het woord des Heeren heeft aangegrepen, kan wel voor eene wijle vluchten om zich te verbergen voor den last van zijn zender, maar er zich niet op den duur aan ontworstelen. Hij ontmoet God op elke schrede. Hij is een verkeerde en God is hem een worstelaar. God is hem een loerende beer

{==534==} {>>pagina-aanduiding<<}
en een verscheurende leeuw. En hij eindigt met voor God in de schuld te vallen en zich als een gevangene te laten leiden waarheen zijn Meester wil.
Petrus kan Christus verloochenen, maar de gekruiste blijft in hem werken, totdat hij kracht heeft gekregen om zijn leven te haten en het verzoeningsverbond te bezegelen door hem te volgen op den kruisweg. Cyprianus kan vluchten om zich aan de vervolging te onttrekken. Maar als de vervolging wederkeert is hij te groot geworden voor eene tweede vlucht. Ook Jona eindigt met te gehoorzamen.
Jona deed wat nog geen der profeten had gedaan. De heidenen en de volksvijanden aan het verderf tc wijden - dat hadden allen gedaan; maar tot de heidenen gaan en hun toeroepen: bekeert u! dat denkbeeld was het eerst opgekomen in het hart van Jona. En daarom heeft hij de eer gehad door Jezus te worden aangehaald als die geleerd had dat ook heidenen menschen zijn, die men eerst moet trachten te behouden voordat men hen verplettert onder den vloek. En zie! zij laten zich behouden. De uitkomst overtreft zelfs de verwachting van den boetprediker. Op het voorbeeld des konings bekeert zich geheel Nineve in zak en asch.
Maar de profeet had ondergang voorspeld en zette zich op een afstand van de stad om te zien wat gebeuren zou. Want hij verwachtte de vervulling van zijn woord.
Maar de stad bekeerde zich en God ontfermde zich. En de profeet verheugde zich niet in het behoud van honderd twintig duizend menschen die geen ondorscheid kenden tusschen hunne rechter- en hunne linkerhand; maar twistte met God over de verijdeling zijner profetie. ‘Het menschelijk hart is arglistig meer dan eenig ding; ja doodelijk; wie zal het kennen?’
God zal het kennen en de heilige geest der kritiek zal het kennen; en God zal grootgemaakt worden als de profeten tot dwazen zullen gemaakt zijn; en een geheele stad van verlosten zal danken terwijl één profeet mort, dat God hem den geest slechts gegeven had met mate.
In te zien dat hij zich heeft vergist - bittere ervaring voor den profeet! Ten aanhooren der wereld met onwrikbaren moed te hebben gesproken in den naam van God - en later te ont-
{==535==} {>>pagina-aanduiding<<}
dekken dat God hem had laten spreken in zijn eigen naam - O het is vreeselijk! Het is om oproerig te worden! Het is om uit te roepen: God! gij hebt mij bedrogen.
Maar God antwoordt niet van al zijne daden. En als de profeet mort, dan is het verstommen der stemme Gods zijne straf en zijne genade tevens.
Toch blijft gij groot, o Jona! En wij weten het reeds, dat het woord u niet meer los zal laten. Gij behoort nog tot een vroeger tijdvak; en reeds was een nieuw geslacht opgestaan dat uwe Godspraken durft toetsen in plaats van er zich voor te buigen; het heeft ruimer begrippen van uitverkiezing; zijn godsdienst wordt menschelijk in plaats van nationaal; het heeft gebroken met de verouderde leer der vergelding; het heeft de menschelijke wraakzucht afgezworen en gelooft aan de goddelijke lankmoedigheid; het wil de profetie tot gemeen goed maken; het is niet ongeduldig in het eischen van zijn loon; het stelt geen wereldschen hemel tot voorwaarde van zijn godsvrucht; het is tevreden met een leven van moeite en verdriet, getroost zoo het Godsrijk slechts in stilte wast. Hoe? Zou het mogelijk zijn Jona, dat gij hadt uitgediend? Hebt gij soms een onbepaald besef dat de nieuwe tijdgeest verhevener is dan de oude?
Ach! Laten wij allen in God verdwijnen, even als golven in den oceaan en niet vragen wie groot is of klein. Laat het ik vernietigd worden om te herleven als een deel van den Oneindige. Eerst als wij ons zelven geheel hebben verloren, zullen wij God geheel hebben verkregen.
Profeten, uit vroeger en later tijd! Eenzame gidsen, uwen tijdgenooten tot wonderteekenen, vreemdelingen in de wereld, vertrouwelingen van het nageslacht, voor uwe eigeu maatschappij onpraktisch en onbruikbaar, levensader der latere tijden - ik groet u met eerbied! En in het Walhalla der geschiedenis zoek ik uw geest om mij te troosten als God mij niet antwoordt van al zijn daden.
Weêr worstelt de nieuwe en oude tijd. Weêr verheft zich de nieuwe kritiek tegen de oude openbaring. Weêr roemt de verlichting tegen het geloof. Maar voorwaar! de oude tijd heeft zijn profeten gehad; maar nog steeds worstelt de nieuwe tijd om zijn wetenschap tot profetie te verheffen. De ouden hebben God gezien - en de nieuwen zeggen wel: die God is mij te klein;

{==536==} {>>pagina-aanduiding<<}
maar de onbekende groote Geest - aan wien heeft Hij zieh geopenbaard? 1).
S.F.W. Roorda van Eysinga.

III. Wis- en Natuurkunde.

Populaire literatuur.

PRAKTISCH VOLKSBOEK. Museum voor natuur, kunst en wetenschap. Tweede serie, zesde jaargang. Te Sneek, bij Van Druten en Bleeker, 1866. Prijs ƒ 4,80
‘Dit volksboek worde een algemeen huisboek’ heeft het tijdschrift voor Staathuishoudkunde en Statistiek van ons werk gezegd, zooals ons op den omslag van iedere aflevering wordt medegedeeld. Gaarne stemmen wij met dien wensch in, omdat wij het van het hoogste belang achten, dat het ‘volk’ meer en meer bekend worde gemaakt met den weg en de eenvoudigste resultaten der wetenschap en het ‘volksboek’ zich belast met de expeditie der artikelen, welke die kennis moeten bevorderen. Zijn de artikelen, die het tijdschrift, van zijne reis in het afgeloopen jaar, voor het volk heeft medegebracht van dien aard

{==537==} {>>pagina-aanduiding<<}
geweest, dat ze bruikbaar, bevorderlijk voor zijne ontwikkeling en goedkoop zijn? Op die vraag hebben wij te antwoorden, maar we willen daarbij de beeldspraak, die misschien wel met succes ware vol te houden, laten varen.
Wanneer men dezen jaargang van het ‘volksboek’ slechts even inziet, dan valt de weinige oorspronkelijkheid er van reeds aanstonds in het oog. Uit de fransche, engelsche, duitsche, zweedsche en deensche talen, vindt men onderscheidene stukken.
Men zal het ons wel toegeven, dat het zaak is om bij het kiezen der te vertalen stukken eene groote omzichtigheid in acht te nemen. Het verschil van taal bewijst immers reeds, dat er tusschen het eene volk en het andere een groot verschil bestaat en dat een volksboek voor het eene volk, niet aanstonds geschikt is voor het andere. Nu staat het Nederlandsch volk, wat de kennis der natuur betreft, nog op een zeer laag standpunt; de scholen voor middelbaar onderwijs zijn nog van eene jonge dagteekening. Men begrijpt nog niet het nut der natuurwetenschap en stelt er geen genoegzaam belang in. Daarom mag men in een volksboek niet onderstellen, dat de lezers reeds op de hoogte zijn van de eene of andere wetenschappelijke questie.
Sommige der uit andere talen overgenomen stukken mogen zeer gepast heeten; als daar zijn:
Herschel en Frauenhofer. Naar dr. O. Ule, door A. Winkler Prins. Hier wordt de waarde van de sterrekundige wetenschap in het algemeen en van de uitvinding van den teleskoop en van de sterrekundige meetinstrumenten, met name van den verrekijker, besproken. Dat armoede dikwijls de ontwikkeling van den genialen man bevordert, wordt aangetoond in de levensbeschrijvingen van Herschel en Frauenhofer. - Het stukje is boeiend geschreven. Ook de stijl is goed.
De magt der natuurwetenschap. Naar het Zweedsch gevolgd, door dr. J. Sasse, bevat eene optelling van de voornaamste zaken, die het praktisch leven aan de natuurwetenschap te danken heeft. - Een onderhoudend stukje; maar waarom is er niet gewezen op het ontwikkelend element, dat er in deze wetenschap huisvest? Het is eigenlijk een lofrede op het nut der natuurwetenschap, waarin beweerd wordt, dat iedere uitvinding boven iedere andere uitblinkt.
In den Mont-Cenis-tunnel, door v.S. Fortnightly Review. De beschrijving van een bezoek aan den tunnel gebracht, voorafgegaan door eene inleiding, waarin ons wordt medegedeeld, hoe

{==538==} {>>pagina-aanduiding<<}
men thans van Frankrijk naar Turijn reist, waar de eindpunten van den tunnel gelegen zijn, welke bezwaren tegen de uitvoering van het werk geopperd worden, hoe men op het denkbeeld is gekomen om met saamgeperste lucht te werken enz. - Men erlangt werkelijk eenig idee van dit reusachtig werk; het is eene echt populaire bijdrage. De beschrijving der machines geeft ook een oppervlakkig denkbeeld daarvan. Het is onderhoudend en flink geschreven.
De leemte in ons zonnestelsel, naar het Fransch van Radau, bevat de geschiedenis van de ontdekkingen der kleïne planeten, van Uranus, van Neptunus en van den satelliet van Sirius, waarbij de waarde van de wet van Titius besproken wordt. Het stukje eindigt met de mededeeling van de geschiedenis van het onderzoek naar de Mercuriale binnenplaneten. - Het is duidelijk geschreven, zit goed in elkaâr en zal zonder twijfel nut stichten.
De scheikunde op het gebied der photographie, naar Birnbaum. Geschiedenis der daguerreotypie en der photographie. Een overzicht over de kunst van photographeeren en eene verklaring daarvan, die zich met de volgende punten bezig houdt: 1o. het bereiden der laag, welke gevoelig is voor de werking van het licht; 2o. de werking van het licht op deze laag; 3o. het oproepen van het beeld; 4o. het bevestigen van het beeld en 5o. het copieeren van het negatieve beeld. - Het komt ons voor, dat dit stukje het beste van den geheelen jaargang is. Het is duidelijk, toch niet vervelend en een net geheel. Misschien zou men hier en daar nog wat uitvoeriger kunnen geweest zijn.
De vreemdelingen-policie in de natuur, door H.J. van der Scheer, vrij gevolgd naar Schleiden. Een reiziger, in policieonaangenaamheden gewikkeld, vraagt zich zelven af of het in de natuur niet beter gesteld zou zijn, maar bemerkt spoedig, dat ook daar de tegenstrijdige belangen onaangenaamheden veroorzaken. Hij gaat nu het reizen in de natuur na en ziet, dat steenen, planten, dieren en menschen op allerlei wijzen reizen. De schrijver toont aan, dat men van die allen eene geometrische of straalvormige, eene physische en organische verbreiding kan aanwijzen. Dit geeft aanleiding tot philosofische bespiegelingen. - Alleraardigst! Het voorgestane denkbeeld is waarlijk verheven. Het stuk is opgewekt geschreven; men kan niet nalaten om wat verder door te denken.
Andere vruchten uit den vreemde komen ons, om bijgevoegde redenen, niet zoo geschikt voor als de vorige, ofschoon wij

{==539==} {>>pagina-aanduiding<<}
geenszins willen. beweren, dat ze misplaatst zouden zijn. Hiertoe brengen wij:
De wet van het behoud van den krachts-voorraad. Een blik in de huishouding van het Heelal. Naar het Hoogduitsch door F.F. Na aangetoond te hebben, dat kracht uit warmte geboren wordt, bewijst de schrijver, dat er wel qualitatieve, geene quantitatieve verandering van kracht mogelijk is. Hetzelfde blijkt uit de chemische verschijnselen, daar de warmtehoeveelheid tot eene verbinding benoodigd, even groot is als die de ontbinding oplevert. Zoo neemt ook het dier evenveel warmte op, als het in spierkracht afgeeft. - Dit stuk, ofschoon goed gesteld, zal, dunkt ons, door zeer weinigen uit ons ‘volk’ kunnen begrepen worden.
De opbrengst en de uitputting der steenkolenmijnen. Naar Simonin. De steenkolen worden het dagelijksch brood der nijverheid genoemd. Na eene opgave van het verbruik der steenkolen, wordt de vraag gedaan: wanneer zal de voorraad zijn uitgeput? Het antwoord luidt: na vijf- of zeshonderd jaren. Wat zal ons dan te doen staan? Ofschoon de weelde in het gebruik kan worden tegengegaan, zal toch de uitputting der bron eenmaal aanbreken. Waar zullen wij dan de noodige kracht zoeken? In het water? In de saamgeperste lucht? In de electro-magnetische machines? Aan al deze zaken zijn echter groote moeielijkheden verbonden. - De schrijver is hier en daar wat overdreven; ook betwijfelden wij het wel eens, of alles goed doordacht is. Voor den niet-ingewijde is het niet zeer duidelijk, hoe de zon ons hierbij van zooveel dienst kan zijn.
De gletschers in Zwitserland, van prof. A. de la Rive, door V.T. In eene inleiding wordt nagegaan, welke vorderingen de wetenschappen in de eerste helft onzer eeuw gemaakt hebben. Daarna worden de vroegere denkbeelden omtrent het geologisch gedeclte van het gletscher-vraagstuk medegedeeld en als de thans vrij algemeen aangenomen meening opgegeven, dat uitgestrekte gletschers vroeger de Zwitsersche valleien gevuld hebben. De vraag is echter, of dit bestaanbaar is met den toestand des aardbols, die bepaald wordt door het klimaat. Om dit uit te maken, moet men eerst de physische zijde van het vraagstuk beschouwen, dat is, moet men weten wat een gletscher is. Daarom volgt er eene schets van het verschijnsel der gletschers en de geschiedenis der verklaring daarvan. De zoogenaamde regelatie, in verband met de drukking, verklaart het verschijn-
{==540==} {>>pagina-aanduiding<<}
sel volkomen. Hoe men de uitgestrektheid der gletschers kan verklaren, zonder verplicht te zijn eene verandering van klimaat aan te nemen, wordt mede aangetoond. - De redevoering op zich zelve beschouwd is, zoo als men dit van een de la Rive verwachten kan, schoon en degelijk. De vertaling kunnen wij niet mooi vinden en wij gelooven niet, dat het gewicht en de omvang der hier voorkomende vraagstukken van genoegzame bekendheid zijn, om het stuk voor ons tijdschrift geschikt te maken.
Galwespen en hare voortbrengselen. Door dr. J. Sasse, naar 't Deensch, waarin ons het een en ander omtrent de gedaante der wespen, het ontstaan der gal-appelen, hun wezen, de soorten, de beoordeeling hunner waarde, de wegen waarlangs ze tot ons komen en hun gebruik, benevens iets van de galnoten wordt medegedeeld. - De stijl is goed en duidelijk. Dergelijke zaken moeten echter uitvoeriger behandeld worden, om een degelijk stukje te vormen.
Hoe meet men de hoogte der bergen? Door dr. O. Ule. Na gewezen te hebben op de fouten, die men bij het meten van de hoogte der bergen begaan heeft, geeft de schrijver op, hoe men de hoogte van de bergen op de maan en op de aarde, zoowel in als buiten Europa, door trigonometrie berekend heeft en toont hij aan van welk uitgestrekt nut het gebruik van den barometer en vooral van den thermometer hier is. - Wij vreezen, dat hij, die met de trigonometrie bekend is, weinig uit dit stukje zal leeren, en dat hij, die deze wetenschap niet beoefend heeft, er weinig van begrijpen zal.
Het Heelal, naar het engelsch van John Tyndall. Hierin wordt ons eerst aangetoond, dat daar, waar licht of warmte aanwezig is, ook ether zijn moet, en vervolgens eene algemeene voorstelling gegeven van den tegenwoordigen toestand der ruimte. Daarna wordt de stelling betoogd, dat de werking der zwaarte op aanvankelijk koude stof de oorzaak is van alle licht en warmte in het heelal. Door de werking der aantrekkingskracht ontstaan er op de planeten trillingen, die zich aan ons óf als licht, óf als warmte voordoen. Het onderscheid tusschen ‘mechanische vereeniging van de aarde en een vallend ligchaam’ en ‘scheikundige verbinding’ wordt uiteengezet. Eene verklaring van het beginsel van behoud van kracht, dat hier voorkomt in den vorm van: ‘de som der vis viva en der spanningen is altijd gelijk’, en eene toepassing van dit beginsel op den loop der aarde om

{==541==} {>>pagina-aanduiding<<}
de zon, benevens eene beschouwing over de onjuistheid in het gebruik van sommige namen en woorden en over de bewaarplaatsen van sluimerend vermogen in onze aarde besluit dit stuk, waarvan men niet weet wat meer te bewonderen, de duidelijke voorstelling of de nauwkeurigheid. Maar om het schoone op te merken, dient men eerst het een en ander te weten. Men moet op een goed gelegden grondslag kunnen voortbouwen. Men moet over vele zaken grondig hebben nagedacht en ons ‘volk’ heeft dit nog niet gedaan.
De vuurspuwende berg Gédé op Java, naar den Globus, bevat de beschrijving eener reis, ondernomen door de natuuronderzoekers der Novara-expeditie, van Batavia naar de vulkanen Pangerango en Gédé op Java. F. von Hochstetter, de geoloog, beschrijft den Gédé. Wanneer men echter eene goede, duidelijke voorstelling van beide vulkanen, die hier alles waard zou zijn, verwacht, dan ziet men zich te leur gesteld.
Het Himalaya-gebergte door dr. A.T. Reitsma. Na eene korte geschiedenis van de eerste onderzoekingen over dit gebergte, wordt ons een uittreksel gegeven van de ‘Physikalisch-geographische Schilderung von Hoch-Asiën’ door prof. Robert von Schlagintweit. Eerst wordt Hoog-Azië afgebakend en de ligging van den Himalaya, benevens zijn samenhang met den Künlun en den Karakorum opgegeven. Vervolgens bekomen wij een overzicht over de hoogte der bergtoppen en der bergpassen, over de hoogten waartoe de mensch is opgeklommen, over de koude en warme bronnen, de meeren, de rivieren (hare erosie), de gletschers, de sneeuwgrens, de dierenwereld, de plantengroei en de bewoners. - De vele cijfers en namen, die hier voorkomen, maken het stukje droog en doen geen nut. Sommige gedeelten bevallen ons beter, vooral die, waarin de natuur van den Himalaya met die van andere oorden wordt vergeleken.
Honger en dorst, naar dr. O. Ule. Honger en dorst hebben beide, zoo wordt ons geleerd, eene bekoorlijke en eene afzichtelijke gedaante. De laatste gedaante van den honger ontstaat door onthouding van voedsel aan het lichaam, waardoor er wijzigingen in de gedaante des lichaams en veranderingen in de werking der organen plaats hebben. Het beeld van den honger en van den dorst wordt met levendige kleuren geschilderd en daaraan eene opwekking tot eten ontleend. Het gevoel van honger komt niet uit de maag voort, het is ‘de kreet van het bewerktuigd ligchaam, en deze kreet openbaart zich plaatselijk door eene bijzondere prikkeling der maagzenuwen.’ - Het stukje zou zeer geschikt zijn, indien er

{==542==} {>>pagina-aanduiding<<}
wat meer eenheid in was, indien er wat meer op de volgorde was gelet. Met bevreemding vernamen wij de verzekering dat er thans geen hongersnood meer heerscht; en Britsch-Indië, en Ierland en Londen dan?
Hoe moet men de natuurkunde beoefenen? Naar dr. A. Wüllner. Hier wordt aan den beoefenaar der natuurkunde den raad gegeven, eerst goed waar te nemen dan de wetten, die de waarnemingen hem leerde kennen, op te schrijven en eindelijk door middel der wiskunde nieuwe feiten en eene logische aaneenschakeling der feiten op te sporen. - Wij vragen: Waarom wordt hier aan Wüllner en niet aan Jamin de eer van deze denkbeelden gegeven? Zou Jamin werkelijk willen, dat men zóó de natuurkunde beoefene? Is eene onderstelling volkomen hetzelfde als eene hypothese?
De spierkracht der insekten. Naar het Fransch van Rodolphe Radau. Na eene uiteenzetting van de tegenwoordige beteekenis van het woord kracht gegeven te hebben, beschouwt de schrijver den mensch als een arbeidende machine en vergelijkt hem met andere dieren. Hieraan wordt de maatstaf ontleend, waaraan men de ontzettende spierkracht der insekten kan meten. De wet van Plateau, die hier schijnt te gelden en eenige voorbeelden van deze misschien algemeene natuurwet worden vervolgens opgegeven. - De schrijver had zich alleen moeten bepalen bij de verklaring en bespreking van Plateau's wet. Wilde hij verder gaan, dan had hij het stuk uitvoeriger moeten opzetten; althans voor ons ‘volk’.
Bepaald ongeschikt oordeelen wij:
De physische constitutie der zon, naar ‘Aus der Natur. April 1865.’ Dit stuk behelst een overzicht over de geschiedenis van het onderzoek naar de constitutie der zon in haar geheel, naar het zonnelichaam bij uitnemendheid, naar de photosfeer en naar de dusgenaamde onzichtbare atmosfeer. - Het is goed geschreven en brengt den eenigszins wetenschappelijk gevormden lezer op de hoogte van het vraagstuk, maar is niet geschikt voor een populair tijdschrift in Nederland. Ons ‘volk’ is over het algemeen niet wetenschappelijk gevormd.
De vermindering van den watervoorraad op de oppervlakte der aarde. Naar het Hoogduitsch van Gottfriedsen. De schrijver wil bewijzen, dat de veranderingen in de niveau's der wateren niet mogen verklaard worden door aan te nemen, dat het land rijst en de zeebedding daalt (depressie), maar dat men eene vermindering van den watervoorraad op de oppervlakte der aarde als de

{==543==} {>>pagina-aanduiding<<}
oorzaak daarvan moet beschouwen. Hij bespreekt de argumenten, die het tegendeel moeten bewijzen en beweert, dat zijne verklaring overeenstemt met de wordingstheorie der aarde. Immers de korst der aarde wordt nog steeds dikker en neemt dus steeds meer water op.- Dit opstel behoort hier niet te huis. Polemiek moet aan meer wetenschappelijke tijdschriften worden overgelaten. Vele argumenten van den schrijver zijn vrij zwak en zijne weêrlegging is nog zwakker.
Tot de half-oorspronkelijke bijdragen moeten wij de volgende stukken brengen:
Photogene en paraffine door A. Winkler Prins, eene beschrijving van eene fabriek te Jeziorki in West-Galliciën, getrokken uit de geschriften van den directeur Karl Schliephacke. In deze fabriek bereidt men teer, photogene en paraffine uit turf. De schrijver eindigt met de beantwoording der vraag, of wij hier met eene voordeelige industrie te doen hebben. - Het stukje is zeer gepast en zal zonder twijfel met genoegen gelezen worden.
De mond van de Eems, door A.W.P. Wat de schrijver niet zelf gezien heeft is overgenomen van A. Raude. Eerst krijgen wij eene beschrijving der Eems, wat aangaat hare lengte, breedte, watervoorraad, schoonheid der oevers, enz. Vervolgens wordt ons de aard en het ontstaan der marschlanden duidelijk gemaakt. Daartoe wijst de schrijver op de noodzakelijkheid der deltavormingen en der overstroomingen aan de monden der rivieren. De laatste kunnen door dijken tegengehouden worden, waardoor vruchtbaar land gewonnen wordt, dat nooit bemest behoeft te worden, maar eene geregelde bevloeiing door middel van sluizen ontvangt. Deze bevloeiing doet veel goed door het slib dat achterblijft, door het water zelf. en door de organische stoffen, daarin bevat. Met eene beschrijving van den marschbewoner, en met de opmerking, dat de rivierbodem niet hooger wordt (zooals Raude beweert) sluit dit stukje. - Het is goed, onderhoudend geschreven en zeer gepast. Misschien had het hydrostatisch gedeelte wat duidelijker kunnen zijn.
Over het verband tusschen hersenen en denkvermogen, door dr. A.F.H. de Lespinasse. In de inleiding wordt gewezen op de partijdigheid, die hier in het onderzoek heerscht. Als leiddraad is een opstel van Paul Janet, lid van het fransche instituut, vrij gevolgd. Na eene beschrijving der hersenen, ontvangen wij eene beschouwing van de door verschillende personen opgegeven kenmerken, waaraan men de meerdere of mindere ontwikkeling van het

{==544==} {>>pagina-aanduiding<<}
dier zou kunnen onderkennen. Geen dezer is tegen een grondig onderzoek bestand. De weegproeven, bij verschillende individu's en bij individu's van verschillende rassen in het werk gesteld, worden vervolgens besproken en eene verklaring gegeven van hetgeen er geschiedt, als wij denken. - Het stukje laat zich wel met genoegen lezen, maar is te vaag, te onbestemd en geeft te weinig resultaten om goed genoemd te worden. De stijl is slecht.
Oorspronkelijk zijn:
De toepassing der scheikunde op den landbouw, door A. Winkler Frins. Na ons eene korte beschrijving van het maaksel van een plant te hebben gegeven, merkt de schrijver op, dat een plant bijna alles, wat ze tot haar bestaan noodig heeft, in de lucht kan vinden. Wij hebben hier vooral met teelplanten te doen, tot wier groei de teelaarde nuttig is om hare physische eigenschappen en de mest om hare minerale bestanddeelen. De kunst is om te mesten met zulke stoffen, als voor iedere bepaalde teelplant juist noodig zijn. De uitputting van den bodem, het onderscheid en het nut van dierlijke- en van minerale meststoffen, het nut van de beenderenmeel-bemesting worden kortelijk besproken. - Dergelijke stukjes kunnen zeer zeker hun nut hebben. Het schijnt des schrijvers bedoeling geweest te zijn, den lezer-landbouwer op te wekken om met wetenschappelijke werken over zijn vak kennis te maken en dit doel is stellig wel bereikt.
Iets over de spoorwegen en hun invloed op de maatschappij, door A. Winkler Prins. Wij treffen hier aan eene hymne op den spoorweg, de vrucht van de steenkolen- en ijzerindustrie en van het menschelijk genie. Eerst wordt ons medegedeeld op welk eene wijze een baan tot stand komt en worden de werkzaamheden beschreven, die er noodig zijn, voor dat de spoortrein voor het publiek kan geopend worden. Vervolgens wordt ons de invloed van den spoorweg op de werktuigkundige wetenschap en op nijverheidsondernemingen geschetst en er op gewezen dat hij den hongersnood verdrijft, overal ontwikkeling en verbroedering te weeg brengt, tijd doet winnen en ook den man van studie voordeel schenkt. ‘Spoorwegen - veel spoorwegen!’ roept de schrijver uit. - Dit is een lief stukje, ofschoon het hier en daar wel wat afgezaagd (s.v.v.) en overdreven is. De spoorwegen zijn zoo volmaakt niet, als de schrijver het wil doen voorkomen. Ook hier is eene schaduwzijde, maar deze wordt opzettelijk verborgen gehouden.
De zoutbelasting uit een natuurkundig oogpunt beschouwd, door

{==545==} {>>pagina-aanduiding<<}
A. Winkler Prins. Hier wordt ons het hooge gewicht voor oogen gehouden, dat het zout heeft als bestanddeel van het voedsel van mensch en dier, als bestanddeel van meststoffen en als grondstof voor sommige fabrieken. Daaruit leidt de schrijver af, dat de belasting op het zout de nationale krachten en de zoutindustrie in ons land vernietigt. Ook berekent hij hoeveel een arbeiders-huisgezin en hoeveel een eenzaam rijk man in deze belasting betaalt.- Die berekening is echter onjuist; qui nimis probat, nihil probat. De ophemeling van Engeland en van de Engelschen is geheel ongemotiveerd. De uitval tegen de zout-belasting bij ons is, in dit tijdschrift althans, minstens ongepast. De schrijver moet zich wel overtuigd houden, dat hij een goed staats-oeconoom is!
De Trichinen, door A. Winkler Prins, een soort van novelle, die de geschiedenis van de kennis dezer wormen bevat en ons de voortplantingswijze van het aaltje, dat in het door brand aangetast koren huisvest, en van den draadworm van Medina mededeelt. Waarom juist het gebruik van varkensvleesch de trichinen-ziekte veroorzaakt, wordt ons uiteengezet. De schrijver toont aan, dat wij, Nederlanders, ons niet beangst behoeven te maken voor de trichinen. - Het doel van dit stukje is om de inwoners van ons land, die voor trichinen bevreesd zijn, gerust te stellen. Nu er telkens van de Nemotoidea gesproken wordt, zou de schrijver wat vollediger kunnen geweest zijn; zoo als het stukje daar ligt, is het wat onbeduidend.
Het water, door Medicus. In het eerste gedeelte krijgen wij een overzicht van het water in den vasten toestand. De schrijver houdt zich hier bezig met alles, wat er bij de bevriezing plaats heeft, met de questie van de grootste dichtheid, met de uitzetting bij het bevriezen en met het grondijs. Het tweede gedeelte handelt over het water in vloeibaren toestand. Hierin wordt gesproken over hard en zacht water en over het water als oplossingsmiddel van vloeistoffen en gassen. Het derde gedeelte, getiteld: het water in den luchtvormigen toestand, behelst de beschouwing van den zichtbaren en onzichtbaren waterdamp, van de destillatie, van de latente warmte en van het water in den dampkring. - Dit stukje is zeer gepast, maar niet altijd even nauwkeurig. Er komen te veel onderwerpen in voor om het grondig, en te weinig om het volledig te maken.
Tot de bladvullingen moeten gebracht worden:
Kwikzilver, waarin wordt opgegeven waar men dit metaal vindt en in welke hoeveelheden.

{==546==} {>>pagina-aanduiding<<}

De azijnrivier, de titel van eenige weinige onbeduidende regelen.
Strooien hoeden, geschreven naar aanleiding van de stroovlechterij te Amsterdam, waarin ons wordt verhaald van welke grondstof en op welke wijze de Italiaansche hoeden, de Panama hoeden e.a. vervaardigd worden. Daar in ons vaderland de grondstof ontbreekt, kan die industrie niet veel beteekenen. - Een niet onaardige bijdrage.
Het klimaat in Australië. De schrijver deelt ons mede, dat in Australië de zomers koeler worden en dat het klimaat van Tasmanië zeer geschikt is voor den Europeaan. N. Zuid-Wallis en Illawarra hebben mede een uitmuntend klimaat. - De waarde van dit stukje is bijster gering.
Het klimaat, een kort uittreksel van Felisch's werkje, vroeger besproken. - Ook dit stukje is van geringe beteekenis.
Op eene groote mate van oorspronkelijkheid mag het ‘volksboek’ zeker niet bogen, maar dit neemt niet weg, dat ons oordeel over den inhoud van dezen jaargang, over het algemeen niet ongunstig is. Men heeft geen oorzaak, om zich ‘de wekelijksche uitgaaf van zeven cents’ te beklagen. Jammer, dat er van de namen der mannen, die wij op het titelblad als medewerkers zien opgegeven, zoo weinige onder de bijdragen teruggevonden worden. De heer A. Winkler Prins maakt echter eene gunstige uitzondering; niemand zal dien heer eene groote mate van ijver ontzeggen.
Een paar opmerkingen vergunne men ons nog. Hoewel wij het verspreiden van de kennis der natuur ten zeerste voorstaan, zoo mogen wij echter niet alle middelen, die daartoe worden aangewend, onvoorwaardelijk goedkeuren, De onsamenhangende voordrachten, jaar in jaar uit, in vele onzer vaderlandsche steden op onderscheidene Genootschappen, voor een zeer gemengd publiek gehouden, hebben dikwijls het nadeel, dat ze bij de hoorders een gevoel van wetenschappelijkheid opwekken, waartoe in het geheel geene aanleiding bestaat, en zoo eene diepere en grondiger studie tegenhouden. Zoo iets zou ook het gevolg kunnen zijn van een tijdschrift als dat, waarover wij thans spreken. Het beste behoedmiddel daartegen is eene ijverige en bekwame redactie.
Wij zouden dan niet, zoo als het ons nu wel eens voorkwam, dezelfde zaak verscheidene malen, maar altijd oppervlakkig of onvolledig uiteengezet en niet nu eens deze, dan weder een andere spelling vinden gebezigd. Mag men eene zaak bekend onderstellen, dan ga men haar voorbij; mag men dit niet, dan geve men eenmaal eene duidelijke verklaring. Wij ontveinzen

{==547==} {>>pagina-aanduiding<<}
ons geenszins dat zulk eene redactie eene moeielijke taak zou hebben te vervullen, vooral waar het chemische onderwerpen betreft. Wellicht ware het 't best één goed leerboek voor ieder vak als standaard aan te nemen, waarop men zich telkens kan beroepen, met verwijzing naar eene bepaalde bladzijde of paragraaf. Zóó zou stellig de eenheid en de degelijkheid bevorderd worden.
Ten slotte nog de mededeeling, dat aan de heeren uitgevers alle eer toe komt voor de nette uitvoering en de goede correctie. Wij wenschen, zoowel in het belang van hen als in dat van het lezend publiek, het ‘praktisch volksboek’ een ruim debiet toe.
Utrecht.
Dr. van Schevichaven.




IV. Opvoeding en Onderwijs.

CATECHISMUS DER ZANGKUNST van Ferdinand Sieber. Met vele in den tekst gedrukte noten-voorbeelden. Uit het Hoog. duitsch door G.M. van Gelder. Te Amsterdam, bij C.L. Brinkman. 1866. Prijs ƒ 1.00.



HET ZINGENDE VOGELTJE. Verzameling van zangstukjes voor de laagste klassen der volksschool en voor bewaarscholen, door G. Lammers, hoofdonderwijzer te Renswoude. Barneveld, P. Andreae Menger. 1867. Prijs ƒ 0.75.
De eerst aangekondigde Catechismus is een zeer bruikbaar boek. De praktijk zal dit natuurlijk moeten bevestigen. Ik geloof echter, dat dit boek met goed gevolg gebruikt zal worden. Die wil leeren zingen, moet de theorie van de zangkunst in de eerste plaats wel kennen. Ik weet wel, dat daarnaar minder gevraagd wordt, maar ik weet ook, dat dit zoogenaamde zingen, zonder iets van de theorie te kennen, niets beteekent, en dat men, al is men geen zanger van professie, toch de gronden der zangkunst kennen moet, om op den duur eenig genot van zingen te hebben.
Ik heb een paar opmerkingen over het eerst aangekondigde boek. In de noot op bladz. 4 van de voorrede, uit de schrijver den wensch, dat de staat waardige kunstscholen in het leven mogt roepen. Ik ben in dezen tijd van centralisatie niet bijzonder ingenomen met de staatszorg op een terrein, waar deze zeer goed gemist kan worden. Ik acht het wenschelijk, dat de staat zijne bemoeijingen op verschillend gebied langzamerhand wat loslate, maar vooral niet op zich neemt eene taak, welke niet aan hem behoort. De staat, als zoodanig de beschermer van wetenschap

{==548==} {>>pagina-aanduiding<<}
en kunst, moge voor sommigen een wenschelijke staat zijn, ik geloof, dat dergelijke Maecenatisch geordende staat niet past in onze maatschappij. Daar kunnen termen zijn, dat de staat in zeker geval de bescherming der kunst op zich neemt, maar die gevallen behooren tot zeer enkele beperkt te worden. In het algemeen zeg ik het den heer Thorbecke na: ‘kunst is geene regeringszaak’.
In § 10 van zijn boek behandelt de schrijver de vraag: of in de jaren vóór de mutatie (der stem) ook kan gezongen worden. Ik geloof met den schrijver van ja. Ik zie er hoegenaamd geen bezwaar in, dat de kinderen zingen, ook al heeft hunne stem nog geen vast karakter aangenomen, mits het geschiede met beleid. In deze hangt alles van den onderwijzer af. De behandeling hiervan is natuurlijk op eene lagere school geheel aan den onderwijzer overgelaten. Of dat nu wenschelijk is, is eene quaestie, welke moeijelijk voor discussie vatbaar is, nu de wet op het lager onderwijs het zingen onder de leervakken opgenomen heeft. Ik kan er alleen dit van zeggen, dat het wenschelijk is, dat de onderwijzer op eene lagere school zich de noodige kennis op dit punt eigen make, opdat niet later afgebroken behoeft te worden (al kon het ook) wat op de lagere school geleerd is.
Ik moet bepaald aandringen op hetgeen de schrijver op bladz. 165 en 166 van zijn boek zegt. Zooveel mogelijk veelzijdige ontwikkeling: beschaving moet den zanger eigen zijn. Dit is nu evenwel voor meergeoefende zangers geschreven. Men zal begrijpen, dat al die vereischten op eene lagere school onmogelijk zijn. Door meer geoefende zangers zal de stelling wel niet weêrsproken worden.
Ik eindig met dezen Catechismus zeer in de belangstelling van het kunstlievende publiek aan te bevelen.
Het ‘Zingende Vogeltje’ is eene verzameling van zeer aardige liederen met liefelijke melodiën. Of de jeugd op de bewaarscholen zoo ver komen kan om daarvan te profiteren, weet ik niet. Ik wil gaarne hier de opmerking maken - en ik spreek eenigzins uit ondervinding - hoe minder er op eene bewaarschool gezongen wordt, hoe beter. Een enkel lied is goed, maar vooral niet te veel. Dat altijddurende zingen is iets, wat van de moderne bewaarschool verdwijnen moet. Men ontwikkelt de kinderen niet alleen met zingen. Laten zij zingen, als zij wat meer ontwikkeld zijn.
Het ‘Zingende Vogeltje’ is een zeer geschikt liederen-boekje voor de volksschool.
Deventer, Julij 1867.
C. Duymaer van Twist.













{==549==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

ZES WEKEN IN HET NOORDEN, door U.W. Thoden van Velzen. Dragten, A. Plantinus, Jzn. 1867., kl. 8vo. 138 bladz. Prijs ƒ 1.00.
Dit boeksken, welks typographische uitvoering veel te wenschen overlaat, - hoewel we niet ontkennen dat de prijs vrij laag is, - bevat het verhaal eener reis, door den heer van Velzen in den zomer van 1864 met een zijner vrienden gedaan. Een zeer beknopt verhaal evenwel! 's Mans aanteekeningen, gelijk hij in zijn voorbericht mededeelt, behelsden ook vele andere bijzonderheden van natuurkundigen, historischen en maatschappelijken aard; doch ‘de ervaring, hoe weinig zulke bijzonderheden in een reisverhaal gewaardeerd worden, heeft hem bewogen een uittreksel alleen in het licht te geven.’ Wij hebben hier dus een aanmerkelijk ingekort verhaal. Nu, van die inkorting draagt het boek de duidelijkste sporen. Het heeft in menigerlei opzicht er niet bij gewonnen. Er is iets gejaagds in den stijl, iets afgebrokens. De schrijver bepaalt zich meestal tot het aanstippen van wat hij vermelden wil. Wij ontvingen den indruk als hadden wij een dagboek voor ons, dat uitermate geschikt is om het herinneringsvermogen van den auteur te gemoet te komen, maar menigmaal den oningewijde naar een nadere verklaring en toelichting doet verlangen of hem dwingt tot allerlei gissingen de toevlucht te nemen.
Meent men dat ik overdrijf? Ik zal tot staving van mijn beweren een enkele proeve aanvoeren.
Op bladz. 2 lezen wij: ‘De toren van Westzaan was voor jaren, bij gelegenheid van een oudejaarsavond, op twee huisgezinnen neêrgestort. Arme jongeling, die te vroeg van zijn meisje was teruggekeerd!’ Vrage: wie was die jongeling en wat maakte hem zóó beklagenswaardig?...

{==550==} {>>pagina-aanduiding<<}

Op dezelfde bladz. krijgen wij het volgende verhaal van een gevecht tusschen jagers en wilddieven, door een 70jarigen doctor aan den reiziger medegedeeld: ‘De oorsprong van den oorlog: een bloedplek in het woud, daarna het doode hert door een der jagers gevonden. Geluiden, stemmen gehoord. Anderen nu opgezocht en medegetroond. Een, die niet tot het district behoorde, ontried met profetischen blik de opening van den boschtogt tegen de stroopers. De goede raad in den wind geslagen. De jagt begint en straks het gevecht. De wederzijdsche slagorde staat op zestien schreden afstand van elkander, maar gedeeltelijk gemaskeerd door bosch en struiken. De wilddieven liggen plat op den grond, de jagers schieten op de takken. Zóóveel schoten gewisseld, dat men zich verbazen moet dat niet meer (wat? jagers of dieven?) gedood werden. Slechts de vreemde jager blijft voor dood op het slagtooneel, door groven hagel in borst, buik en dijen doorboord (NB. was dan die hagel van achteren weder uitgekomen)? Na uren keert men (wie? de jagers; maar zijn die dan op den loop gegaan?) terug, vindt hem nog levend, maar terwijl hij vervoerd wordt naar de ouderlijke woning (hij woonde immers in een ander distriet?) sterft hij onder de hevigste pijnen. Geen droppel water, klaagt de docter, om zijn dorst te lesschen, hoe vreeselijk!’ (Hadden die jagers dan hun veldflesschen verloren? En zouden zij op den langen tocht naar een ander district niet voorbij een woning of een beekje gekomen zijn)?
Bladz. 3 zegt de heer van Velzen: ‘Met Bommel en Comp. komen wij laat in Hannover, hotel (hôtel) de Russie.’ Zijn die Bommel en Comp. diligence-ondernemers? Maar de reizigers arriveerden per spoortrein?...
Op dezelfde bladz. wordt ons het bezoek aan de ‘Silberkammer’ geschetst. De schrijver besluit met deze niet zeer duidelijke, doch in geen geval voor onze nederlandsche hooggeleerden vleiende aanroeping: ‘Hannoveraansche dame! die uwe twee zwijgende landvriendinnetjes (wat zijn dat?) door de zalen geleiddet, de schatbewaarder, die ons aan uw gezelschap deed aansluiten, had daaraan wel gedaan, want gij verklaardet veel beter dan hij het vermogt al de mythologische voorwerpen aan uwe vriendinnen! Geen Grieksch professor’ (wij hebben geen Grieksche, evenmin als Latijnsche professoren, wel professoren in het Grieksch, en daarenboven is er in ons land geen professor, die aan de drie

{==551==} {>>pagina-aanduiding<<}
akademiën te gelijk werkzaam is), ‘aan onze drie akademiën weet het zoo goed als gij!’
Op bladz. 4 verhaalt de schrijver, dat de stereotyp blind genoemde blinde koning (sic) zich te Herrenhausen op het balkon met gemalin en kinderen bevond en laat dan daarop als in één adem volgen: ‘Neen, Loggee! lieftallige hond! wij kunnen u niet medenemen, hoe familiaar gij ook zijt na de korte kennismaking van zoo straks met uwe eigenares aan het naburig tafeltje in de restauratie van het park!’ en gaat dan verder voort: ‘Het was hoog tijd, zouden wij nog den circus van Renze bezoeken,’ enz.
Eindelijk, want ik wil mijn aanhalingen niet te talrijk maken, wordt ons op bladz. 16 bericht, dat de reizigers voor dag en dauw reden naar de Ueglisee ‘door de bosschen en langs de kellersee, die zich met lange boezems door het landschap slingert en waarop men van den hoogen weg verrukkelijke uitzigten heeft.’ (Hoe weet van Velzen dat, daar hij voor dag en dauw naar de Ueglisec reed?). ‘Lina’ (dus gaat hij voort en men moet nu maar raden wie die Lina, die verder niet meer optreedt, is) ‘kwam ons tegen met haren broeder, en daarom moest de dertienjarige Emilia van de kasteleines ons vergezellen.’ Hier wordt ons wederom een ruim veld voor gissingen geopend.
Aan diezelfde gejaagdheid of de zucht om beknopt te zijn, die den schrijver den tijd niet gunde zich duidelijk uit te drukken, hebben wij misschien ook de slordigheid van zijn stijl te wijten. De lezer zal waarschijnlijk uit de aangehaalde zinsneden wel reeds hebben opgemaakt, dat op de zuiverheid en gekuischtheid van van Velzens stijl wel wat af te dingen is. En wat dunkt u dan verder van een ‘berggarten, die met prachtige bloemen als een vonkelend tapijt is overdekt’ (bladz. 4); van een balustrade, ‘waarin de dramatische dichters staan uitgehouwen’ (ibid.); van een verzoek om de cigaren weg te doen, ‘wegens de vele rijksdaalders boete, die enz.’ (bladz. 15); van een jong mensch, die ‘naar stad is om theologie te studeren’ (bladz. 17); van iemand ‘die zich fluks had omgekeerd en als een weêrlicht achter de deur was verdwenen’ (ibid.); van melk ‘die stolt in groote aden’ (bladz. 18); van ‘een gedenkpenning, waarop aan de eene zijde....., en aan de andere zijde een oorlogschip in zee verbeeld werd’ (bladz. 29); om niet te spreken van ‘het naar de maan wenschen van de stomheid eens jongen’ (bladz. 77) van ‘landstoombooten’ (bladz. 127)?

{==552==} {>>pagina-aanduiding<<}

Een enkele zinsnede schrijf ik geheel af, omdat zij door het vergeten van een werkwoord een allercurieust effect maakt. Op bladz. 27 lezen wij: ‘De beide zalen zitten vol officieren, die ontbeten, dineerden, couranten lazen, brieven schreven, met elkander spraken, bevelen aan de manschappen, die binnentraden, uitdeelden, nu eens naar ons, dan naar hunne monteringen keken, in- en uitliepen, met één woord, een schilderachtig tooneel van verwarring.’ Hier is achteraan het werkwoord opleverden of iets dergelijks vergeten. Vergis ik mij daarin, dan zou de zin gered kunnen geweest zijn door achter uitliepen een punt te zetten, met één woord weg te doen vallen en achter verwarring een uitroepingsteeken te plaatsen.
Geen mindere grieve hebben wij tegen de correctie. Wel zegt de schrijver op eenigzins uitdagende wijze in zijn voorbericht: ‘Waar een enkele drukfeil is blijven staan, is dit geschied om de recensenten te ergeren, want zij moeten ook leven.’ Waarschijnlijk bedoelde hij in plaats van ergereu: genoegen te doen. Anders begrijp ik er niets van. Doch dit ligt misschien aan mij. Hoe het zij, wij teekenen verzet aan tegen de slordigheid, waarmede de drukproeven nagezien zijn. Het getal drukfeilen is waarlijk groot! Verfrisschen wordt met één s, fluweclen met één e gespeld; fraai nu eens fraai en dan weder fraaij (en zelfs op dezelfde bladzijde gebeurt dit), geschreven; Sleeswijk wordt elders Schleeswijk gespeld. Monteering heeft een e te weinig; voor communicanten, communiceeren van communie (avondmaal), gebruikt men gewoonlijk, als men geen hollandsch wil schrijven, communianten en communieeren. Het meervoud van matroos is matrozen en niet matrosen. Pavilloen kent men niet in het hollandsch, wel paviljoen. Taylleyrand heeft nooit bestaan, wel Talleyrand. Voor scheepshut gebruikt van Velzen nu eens kabin, dan weder (en wel vijf regels later) cabin. Ik zwijg nog van het leelijke Danemarck, van Suede zonder accent, van Norwègue, van Grecque voor Grèce, van tyran met een ij, van bagage viseeren voor visiteeren, van oddy voor toddy, van Charles XII voor Karel X, enz.
Al mijn aanmerkingen hebben tot dusver slechts betrekking op den vorm. Maar is de inhoud dan beter. Hoe gebrekkig ook uit een letterkundig oogpunt, kan toch een boek om zijn inhoud aanbevelenswaardig zijn. Ik ontken dit niet. Doch het spijt mij voor den heer van Velzen, van wien wij iets beters konden en mochten verwachten, dat tegen den inhoud ook nog al wat te

{==553==} {>>pagina-aanduiding<<}
zeggen valt. Niet, dat alles af te keuren zou ziju. Integendeel. Er zijn flinke stukken in, die wij met uitstekend genoegen lazen en die den wensch bij ons deden oprijzen dat hij menige bijzonderheid, voor den lezer van geen het minste belang, had teruggehouden om ons meer van die schotels voor te zetten. De beschrijving van den regenboog, bladz. 44, is gelukkig. Hoofdstuk IX en X zijn uitnemend geslaagd, en de daarin voorkomende natuurbeschrijvingen bewijzen ons, dat de heer van Velzen ons het schoone Noordeu beter had kunnen schetsen dan hij gedaan heeft. Al die mededeelingen omtrent gidsen, logementhouders, koetsiers en paarden, leeftijd der kasteleinessen en diners; het verhaal van die weddenschap aan boord van de stoomboot en van de wijze waarop hij den avond vóór zijn reis doorbracht; de opgave van de namen dergenen die hij ontmoette, al was het slechts voor een oogenblik, de beschrijving van de kajuit der stoomboot, en zoovele andere zaken meer, wij hadden ze den schrijver gaarne geschonken, om wat te vernemen omtrent den aard en de zeden van de bewoners der landen die hij bezocht, om iets meer te leeren kennen van de schoone en stoute natuur, welke een ieder, die haar aanschouwt, in bewondering brengt. - De schrijver had zich zelven wat meer op den achtergrond behooren te plaatsen. Nu is hij het middelpunt, de spil, waarom het gansche verhaal zich beweegt. En hij wilde een reisverhaal geven! Wij ontvingen echter een dagboek, en zijn niet veel meer te weten gekomen, dan hoe de heer van Velzen de zes weken die hij op reis was, doorbracht. Wij volgen hem van uur tot uur. Niets wordt in dit opzicht ons gespaard.
Van de verzen, die in plaats van platen tot illustratie moeten dienen, zal ik maar niet veel zeggen. Zij geven ons geen hoogen dunk van 's heeren van Velzen poëtischen aanleg. Zijn muze neemt geen stoute vlucht.
Ik eindig met te vragen: of het weinig heusche oordeel over het bestuur van Artis te Amsterdam bladz. 1: ‘In andere dierentuinen geeft men het adderengebroedsel de eerst ontzielde konijnen of duiven, maar de directie heeft hier andere begrippen van humaniteit; liever bestialiteit’: een oordeel, dat trouwens niet door duidelijkheid uitmunt, en wel eenige toelichting vereischte, niet gerust achterwege had kunnen blijven? Verder: of de schrijver niet te laag nederziet op de houding der Deensche regering in den jongsten oorlog en zich wel rekenschap heeft gegeven van de bittere teleurstelling, die zij heeft ondervonden door Engelands onver-
{==554==} {>>pagina-aanduiding<<}
klaarbaar terugtreden in de ure des gevaars? Ook: of hij het ongunstig oordeel, dat men in Noorwegen velde over G. Kellers Zomer in het Noorden (bladz. 106) en dat niets ter zake afdoet in zijn verhaal, niet liever had moeten verzwijgen? Eindelijk teeken ik protest aan tegen zijn appreciatie der Leidsche theologie (bladz. 112): ‘de Leidsche haan draait als een weêrhaan, al naar ‘de Tübingsche wind waait.’
D.
M.A. Perk.




II. Godgeleerdheid en Wijsbegeerte.

DE NIEUWE RICHTING. Een leesboek voor de gemeente van dezen tijd, door Dr. J.C. Matthes, Pred. te Bergambacht. Tweede, herziene druk. Groningen, J.B. Wolters. 1867. 217 blz. Prijs ƒ 1,25.



VRAGENBOEK, ten gebruike bij het leesboek ‘de Nieuwe Richting.’ Handleiding ten dienste van Catechisatiën, door Dr. J.C. Matthes. Groningen, J.B. Wolters. 1867. 31 blz. Prijs ƒ 0,30.



HANDLEIDING BIJ HET GODSDIENST-ONDERWIJS, naar de behoeften van onzen tijd. Eerste afdeeling. Geschiedenis der godsdienst. Door J.H. Maronier, Predikant te Leiden. Achtste duizend. 's Hertogenbosch, bij G.H. van der Schuyt. 1865. 36 blz. Prijs ƒ 0,15.

Tweede afdeeling. De christelijke godsdienst. Vijfde duizend. 31 blz. Prijs ƒ 0,15.



VERKORTE HANDLEIDING BIJ HET GODSDIENSTONDERWIJS enz. door denzelfden. Eerste afdeeling. Negende duizend. 1867. 23 blz. Prijs ƒ 0,10.

Tweede afdeeling. Achtste duizend. 1866. 20 blz. Prijs ƒ 0,10.



UITGEBREIDE HANDLEIDING BIJ HET GODSDIENSTONDERWIJS enz. door denzelfden. Eerste afdeeling. Geschiedenis van de godsdienst. Eerste gedeelte. Tweede druk. 1867. 114 blz. Prijs ƒ 0,70.

Tweede gedeelte. 1866. 110 blz. Prijs ƒ 0,80:

Derde gedeelte. 1866. 82 blz. Prijs ƒ 0,65.

Tweede afdeeling. De christ. godsdienst. 1867. 132 blz. Prijs ƒ 1,00.



KORT BEGRIP DER BIJBELSCHE GESCHIEDENIS, door G. Collins, waalsch predikant te Rotterdam. Vertaald door J.W.G. van Maanen, predikant te Moordrecht. Arnhem, D.A. Thieme. 1866. 147 en 18 blz. Prijs ƒ 0,40.



LEIDDRAAD TOT HET GODSDIENSTIG ONDERWIJS door en bij dezelfden. 1867. 104 en 17 blz. Prijs ƒ 0,40.
Een belangrijke serie boeken en boekjes, waarvan ik de titels hierboven heb opgegeven. Ik zou ze, met een gestolen opschrift,

{==555==} {>>pagina-aanduiding<<}
levensteekenen van moderne theologie kunnen noemen, zonder daarom te beweren, dat alles goed modern is, wat men er in vindt. Maar liever nog zou ik spreken van ons godsdienst-onderwijs, indien nl. de Letteroefeningen boven de onderdeelen harer bibliographie eenig opschrift begeerden. Want al deze boeken en boekjes, het eerste niet uitgezonderd, hebben betrekking op ons onderwijs in de godsdienst. En ik mag er niet tegen hebben, wanneer iemand paraphraseert: ons, dat wil hier zeggen: wij modernen.
‘Altijd dezelfde kwesties besproken, dezelfde argumenten herhaald, denzelfden strijd gevoerd te zien; ik walg er van. De modernen moesten die polemiek nu voorloopig maar wat laten rusten, en liever toonen wat zij vermogen tot hervorming en verlichting van het volk.’
Zóó ongeveer verzekerde mij onlangs iemand, die der nieuwe rigting zijne volle sympathie geschonken, en van hare schriftelijke openbaringen ruim kennis genomen had. Hij meende, dat ieder wél ontwikkeld mensch moeijelijk anders dan in den geest dier nieuwe rigting denken kon. Doch tevens vreesde hij, dat het den modernen nimmer zal gelukken, het volk, de groote massa, de gemeente, voor hunne zienswijze en beschouwingen te winnen. Die vrees wordt door velen gedeeld. Anderen kennen haar slechts bij name. Langdurige gesprekken en wijdloopige vertogen over de gegrondheid of ongegrondheid dier vrees, brengen ons in den regel geen stap verder. De regtspraak worde ook hier aan de geschiedenis overgelaten. Voor 't oogenblik zullen zij die vreezen, goed doen, de handen niet slap te laten hangen, terwijl de anderen, die vol goeden moed zijn, krachtig voortwerken aan den begonnen arbeid. Dat voortwerken zal voornamelijk moeten bestaan in de opleiding van het jonge geslacht. Eerst wanneer dit groot geworden en de plaatsen der vaderen ingenomen zal hebben, zal 't op overtuigende wijze kunnen blijken, of de moderne theologie, gelijk men 't noemt, al dan niet geschikt is voor het volk. Vandaar tegenwoordig bij velen die groote belangstelling in ons godsdienst-onderwijs. Maakten allen, ouderen zoowel als jongeren, van dit onderwijs gebruik, dan kon men zich daarbij bepalen en allerlei opstellen en boeken, die nu tot ‘walging’ van sommigen in de wereld worden gezonden, konden ongeschreven blijven. Doch de loop der dingen is nu eenmaal een andere. En het ‘volk’ bestaat niet alleen uit het jonge geslacht. Daar

{==556==} {>>pagina-aanduiding<<}
zijn ouderen, die bij hun catechisatie-geloof bleven staan en tot heden weinig of geen acht hebben geslagen op de geschriften, ter aanbeveling en billijke beoordeeling der nieuwere denkwijze op godsdienstig gebied, in de laatste jaren verspreid. Voor dezen moet wel eens wat gedaan worden, dat voor anderen volkomen overbodig mag heeten.
Dit in 't oog te houden, acht ik noodzakelijk ter waardering van geschriften als het leesboek van dr. Matthes: De Nieuwe Richting. Die als modern christen in Nederland - om een groot, doch daarom niet onverstaanbaar woord te bezigen - op de hoogte van zijn tijd is, zal zich misschien vervelen, althans niet bijster aangenaam gestemd gevoelen, als hij zijn genomen besluit om Matthes te lezen, volvoert; ten minste wanneer hij onder de lens: ‘meer licht!’ zijne lektuur begon en vele verrassende redeneringen en opmerkingen verwachtte. 't Zal hem gaan als een goed historicus, die zich zocht te verlustigen met 't lezen van handboeken voor geschiedenis als die van Bosscha of Knuivers. Of dit leesbock dan naar mijn oordeel vervelend is? Dat volstrekt niet. Maar de vorm is te middelmatig, de stijl te alledaagsch en te weinig boeijend om den lezer aangenaam bezig te houden, die zich niet door den inhoud voelt aangetrokken. En die inhoud is voor den bedoelden modernen christen in Nederland verre van nieuw. Doch nu vergete men niet, dat voor dezen het boek niet werd geschreven, al mogt men 't tegendeel meenen op grond van den titel, waar het werk wordt aangekondigd als een leesboek voor de gemeente van dezen tijd. Ook kan 't niet in de bedoeling van den auteur hebben gelegen, met die woorden zijn werk als een stichtelijk boek, voor alle gemeenteleden geschikt, aan te bevelen; want daartoe is de inhond wederom te weinig stichtelijk.
Wil men weten welken kring van lezers dr. Matthes zich heeft voorgesteld bij 't uitgeven van dit werk; men verklare dan de woorden: ‘een leesboek voor de gemeente van dezen tijd’ aldus. Daar zijn er in onze gemeenten zeer velen, die in godsdienstig opzigt volstrekt niet op de hoogte van hun tijd zijn, doch die men met 't gewone godsdienst-onderwijs niet kan bereiken. Voor een deel koesteren zij wantrouwen jegens de nieuwe rigting en hare openlijke voorstanders. Voor een ander deel hebben zij wel eens 't een en ander gehoord, maar zij weten toch nog niet regt, wat de moderne theologie eigenlijk wil. Zij hebben behoefte aan

{==557==} {>>pagina-aanduiding<<}
een juiste uiteenzetting der voornaamste kwesties, die hier sedert geruimen tijd aan de orde zijn gesteld. Zij willen de nieuwe rigting wat meer van nabij leeren kennen, om te weten of zij inderdaad het groote monster dezer eeuw is, dat met alle kracht bestreden en zoo mogelijk verpletterd moet worden, dan wel of hare voorstanders gelijk hebben met de bewering, dat zij oneindig beter dan de oudere beschouwing in staat is, om de eischen van verstand en hart te bevredigen.
Voor dezen nu, d.i. dan voor meer of minder streng conservatieven, die, door eerlijke redenen gedreven, met de hoofdstellingen der nieuwe rigting wenschen kennis te maken, en voor hen, die ten gevolge van gebrekkige kennis, nog altijd worden geslingerd tusschen het oude en het nieuwe, heeft dr. Matthes zijn Leesboek zamengesteld. En hij heeft daarmede een uitstekend werk verrigt. Want aan zulk een boek bestond inderdaad behoefte. 't Is eenvoudig en helder geschreven. Wij hebben hier een, zoo niet volledige, dan toch veelzins bevredigende uiteenzetting der voornaamste strijdvragen, die de gemoederen van orthodoxen en modernen in beweging houden.
Het oude en het nieuwe heet 't opschrift van het eerste der veertien hoofdstukken, waarin 't geheel is verdeeld. Maar die naam mogt eigenlijk het geheele boek wel dragen. Want de oude en nieuwe beschouwing van den bijbel, van Gods woord, van de wonderen, wonderverhalen, profetiën, geloofsgronden, van het geloof, van God, van den mensch, van Jezus Christus, het Christendom, de Kerk en het eeuwige leven, worden achtereenvolgens naast en tegenover elkander geplaatst en getoetst aan de uitspraken der rede en aan de eischen van het godsdienstig gemoed.
Het eerste hoofdstuk vervult eenigzins de rol eener Inleiding. 't Is gewijd aan algemeene beschouwingen over het oude en het nieuwe. Die tegenstelling van oud en nieuw is op zichzelve reeds oud en blijft toch altijd nieuw. Zij bestond in Paulus' dagen tusschen Joden- en Heidendom aan de eene en Christendom aan de andere zijde. Zij bleef bestaan in de christelijke kerk, die altijd door behoefte gevoelde aan nieuwe vormen en leerstellingen ter uitdrukking van haar geloof. Ook op het gebied der godsdienst heerscht de goddelijke wet der ontwikkeling. Heeft men naar hare voorschriften een tijd lang niet gehoord, dan moet er een krachtige hervorming plaats grijpen. Zoo was 't b.v. in de 16de eeuw; zoo is het ook nu. Vele der oude leeringen zijn

{==558==} {>>pagina-aanduiding<<}
verouderd en moeten vervangen worden door de nieuwere voorstellingen, die meer aan de behoeften van onzen tijd voldoen. ‘Ook voor de gemeente moet worden in het licht gesteld, dat wij de nieuwe richting mogen volgen, omdat het oude is voorbijgegaan; en dat wij baar moeten volgen, omdat het nieuwe verstand en hart beide bevredigt.’ Daartoe is dit boek geschreven. Om aan eenige bezwaren, die welligt bij sommigen nog al zullen wegen, aanstonds te gemoet te komen, worden kortelijk de volgende stellingen ontwikkeld. Het klein getal aanhangers der nieuwe rigting kan niet tegen hare waarheid pleiten. - Het geloof der vaderen mogen wij voor ons niet verbindend achten. - Ten onregte klaagt men: ‘wij verliezen door de verwerping van het oude zoo veel!’ Want ‘alleen de zwakke steunsels, de brooze staketsels moeten vallen, - maar opdat de tempel van de godsdienst als op nieuw voor de christenheid verrijze. En terwijl wij met de linkerhand de hulselen wegnemen, waarachter de Christus onkenbaar was geworden, wijst onze rechterhand voortdurend op den Meester zelven, die groot in geloof en eenig in liefde tot God en tot de menschen was.’ - De nieuwe rigting kweekt geene ligtzinnigheid aan. Noch goddeloosheid, noch zedenbederf kunnen door haar toenemen. - Wie het bovennatuurlijke verwerpt, staat daarom niet buiten het christendom. - Onjuist is de bewering: de nieuwe rigting doet het gebed op de lippen der geloovigen sterven. - In 't belang van het godsdienstig leven is het noodzakelijk, een zuivere opvatting der ware godsdienst te verbreiden. - Tot ongeloof leidt de nieuwe rigting niet. Dat enkele predikanten en leden der gemeente zich in den laatsten tijd geheel terugtrekken, bewijst niets voor het tegendeel. ‘Ten allen tijde toch heeft men Marcussen, wien de reis te veel wordt, en Demassen, die zich niet willen verloochenen voor 'tgeen zij een hopelooze zaak noemen.’
Zoo is de weg gebaand om aan te toonen: ‘hoe de nieuwe richting over de verschillende vraagstukken denkt, die in onze godsdienstleer ter sprake komen; wat het nieuwe is, dat zij voor het oude en verouderde wil in de plaats stellen.’
Die vraagstukken worden tot dertien hoofdpunten herleid.
De bijbel moet beoordeeld en naar zijne herkomst gevraagd worden. ‘Wie niet onderzoekt, kan wel voor iets en tegen iets, maar nooit achter iets zijn.’ De oudere bijbelbeschouwing is in hare drievoudige schakering onhoudbaar. De Schrift is

{==559==} {>>pagina-aanduiding<<}
niet, zooals ze daar ligt, uit den hemel gevallen, om een licht op het pad van den sterveling te zijn. Ook heeft God niet door zijn Geest den bijbelschrijvers ieder woord, iedere lettergreep ingegeven. Evenmin als de woorden, mogen de gedachten der bijbelschrijvers regtstreeks van God afkomstig heeten.
De nieuwe rigting doet den bijbel beschouwen als een verzameling van 66 boeken uit verschillenden tijd en van verschillende auteurs afkomstig.
De oudere beschouwing is niet alleen onjuist, maar sticht voortdurend veel kwaad. Zij schaadt de ontwikkeling van het godsdienstig leven; zij werkt het vooroordeel in de hand. Zij is én verderfelijk én onverstandig. Wij stellen in de plaats van bijbelvergoding: bijbelwaardering. Langs dien weg kan de bijbel eerst in zijne geschiedkundige en godsdienstige waarde op den regten prijs worden geschat.
Gods woord is de bijbel niet. Maar bevat hij ook geen woorden van God? Om te weten wat de in den bijbel zoogenaamde ‘woorden des Heeren’ eigenlijk zijn, ga men na: tot wie, hoe en wat God oudtijds volgens de schriften sprak. Dan blijkt het overtuigend: ‘de oude bijbelmannen overlegden vele dingen in hun hart en noemden dan hunne slotsommen: woorden van God.’ Bij deze nieuwe beschouwing verliezen wij niets, maar hebben wij veeleer gewonnen. ‘Want wat wij aan vermeende onfeilbare Godswoorden missen, dat wordt ons vergoed door de schoone ontdekking, dat ook wij een orgaan hebben, om zelve de stem van God te hooren.’
Wonderen, al vindt men er de verhalen van in den bijbel, zijn niet geschied, althans wanneer men het begrip van een wonder niet beperkt tot hetgeen, waarover men zich verwondert of dat men bewondert. Wij noemen mirakelen of wonderen: tegen- en onnatuurlijke dingen. En wij achten het geloof aan zulke wonderen in lijnregten strijd met onze ervaring, met het godsbestuur, met den bijbel, met het christendom en met onze heiligste behoeeten.
Wonderverhalen zijn daarom niet zonder waarde. Wat hun oorsprong betreft, zij ontstonden langzamerhand door onzuivere overlevering van gebeurde zaken. Dit laat zich in voorbeelden aantoonen. Terwijl wonderen volstrekt niet, gelijk men vroeger meende, vertrouwen en troost schenken aan den mensch, noch een steun geven aan het christendom, merke men op, hoe de

{==560==} {>>pagina-aanduiding<<}
wonderverhalen voor ons dezelfde waarde kunnen hebben als b.v. de gelijkenissen van Jezus, die toch ook kunstig verdichte verhalen waren. Drieledig is hoofdzakelijk deze waarde, daar de wonderverhalen a berigten bevatten uit tijden, waarvan wij anders niets of weinig zouden weten; b getuigenis afleggen van een vroeger geloof; en c ons menige waarheid dieper doen verstaan.
Profetiën zijn geen beloften, regtstreeks door God gedaan aan den mensch, maar vruchten van het vragen en zoeken der menschen. De uitkomst heeft dan ook dikwerf geleerd, dat de profetie niet onfeilbaar was, noch in Israël, noch in de eerste christenen. De grootheid der profeten is niet gelegen in een bijzondere voorwetenschap, maar daarin, dat zij, ofschoon veel niet wetende, nogtans een onvernietigbaar geloof hadden. Hunne werkzaamheid worde wel onderscheiden van hunne verwachtingen. Hunne taak was niet die van den waarzegger, maar van den prediker der waarheid. Zeker hebben zij in hunne leer-, boet- en troostredenen telkens den blik in de toekomst geslagen; maar die toekomst was hun middel, geen doel. Over het wanneer, waar en hoe der betere tijden, die zij verwachtten, bestond veel verschil van gevoelen.
Geloofsgronden werden er voorheen verscheidene genoemd, die ons niet meer dan zandgronden toeschijnen. Over de zinnelijke waarneming als grond van het geloof aan God en een hoogere wereldorde behoeft niet uitvoerig gesproken, omdat de modernen 't op dit punt met hunne tegenpartij eens zijn, n.l. in het verwerpen van dien grond. Noch de moederkerk van Rome kan der christenen geloofsgrond wezen; noch de bijbel, die daarvoor in de 16e eeuw in de plaats is getreden; noch de wonderen, die oudtijds zouden geschied zijn; noch Jezus Christus, die van zijn geloof in God als Vader heeft getuigd; maar: het eigen getuigenis. ‘Wij zelve getuigen onszelven van God. Wat ons oog niet kan zien en ons oor niet kan hooren, dat weten wij door hoogere geestelijke waarneming.’ Dit is de hoogste graad van zekerheid, die wij bereiken kunnen. Wat anderen met ons getuigen van het geloof aan God, dat is ons geen grond, wel een steun voor ons geloof, een goede, een stevige steun, dien wij niet dan zeer noode ontberen zouden.
Een christelijk en redelijk geloof mag en moet op dien rotsgrond van het eigen getuigenis gebouwd zijn. Ten onregte heeft men aau de rede in het christendom 't zwijgen willen op-
{==561==} {>>pagina-aanduiding<<}
leggen. Wat christelijk is, is tevens redelijk. Wij hebben onder christelijk te verstaan: datgene, wat Jezus gepredikt heeft. In de hoofdzaak is 't nog wel aan te wijzen, welke de leer van Jezus was aangaande God en godsdienst. En die hoofdzaak acht de nieuwe rigting hoog, terwijl zij de leeringen van apostelen en evangelisten, van kerkvaders en godgeleerden, oude en nieuwe, met oordeel gebruikt, doch achterstelt bij de godsdienst van Jezus. Zij acht de zaligheid gebonden aan de godsdienst, niet aan de leer; zij wil niemand verketteren, die anders denkt dan wij; maar 't ijverigst zijn in dat ééne, dat zalig maakt.
God is het eerste voorwerp van ons geloof. Het geloof aan Gods bestaan rust niet op bovennatuurlijke getuigenissen, maar op de uitspraken van het godsdienstig gemoed, die bevestigd worden door het nadenken. ‘Het is, om zoo te zeggen, oorspronkelijk een zeker instinct in den mensch, dat, bij meer ontwikkeling, eene ook voor het verstand gerechtvaardigde, vaste overtuiging kan worden.’ Een volledig antwoord op de vraag: wie God is? kunnen wij niet geven. We kunnen trachten, het een en ander van Hem te weten, Hem zooveel mogelijk te benaderen. Uit zijne werken moet God gekend worden. Een ‘vluchtige’ schets van het ontstaan der Godskennis doet zien, hoe men achtereenvolgens als eigenschappen van God leerde kennen: zijne almagt, wijsheid, éénheid, regtvaardigheid en heiligheid; terwijl Jezus God Vader noemde en zijn Wezen als Liefde omschreef. Daar wij in een persoonlijken, zelfbewusten, levenden God gelooven, moeten het pantheïsme en deïsme worden afgewezen.
De mensch moet zichzelven kennen, zal hij zijn godsdienstig leven juist ontwikkelen kunnen. Al blijft 't een kennen ten deele, wij moeten weten in welke betrekking wij staan tot God. Met bijbelplaatsen schermende, kan men den mensch zeer hoog en zeer laag stellen. Men kan hem b.v. noemen van Gods geslacht, en: dood door de misdaden en zonden. Ook hier dus moet de rede beslissen, het gevoel getuigen, de ervaring geraadpleegd worden. Zoo leeren wij dat de mensch uit God is, doch op welke wijze God hem heeft voortgebragt, weten wij niet. Evenmin is 't ons bekend, hoeveel menschen God in den beginne schiep. ‘De staat der regtheid in het paradijs’ behoort tot de latere voorstellingen der kerkleer. Een uitnemenden aanleg bezat de eerste mensch; maar een aanleg, die ontwikkeld moest worden. Aanvankelijk stond hij op zeer lagen trap. Van

{==562==} {>>pagina-aanduiding<<}
een zondeval, in den ouden zin des woords, kan geen sprake zijn. Altijd is in de menschheid 't natuurlijke aan het geestelijke voorafgegaan. Wel vaak verduisterd, nimmer verdwenen is het goede in den mensch. Ten onregte beweert men, dat met deze beschouwing van den mensch de hoogmoed gevoed, de zonde vergoêlijkt, de noodzakelijkheid der verlossing ontkend of die der bekeering voorbijgezien wordt.
Jezus christus was niet, gelijk men voorheen meende, de eigen Zoon van God, de Godmensch. Hij werd dit in de schatting der hem verheerlijkende gemeente, niet eensklaps, maar trapsgewijze. De geschiedenis wijst dit duidelijk aan. Voor den Godszoon der legende, stelle men den Jezus der geschiedenis in de plaats. Dit is wel moeijelijk bij de afwijkende beschouwingen en berigten betreffende Jezus' persoon in de evangeliën; maar wij kunnen toch wel iets zekers van hem weten, oneindig meer als b.v. van een Apollonius van Tyana. Geen vergoding van Jezus kunnen wij dulden; geen twee naturen aan hem toekennen. Daarmede valt niets voor ons geloof, want hiervoor behoeven wij geen leidsman, die wonderen deed en Godmensch was, maar één dien wij volgen kunnen.
Het christendom heeft zich nog niet overleefd. Wij zijn er mede ingenomen, niet omdat het in strengen zin, een goddelijken, bovennatuurlijken oorsprong zou hebben, maar omdat het op de schoonste wijze een verlossende magt voor den mensch tracht te zijn. Verlossen wil ons het christendom, niet van de straf der zonde, die den mensch bij erfsmet en erfschuld zou aankleven - een meening die de kerkelijke verlossingsleer deed geboren worden -; ook niet, met Paulus, van de verderfelijkheid van al het aardsche als zoodanig, in het bijzonder van het krachtelooze vleesch; maar: van de zonde. Die verlossing komt tot stand, niet door het bloed van den Godmensch, die in onze plaats zou geleden hebben - de beteekenis van Jezus' dood werd door de kerkleeraars gedurig gewijzigd - maar door de werking van Gods geest op onzen geest, inzonderheid door middel van den invloed, dien de kennis van Jezus op ons hart heeft. Niet voor enkele uitverkorenen is deze verlossing bestemd, maar voor allen.
De kerk is, naar haar oorsprong beschouwd, geen bijzondere instelling Gods te noemen. Zij is een menschelijke stichting, ‘even goed als elke andere nuttige vereeniging, tot de bevordering van een gemeenschappelijk belang uit den boezem des mensch-
{==563==} {>>pagina-aanduiding<<}
doms zelven voortgesproten.’ ‘De leer, volgens welke de kerk de instelling tot Zaligheid en de inrichting tot verzoening van de menschen met God heet, is inderdaad zeer onjuist en heeft veel kwaad gedaan.’ Noch heilig, noch onfeilbaar is de kerk. Zij kan en moet hare dwalingen erkennen, herroepen. De kerk is te beschouwen als een ligchaam, dat zich langzaam ontwikkelt: Wij, de leden van dat ligchaam, genieten als zoodanig een voorregt, mogen spreken van ons goed regt, en moeten denken aan onze verpligtingen.
Het eeuwige leven, door de Sadduceën, in overeenstemming met de oud joodsche wereldbeschouwing, geloochend, is, naar het gevoelen der modernen, geen hersenschim. Het geloof aan de onsterfelijkheid kan intusschen niet rusten op de ‘heilige schriften,’ noch op ‘Jezus' opstanding ten derden dage.’ Die oude geloofsgronden zijn wankelbaar en zwak. Wij hopen op een toekomstig leven, omdat wij een voorgevoel van onze toekomst hebben. Die natuurlijke verwachting wordt versterkt door de omstandigheid, dat wij alle bewoners der aarde overtreffen door onzen denkenden geest, onzen veelomvattenden arbeid; dat de mensch de betrekkelijke onwaarde van al het aardsche gevoelt; dat hij een hooger levensbeginsel kent; dat, naar het oordeel des christendoms, elke menschelijke ziel voor God waarde heeft.
Ziedaar een kort overzigt van den inhoud der veertien hoofdstukken van Matthes' boek, gevolgd door een besluit, waarin de oudere en nieuwere beschouwing der besproken onderwerpen in enkele korte stellingen worden zamengedrongen; en eindelijk besloten met eenige aanteekeningen.
Uit den rijkdom der stof, die hier volgens het plan des auteurs, moest behandeld worden, kan men reeds zonder 't boek gelezen te hebben, gemakkelijk gissen, dat de schrijver zijn onderwerp niet heeft uitgeput. Eenmaal noemde hij zelf een gegeven schets uitdrukkelijk ‘vluchtig.’ En 'k moet 't bejammeren, dat deze qualificatie meermalen op den inhoud van belangrijke deelen toepasselijk is. Vooral waar Matthes 't gebied der zoogenaamde dogmengeschiedenis betreedt, had ik hem gaarne wat uitvoeriger in de ontwikkeling van zijn thema gezien. Want 't is mijne vaste overtuiging, dat er geen beter geneesmiddel tegen de krankheden der orthodoxie bestaat, dan de kennis der wording en der ontwikkeling van leerstukken, die teregt of ten onregte christelijk heeten. Deze soort van polemiek is wel niet de

{==564==} {>>pagina-aanduiding<<}
gemakkelijkste; maar dit bezwaar kan niet gelden voor iemand als dr. Matthes, die nooit tegen eenige moeite opziet en dit dezer dagen weder bewijst in het deel, dat hij neemt in den Johanneïschen strijd. Doch bij 't maken dezer aanmerking, die eigenlijk meer een wensch is, wil ik niet vergeten, dat vele zaken in dit Leesboek moesten besproken worden en dat de zorgvuldige behandeling van enkele deelen bijna van zelve lijden moest onder den overvloed der stof. Toch had de schrijver m.i. plaatsruimte gewonnen, wanneer hij zich minder dikwijls had laten verleiden om een stichtelijk woordje te spreken. Want al heb ik zoo straks den inhoud niet stichtelijk genoeg genoemd, om 't geheele werk onder onze stichtelijke boeken te rangschikken; 't valt niet te ontkennen, dat menige heele en halve bladzijde - hoe uitstekend ook op zich zelve - beter in een preek of stichtelijk opstel, dan in dit Leesboek op hare plaats zou zijn. 'k Geloof intusschen niet dat de lezers, voor wie dit boek eigenlijk bestemd is, zich daardoor zullen laten afschrikken. Integendeel; het werk zal er hun te liever - bijna had ik gezegd: te dierbaarder - om worden.
Wat men niet genoeg in 't werk van Matthes kan prijzen, is de kalme, verdraagzame, echt humane geest, waarin de gevoelens der tegenpartij worden besproken en weêrlegd. Hij heeft daarin een beschamend voorbeeld gegeven aan vele gelijkgezinden en andersdenkenden. Zijn boek is juist daardoor zoo bijzonder geschikt om allen, zelfs de strengst orthodoxen in handen te worden gegeven. Want hard gevallen wordt hunne overtuiging nimmer, ook daar niet, waar zij 't felst wordt bestreden. 'k Zou grooten lust hebben om alle conservatieven uit te dagen, dat zij van hun standpunt ook eens in dienzelfden geest een Leesboek voor de gemeente van dezen tijd schreven.
Een werk, als dit boek van Matthes, beveelt zich van zelf aan bij elken waarheidlievenden, godsdienstig gestemden Nederlander, dien 't er inderdaad om te doen is, nader ingelicht te worden omtrent den aard en de bedoelingen der Nieuwe rigting. Gevaarlijk is 't slechts voor hen, die - met verstand begaafd - vreezen in hun oud geloof geschokt te worden en voor hen, die behagen scheppen in de bewondering van de caricaturen der moderne rigting en hare voorstanders, zoo als deze van verschillende zijden den volke worden voorgehouden.
De uitkomst heeft, welligt spoediger dan schrijver en uitgever

{==565==} {>>pagina-aanduiding<<}
durfden hopen, geleerd dat Matthes' boek met graagte door het publiek ontvangen zou worden. De eerste uitgaaf, in afleveringen verschenen, was naauwelijks kompleet, of een tweede bleek noodig te zijn. Voor groote veranderingen was de tusschentijd te kort. Een weinig werd toch die tweede druk herzien en tevens meer dan de eerste tot een volksboek gemaakt, door verlaging van den koopprijs. Mogt ook nu weder de uitslag de verwachting overtreffen en het boek in zeer ruimen kring worden verspreid! Het veld is groot, waarop het vruchtbaar kan werken.
Met 't oog op een eventuëlen derden druk, veroorloof ik mij nog enkele opmerkingen en vragen, die den schrijver misschien van dienst kunnen zijn en hem welligt wijzen op meerdere soortgelijke gebreken, als waarop zij doelen.
Wij lezen bl. 2: ‘Het godsdienstig leven, zooals Jezus het omschreef en in zich zelven verwezenlijkte, heeft reeds voor achttien eeuwen in hem zelven zijne volkomene uitdrukking gevonden.’ Is dat volkomen juist gezegd? Schuilt in die stelling geen dogmatisme, dat voor de regtbank der geschiedenis bezwijken moet? Het komt mij voor, dat wij Jezus' omschrijving van het godsdienstig leven en de verwezenlijking daarvan in zich zelven, zoo maar niet op ééne lijn mogen plaatsen. En dat is hier geschied. Wij hebben te weinig stellige berigten van Jezus' leven en bepaald van zijn godsdienstig leven, om hem op dien grond, met de orthodoxen, absolute zondeloosheid toe te kennen, of, met anderen, te zeggen dat hij zijn ideaal van godsdienstig leven ‘volkomen’ heeft bereikt. Moeten niet zelfs enkele evangelische verhalen, als die van Jezus' zielestrijd in Gethsemané en zijn klagen aan het kruis, ons tot een ander resultaat leiden? Men gevoelt, dat ik dit niet zeg om aan Jezus' ware grootheid iets te kort te doen, maar om te doen uitkomen dat ook hij ten einde toe een ideaal van godsdienstig leven kende, naar welks volkomen verwezenlijking hij bleef streven. ‘Wees volmaakt, gelijk uw Vader die in de hemelen is, volmaakt is.’ Ziedaar een eisch, die tot de omschrijving van het godsdienstig leven door Jezus behoort; maar dien hij niet heeft vervuld, of de woorden: ‘Niemand is goed dan één, n.l. God,’ zijn niet in ernst door hem gesproken.
Zullen wij de nieuwe rigting moeten volgen, ‘omdat het nieuwe verstand en hart beide bevredigt,’ bl. 5; ik vrees dat dan de meesten geen reden zullen hebben om zich in de rijen der modernen te scharen. Niemand zal hier een uitvoerig betoog

{==566==} {>>pagina-aanduiding<<}
van mij verlangen, ten bewijze hoeveel er in het nieuwe wordt gevonden, dat volstrekt niet ‘verstand en hart beide bevredigt.’ Ik meende, de nieuwe rigting had den steen der wijzen nog niet gevonden en in het onopgelost laten van vele raadselen, het bewijs geleverd van hare zwakheid naast hare kracht. Pleit zulk een belijdenis voor de waarde van het oude? In 't minst niet. Want dat oude is onherroepelijk voorbijgegaan en het nieuwe moeten wij volgen, omdat het meer dan het oude verstand en hart beiden bevredigt.
Is het juist gezegd, dat het onstaan van alle wonderverhalen verklaard moet worden uit de magt der overlevering? Die meening ligt ten gronslag aan het betoog, dat wij bl. 59 vv. aantreffen.
Op Elia's gebed zond God, naar 2 Kon. 1, vuur van den hemel om tweemaal, niet ‘om driemaal vijftig man met hun hoofdman te verteeren;’ bl. 68. Jezus had, blijkens Luc. 9: 54-56, ‘een zeer diepen afkeer van zulk een moord, als op Elia's gebed zou geschied zijn.’ Doch dit geeft ons geen regt, om 't, met Matthes, ondenkbaar te achten, dat Jezus ‘in vollen ernst heeft geloofd, dat God, door wiens wil toch dat vuur had moeten komen, op Elia's verzoek iets verricht heeft, waarin hij slechts de uiting van een zeer verkeerden geest zag.’ Zóó zal Jezus dit zijn geloof wel niet hebben geformuleerd. Maar of hij daarom heeft getwijfeld aan het geschiedkundig karakter van 2 Kon. 1, zou ik niet zoo zeker durven beweren.
Aanleiding tot misverstand geeft de stelling: ‘De Messias moest een David zijn, - ziedaar hunne (der profeten Israëls) eerste en laatste gedachte’; bl. 79. Niet alle verwachtingen der oude profeten losten zich op in de hoop op den persoonlijken David-Messias. Waarom hier niet een beknopte schets ons gegeven van den ontwikkelingsgang der messiaansche verwachtingen in Israël? Die eisch is voor dr. Matthes niet zwaar.
Enkele woorden en uitdrukkingen zullen ook bij gelegenheid aan een revisie onderworpen moeten worden. B.v.
Niets kan hem vervreemden, is beter dan: ‘niets vermag hem te vervreemden van den waren godsdienst.’ - Men wordt wel onder water, niet in den slaap ‘gedompeld’. Voorrede bl. 2. - ‘Er zijn die’, is een herhaald voorkomende uitdrukking met een onaangenaam hiaat. Men schrijve liever: ‘er zijn menschen die’, of: ‘er zijn er die’. - ‘De verhevenste oude geschiedenissen’, bl. 67, klinken weinig verheven. - Heel leclijk is iets verder de

{==567==} {>>pagina-aanduiding<<}
volzin: ‘Nu bericht ons de bijbel die geschiedenissen meestal zeer wonderbaar, in afbeeldsels en schaduwen.’ - Noch het ‘weetbare’, noch het ‘onweetbare’ is goed hollandsch, al wordt het, bl. 78, 153 en elders gebezigd. - Men zegt: de profeten konden zich van de verborgen toekomst slechts een voorstelling, of beter nog: voorstellingen vormen; maar niet: ‘zij konden er zich slechts hunne voorstellingen van vormen’; bl. 78. - Het zout wordt voor bederf bewaard, niet ‘behoed’; bl. 79. - Voor: ‘zonder het behulp’, leze men, bl. 84; ‘zonder de hulp van deze.’ - ‘Iemands christelijkheid’ is een zeer onhollandsch ding, niettegenstaande Matthes het, bl. 183 en elders, op een weegschaal wil leggen. - Is de schrijver of de letterzetter zoo mild geweest met de e's op bl. 57, waar achter elkander sprake is van geestelijke blinden, geestelijke dooven, geestelijke melaatschen, geestelijke kreupelen en geestelijke dooden? Drukfouten zijn er meer in 't boek, behalve die in de ‘verbeteringen’ zijn aangegeven, b.v. ‘taste’, bl. 2, voor: tastte; von voor van, bl. 61; niemand voor iemand, bl. 64; tot voor toe, slecht voor slechts, bl. 74; ‘toen hij (Jezus) eenmaal voor den Christus erkend was’, in plaats van: ‘toen hij eenmaal als de Christus erkend was’, bl. 205; enz. enz.
Maar ik haast mij, bij deze aanmerkingen de verklaring te voegen, dat de fouten, waarop zij betrekking hebben, niemand verhinderen zullen om een vruchtbaar gebruik te maken van dit Leesboek. leder die de nieuwe rigting uit volle overtuiging de zijne noemt en prijs stelt op hare juiste waardering door het groote publiek, zal gaarne van Matthes' werk getuigen: 't Is een uitstekend middel om blinden de oogen te openen en zwakken te steunen.
Met dit getuigenis stelle de auteur zich tevreden. Hij geve aan zijn werk geen beteekenis, die het niet hebben kan. Hij kenne er geen strekking aan toe, die het naar den eersten aanleg niet bezat en die er ter naauwernood aan kan worden opgedrongen.
Die welgemeende raad komt helaas te laat. De heer Matthes heeft reeds een poging beproefd om de nieuwe richting tot een handleiding voor catechetisch onderwijs te verheffen. In het hierboven genoemde vragenboek heeft hij den zakelijken inhoud van zijn leesboek tot veertienmaal 10 à 18 vragen en antwoorden herleid. Bij de meeste antwoorden zijn de bladzijden van het Leesboek aangewezen, waar men de ontwikkeling van het korte antwoord kan vinden en de bewijzen, waarmede het be-
{==568==} {>>pagina-aanduiding<<}
hoort gestaafd te worden. Zonder het Leesboek is het Vragenboek bepaald onbruikbaar en in menig opzigt onbegrijpelijk 1). Het staat niet op zich zelf. Het is niet als leiddraad voor het catechetisch onderwijs volgens een logisch plan ontworpen. Om het geen parodie op alle mogelijke vragenboekjes te noemen, moet men weten, dat dr. Matthes een leesboek, getiteld ‘de nieuwe richting,’ schreef en daarna - ik weet volstrekt niet om welke reden - den hoofdinhoud van zijn werk in vragen en antwoorden bragt, in veertien deelen splitste en drukken liet met den titel: ‘Vragenboek, ten gebruike bij het leesboek ‘De Nieuwe Richting, Handleiding ten dienste van catechisatiën.’ Op welke catechisatiën het dienst kan doen, begrijp ik niet. Stel u voor een catecheet, die zijne lessen opent met de vraag: ‘mag men in den godsdienst verandering brengen?’ Zoudt ge hem geen onverstandige ijveraar noemen - hij zij orthodox of modern - die over het wezen en de bron der godsdienst heenglijdt, om zich aanstonds te verdiepen in de twisten over hare veranderingen? Die het vragenboek van Matthes met vrucht op zijne catechisatiën kan gebruiken, moet als het hoogste doel zijner catechese hebben gesteld: de vervulling van den wensch, dat zijne leerlingen goed weten zullen, wat de nieuwe rigting in onderscheiding van de oude wil, en dat zij in staat zijn de moderne beginselen tegenover de orthodoxen te verdedigen. Maar of dit de hoogste eisch mag wezen van ons godsdienst-onderwijs? Ik waag 't, een beslist ontkennend antwoord te geven. Wij kunnen zeer goed onze catechisanten in modernen geest onderwijzen, zonder hen te voeden met polemiek en hen tot moderne of orthodoxe vechtersbazen te vormen. Hetzelfde kwaad, dat de Heidelbergsche Catechismus als leerboek op de scholen heeft gesticht, hebben wij te duchten van handleidingen als Matthes' vragenboek. Men leert 't wezen der godsdienst stellen in de regte behandeling der controversen.
Voor zoo ver 't noodig is, komen dezen van zelven ter sprake, wanneer men zijn godsdienst-onderwijs inrigt naar de behoeften van zijn tijd.
Ik kan moeijelijk gelooven, dat 't in Matthes' bedoeling heeft gelegen, met dit Vragenboek zijnen modernen collega's een hand-
{==569==} {>>pagina-aanduiding<<}
leiding ten dienste van catechisatiën in 't algemeen, te bezorgen; te meer omdat hij, in een kort voorwoord, uitdrukkelijk zegt:
‘Dit vragenboek is vooral geschreven ten nutte van hen, die zich voor hunne geloofsbelijdenis voorbereiden en inzicht in de christelijke waarheid begeeren.’ Dat ‘vooral’ maakt de zaak intusschen twijfelachtig. En nu die aanstaande lidmaten. Hebben zij, na van een modern catecheet onderwijs genoten te hebben, dit boekje nog noodig? Dan vrees ik dat het eerste onderwijs weinig vrucht heeft gedragen en dit geeft mij weinig moed, om wat beters van 't tweede te verwachten. Hebben zij nog behoefte aan een jniste uiteenzetting van den aard en de bedoelingen der nieuwe rigting; welnu, geef hun dan het Leesboek in handen, dat toch juist, naar des schrijvers verklaring, bl. 5, bestemd is ‘voor gemeenteleden en voor aanstaande lidmaten die, voordat zij belijdenis afleggen, van de nieuwste christelijke leer willen kennis nemen.’ Dat werk zullen zij begrijpen. Daarvan zullen zij nut hebben. En 't zal aan geene verkeerde voorstellingen van het godsdienst-onderwijs voedsel geven, noch een tegenzin opwekken in de nieuwe rigting, 't geen van het Vragenboek zeer te duchten is. Want de vorm is zoo onbehagelijk, dat men, na het gelezen te hebben, een even onaangenamen indruk van het nieuwe heeft ontvangen, als men van het oude kreeg, na de lektuur van de in vragen en antwoorden gestelde 37 artikelen, die ons in 't voorjaar door een ouderling uit Utrecht werden toegezonden 1).
De verschijning van het Vragenboek doet mij leed, omdat ik vrees, dat het Leesboek in de schatting van sommigen lijden zal onder het ongunstig oordeel, dat m.i. algemeen het eerste treffen moet. Het kleine werkje levert, naar 't mij voorkomt, een nieuwe bijdrage tot bevestiging der waarheid, dat onze modernen tot heden niet bijzonder sterk zijn in het opstellen van goede handleidingen voor het catechetisch onderwijs. De polemiek zit hun daartoe te veel in het bloed. Gelijk vele behoudsmannen bij de kwestie over de schoolwet geheel vergeten, dat 't lager onderwijs zeer wel godsdienstig kan zijn, zonder dat er onderwijs in de godsdienst gegeven wordt op de scholen; evenzoo verwarren vele moderne godsdienst-onderwijzers het doceren

{==570==} {>>pagina-aanduiding<<}
in hunnen geest met het streven naar de bekeering der orthodoxen tot de belijdenis der modernen. Die verwarring is een noodzakelijk gevolg van den toestand, waarin zij verkeeren. De moderne theologie is niet polemisch van aard. Zij werd en wordt nog dagelijks door het verzet der tegenpartij gedwongen, hare polemische zijde vaak 't meest te vertoonen. Doch nu behoort zij ook, waar die partij zwijgt, althans niet den boventoon voert, hare kracht op een andere wijze te openbaren. Waar zij optreedt als onderwijzeres van het volk, voor zoover 't onbevooroordeeld mag heeten, en bepaald van de onbevangen jeugd, daar deele zij hare schatten niet mede in polemische vormen, maar in de zoodanige, die overal elders uit een wetenschappelijk, aesthetisch en paedagogisch oogpunt beschouwd, aanbeveling verdienen. Dáár worde haar polemiseren in den vollen zin van het woord doceren. Men werpe niet tegen, dat deze eisch hier onredelijk is, aangezien geen enkel deel van het volk geheel onbevooroordeeld en zelfs niet de jeugd volstrekt onbevangen is; want met deze opmerking bewijst men slechts, dat het godsdienstonderwijs, gelijk alle onderwijs, zoowel heden als vroeger en in de toekomst, moet ingerigt zijn naar de behoeften des tijds. Wie dit begrijpt, zal aan de bestrijding van elk heerschend vooroordeel in zijn onderwijs de juiste plaats aanwijzen, zonder den docenten-mantel voor dien van den polemicus te verwisselen.
Is de moderne theologie onmagtig tot het leveren van goede handleidingen voor het catechetisch onderwijs? Het tegendeel is bewezen door een man, die onvermoeid voortgaat met een deel zijner beste levenskrachten te wijden aan het populariseren der moderne theologie. Ieder begrijpt, dat ik het oog heb op den leidschen predikant J.H. Maronier. 'k Vrees niet te veel te zeggen, wanneer ik beweer, dat Maronier zich onsterfelijke verdiensten ten opzigte van de moderne catechese heeft verworven, al ligt 't daarbij natuurlijk niet in mijne bedoeling te verklaren, dat zijn werk niet voor verbetering vatbaar is en niet stellig, na verloop van jaren, door dat van anderen zal worden verdrongen. Idealen bereikt niemand, ook niet op 't gebied der catechese. Maronier's verdienste in dit opzigt bestaat hierin, dat hij in een sedert lang en sterk gevoelde behoefte, op waarlijk voortreffelijke wijze, heeft voorzien. Talloos velen, die niet best zonder een schriftelijken leiddraad konden catechiseren en dien het modderen met de oude boekjes verdroot, of die in het begin hunner loop-
{==571==} {>>pagina-aanduiding<<}
baan vruchteloos naar een eenigzins bruikbaar ‘Vragenboekje’ omzagen, hebben den heer Maronier openlijk of in stilte hun warmen dank betuigd, toen in het begin des jaars 1864 de eerste, en weinige maanden later de tweede afdeeling verscheen van zijne handleiding bij het godsdienst-onderwijs, naar de behoeften van onzen tijd. Van den derden druk der eerste en den tweeden druk der tweede helft liggen thans exemplaren als één der achtste en één der vijfde duizend, beiden met het jaarmerk 1865, voor mij. Wel een bewijs hoe de Handleiding aanstonds door velen met vreugde was begroet.
De heer Maronier was, bij het schrijven van zijn boekje, uitgegaan van de onderstelling, dat ‘in het godsdienst-onderwijs een hervorming plaats hebben’ moest. En teregt. Veel te lang had de catechese zich bepaald tot de behandeling der bijbelsche geschiedenis benevens een zoogenaamde geloofs- en zedeleer. Voor de modernen moest zij in ruimeren zin godsdienst-onderwijs worden. Wie erkent, dat godsdienst behoort tot het wezen van den mensch, en zijne oogen niet sluit voor hare openbaringsvormen onder de heidenen, bij hem mag het geschiedkundig gedeelte van het godsdienst-onderwijs niet langer uitsluitend bestaan in geschiedenis van het Israëlietische volk, zelfs niet in die van Israël's godsdienst; maar 't moet zich uitstrekken tot de geschiedenis der godsdienst in 't algemeen, waar zij ook wordt gevonden. Dienovereenkomstig heeft Maronier de eerste afdeeling zijner Handleiding genoemd: ‘Geschiedenis der godsdienst.’
Aan zulk een geschiedenis heeft intusschen noch de catecheet, noch zijn leerling genoeg. De godsdienst zelve moet men nader leeren kennen en wel zóó als zij zich op den hoogsten trap van ontwikkeling aan ons voordoet; dat is voor ons in het christendom. Daarom heet de tweede en laatste afdeeling van Maronier's Handleiding: ‘De christelijke godsdienst.’
Deze tweeledige hoofdverdeeling van de stof der catechese is, naar 't mij voorkomt, uitstekend. Zij zal met dezelfde of andere woorden behouden moeten worden door allen, die den inhoud van het godsdienst-onderwijs logisch willen splitsen.
Maar een goede hoofdverdeeling is niet voldoende. Hoe heeft Maronier verder met zijne ‘Geschiedenis der godsdienst’ gehandeld?
't Is noodig hier te herinneren, dat M. wel de eerste goede moderne catechisatieboekjes heeft geschreven; maar dat hem de weg, dien hij ter hervorming van het godsdienst-onderwijs meende

{==572==} {>>pagina-aanduiding<<}
te moeten inslaan, door een ander was gewezen. Dr. A. Réville had, in 1863, een manuel d'instruction religieuse uitgegeven, dat als handboek voor godsdienst-onderwijs, uit het fransch vertaald door A.W.C. Berns, destijds predikant te Brielsch-Nieuwland, te Haarlem bij Kruseman was verschenen. Dat Manuel werd de wegwijzer der Handleiding, en nog wel iets meer. De heer Maronier zelf zegt dit in zijn voorberigt en ieder kan zich door vergelijking van de waarheid zijner woorden overtuigen. Hier zij het voldoende naast elkander te plaatsen: de inhoudsopgave van

	Réville's Manuel 1re Partie.	en	Maronier's Handleiding 1ste Afdeeling.
	Histoire Religieuse.		Geschiedenis der godsdienst.

I.	Origine et diversité des Religions.		I.	Aard en verscheidenheid der godsdienst.
II.	Les Religions polythéistes.		II.	De heidensche godsdiensten.
III.	Le Monothéisme sémitique.		III.	De godsdienst der Semieten.
IV.	Le Mosaïsme.		IV.	Geschiedenis van Israëls godsdienst.
	I.	Abraham en Mozes.
	V.	Geschiedenis van Israëls godsdienst.
	II.	Israël in Kanaän.
	VI.	Geschiedenis van Israëls godsdienst.
	III.	De twee koningrijken.
V.	Le Judaïsme.		VII.	Geschiedenis van lsraëls godsdienst.
	IV.	Het Jodendom.
VI.	l'Histoire évangélique.		VIII.	Het Christendom.
	IX.	De prediking van Johannes den Dooper.
	X.	Het evangelie van Jezus Christus.
	XI.	Het koningrijk der hemelen.
	XII.	De vruchten van Jezus' arbeid.


{==573==} {>>pagina-aanduiding<<}


	XIII.	Het eind van Jezus' leven.
	XIV.	De vrienden van Jezus na zijn dood.
VII.	L'Eglise apostolique.	XV.	De apostolische kerk.
VIII.	l'Eglise chrétienne sous l'empire romain.	XVI.	De apostel Paulus.
	A.	Lutte du christianisme et du polythéisme.	XVII.	Strijd tusschen het christendom en heidendom.
	B.	L'ancienne Église catholique.	XVIII.	De oude katholieke kerk.
IX.	l'Église du moyen âge.	XIX.	De kerk der middeneeuwen.
	A.	Propagation du Christianisme. l'Islamisme.		I.	Hare uitbreiding. Hare beperking door de godsdienst van Mohammed.
	B.	Le Catholicisme roman.	XX.	De kerk der middeneeuwen.
	II.	Het Roomsch-katholicisme.
X.	La Réforme et les temps modernes.	XXI.	De kerkhervorming.
	XXII.	De hervormde kerk.

Meer dan deze dubbele inhoudsopgave behoeft men niet in te zien, om zich gemakkelijk te overtuigen, dat Maronier veelal Réville heeft gevolgd en naast zeer veel goeds, al aanstonds een zeer groote fout van dezen heeft overgenomen. Beiden toch hebben de heidensche godsdiensten veel te stiefmoederlijk bedeeld. In een geschiedenis der godsdienst - over de histoire religieuse hebben wij hier niet uitvoerig te spreken - mogt daaraan waarlijk wel wat meer dan ruim één van de 22 hoofdstukken gewijd zijn. Het derde, dat tot opschrift heeft: ‘de godsdienst der Semieten’, is reeds voorbereiding van het vierde en volgende, getiteld: ‘Geschiedenis van Israëls godsdienst’. Maronier's Geschiedenis der godsdienst is, naar de inhoudsopgave, een geschiedenis der Israëlietische godsdienst tot op Jezus' dagen, en der Christelijke godsdienst tot in onze dagen, voorafgegaan door eenige opmerkingen over den aard en de verscheidenheid der godsdienst in 't algemeen, en het wezen der heidensche godsdiensten. Ik zeg dit niet om de waarde der Handleiding in

{==574==} {>>pagina-aanduiding<<}
't oog van dezen of genen te verkleinen, maar alleen om haren inhoud juister te beschrijven dan door den auteur-zelven is geschied, en tevens te doen uitkomen, dat het nog wel meer dan eenigzins tot de illusies behoort, als men meent het godsdienstonderwijs reeds nu in zulk een ruimen zin te kunnen opvatten, dat daarin werkelijk de geschiedenis der godsdienst wordt opgenomen. Want al hadden Réville en Maronier meer kunnen geven dan zij deden, van een inderdaad algemeene geschiedenis der godsdienst zouden ze met den besten wil niet meer dan een veelzins gebrekkige en onvolledige schets kunnen aanbieden. De godsdienstwetenschap is nog te jong, om reeds nu met reden een volkomen bevrediging van den gestelden eisch te mogen verwachten.
Men mag verder ook vragen, of 't wel overeenkomstig de behoeften van onzen tijd zou wezen, indien men den leerling zóólang bezig hield met de geschiedenis der zoogenaamde heidensche godsdiensten, dat die der Israëlieten en Christenen er aanmerkelijk korter, dan nu 't geval is, om behandeld moesten worden? Met een mooi schema van gedsdienst-onderwijs vordert men weinig, als 't niet uitvoerbaar is. 't Antwoord op de vraag, die ik zoo even deed, zal verschillend zijn naar den kring der leerlingen, waarvoor men 't onderwijs bestemd acht. Over 't algemeen genomen geloof ik, dat 't voorloopig dwaasheid zijn zal, de hoofden der jeugdige catechisanten te willen opvullen met hetgeen van de geschiedenis der heidensche godsdiensten aan 't licht is gebragt. Leer hen goed beseffen, dat er godsdienst bestaat buiten Joden- en Christendom. Daartoe is 't zeker zeer geschikt, 't een en ander van enkele heidensche godsdiensten mede te deelen. Maar laat 't onderwijs in de christelijke godsdienst en hare geschiedenis hoofdzaak blijven. Om de naauwe verwantschap tusschen Christendom en Jodendom mag de godsdienst der Israëlieten niet verwaarloosd worden. Ook hare geschiedenis verdient een plaats in het catechetisch onderwijs. Doch zij mag volstrekt niet opgelost worden in een geschiedenis van het Israëlietische volk, voor welk gevaar men zelfs aan de hand van Maronier niet geheel gevrijwaard is.
De geschiedenis eener godsdienst kan natuurlijk niet worden behandeld, zonder dat men van haar wezen eenig begrip heeft. Doch die gebrekkige kennis kan en behoort later te worden aangevuld, als de godsdienst in kwestie ons bijzonder ter harte gaat. Dit geldt wat ons betreft, van de christelijke godsdienst. Haar leert

{==575==} {>>pagina-aanduiding<<}
men aan de hand van Maronier, uit de tweede afdeeling van diens Handleiding, nader kennen, door achtereenvolgens te denken en te spreken over: 1o. Het eigenaardig karakter der christelijke godsdienst; 2o. De bronnen voor de kennis der christelijke godsdienst; 3o. De kennis van God; 4o. Gods wezen en eigenschappen; 5o. De mensch; 6o. De zonde; 7o. Jezus Christus; 8o. De prediking van Jezus; 9o. Het leven van Jezus; 10o. Het christelijk geloof; 11o. De christelijke liefde; 12o. De christelijke hoop; 13o. Het christelijk gebed; 14o. De christelijke kerk; 15o. De protestantsche kerk; 16o. Het christendom en de maatschappij.
Geen modern catecheet zal beweren, dat de onderwerpen, door Maronier in deze Handleiding besproken, niet belangrijk zijn. En toch verlangden velen al spoedig naar een ander boekje. De schrijver zelf moest erkennen: ‘dat de eerste Afdeeling zijner Handleiding te uitvoerig is voor eerstbeginnenden en een uitgebreider kennis bij hen onderstelt, dan zij in den regel bezitten.’ Daarom heeft hij, ‘op verzoek van verscheidene ambtgenooten,’ een verkorte handleiding zamengesteld. Zij is geschoeid op dezelfde leest, maar zij is eenvoudiger, duidelijker en beknopter. Of zij door de laatste eigenschap meer gewonnen dan verloren heeft, durf ik niet zeggen. Mij althans is zij wel wat al te beknopt.
In den vorm is een wijziging gekomen. De Handleiding kende slechts korte stellingen, omringd door een reeks van zoogenaamde blinde vragen. De Verkorte Handleiding geeft vóór de stellingen daarbij behoorende vragen. Over dien ouden vorm van vragen en antwoorden wordt verschillend geoordeeld. In Jan. 64 schreef Maronier: ‘Ik heb het onnoodig geacht, den gewonen vorm van antwoorden met vragen te behouden. De ervaring heeft mij getoond, dat door den leerling doorgaans al zeer weinig op de vragen wordt gelet. Is de onderwijzer daarop gesteld, dan kan hij zelf de vragen uit de antwoorden opmaken.’ 't Laatste is zeker gemakkelijker gezegd dan handig ten uitvoer gebragt. Voor de meeste catechisanten heeft de oude vraagvorm m.i. veel voor. En schaden kan hij niet, wanneer men slechts, gelijk Maronier in zijne Verkorte Handleiding deed, naauwkeurig er voor zorgt, dat het antwoord niet in de lucht hangt, wanneer men dit wel en de vraag niet kent.
De titel der 1e afdeeling is dezelfde gebleven: geschiedenis der godsdienst, of volgens een exemplaar van de negende duizend, 1867: geschiedenis van den godsdienst. Heette het vroe-
{==576==} {>>pagina-aanduiding<<}
ger, Jan. 64: ‘De geschiedenis van Israël, als volk, is door de geschiedenis van Israëls gedsdienst vervangen;’ thans is daarin verandering gekomen. In de Verkorte Handleiding, 1e afd., wordt in 14 Hoofdstukken gehandeld 1o. Over den godsdienst in het algemeen; 2o. Over den Bijbel; 3o. De geschiedenis van Israël. De aartsvaders; 4o. Idem. Van Mozes tot David; 5o. Idem. Van David tot de ballingschap; 6o. Idem. Van de ballingschap tot de stichting van het Christendom; 7o. Johannes de Dooper; 8o. Het leven en de werkzaamheid van Jezus; 9o. Het onderwijs van Jezus. A. De bergrede; 10o. Idem. B. De gelijkenissen; 11o. Het lijden en sterven van Jezus; 12o. De eerste Christelijke gemeente; 13o. De apostel Paulus; 14o. De geschiedenis van het Christendom na den dood der apostelen.
De hoofdinhoud dezer afdeeling is: bijbelsche geschiedenis. Hare behandeling is ongetwijfeld tot op zekere hoogte noodig; maar is 't goed te keuren zich daarbij te bepalen? Moest met name niet meer zorg zijn besteed aan het tijdvak tusschen Paulus' dood en onzen leeftijd gelegen? Wie zich van de geschiedenis onzer godsdienst een duidelijke voorstelling wil vormen, moet niet alleen weten wat daaraan voorafging in Israël, maar vooral ook wat hare lotgevallen waren na hare stichting gedurende de eeuwen, die ons van haren stichter scheiden. Van die geschiedenis meer kennis te verspreiden dan tot heden geschiedde, is m.i. een voornaam deel der hervorming, die ons godsdienstonderwijs moet ondergaan. Maronier's Handleiding bragt ons op den goeden weg. Zijne Verkorte Handleiding dreigt er ons van af te leiden. Velen zullen dit bezwaar van mij niet deelen en zeggen: gebruik dan de eerste Handleiding. Maar die goed bekend zijn met ons plattelands-catechisatie-publiek zullen zoo niet spreken en 't met mij wenschelijk achten, dat de Verkorte Handleiding althans in 't genoemde punt wat uitvoeriger worde.
Meer dan de eerste, is de tweede afdeeling in den verkorten vorm aan het oorspronkelijke gelijk gebleven. De vier eerste hoofdstukken zijn tot twee terug gebragt, waarin 1o. Over de Christelijke godsdienst in het algemeen, en 2o. over de kennis van God, wordt gehandeld. Overigens bleven de opschriften en de verdeeling der stof dezelfde. De inhoud is korter; de voorstelling duidelijker.
De Verkorte Handleiding is reeds nu in populariteit hare oudere zuster ver boven 't hoofd gewassen. En zij zal hare eereplaats zeer lang behouden, indien haar vader blijft zorgen

{==577==} {>>pagina-aanduiding<<}
voor de voltooijing harer opvoeding en daarvan, gelijk tot nu toe geschiedde, de bewijzen levert zoo dikwerf zij in een nieuw kleed voor 't publiek verschijnt.
Aan Réville's Manuel zijn wij de geboorte van Maronier's Handleiding en Verkorte Handleiding verschuldigd. Nog in Dec. 64 verwees Maronier naar 't Handboek van zijn Rotterdamschen ambtgenoot, met de opmerking, dat daarin ‘nagenoeg alle vragen zijner Handleiding hare beantwoording vinden.’ Kort daarop kwam 't hem echter wenschelijker voor, naar een eigen Handboek te kunnen verwijzen; en hij besloot tot de uitgave eener uitgebreide handleiding, die met 't vierde en laatste stuk onlangs kompleet werd. Aan dit werk ligt de Handleiding ten grondslag. Het is op dezelfde wijze verdeeld. Op enkele uitzonderingen na, zijn de opschriften der hoofdstukken onveranderd overgenomen, evenals de stellingen, die hier zijn uitgewerkt. Die uitwerking is het duidelijkste bewijs, dat men leveren kan, van den omvang en het gewigt der moeijelijkheden, waarmede de moderne catecheet heeft te worstelen. Ik zwijg nu van de soberheid der geschiedenis van de godsdienst der heidenen, die hier in weinige bladzijden wordt afgehandeld, zeer wijsselijk onder 't gewijzigde opschrift: ‘De voornaamste godsdiensten der oude wereld.’ Dat kliukt zeker wel zoo bescheiden, als ‘de heidensche godsdiensten,’ wanneer men slechts van de godsdiensten der Chinezen, Egyptenaren, Indiërs, Perzen, Grieken, Romeinen, Kelten, Germanen en Skandinaviërs een enkel woord heeft te zeggen, en dan nog meer over de namen der goden en voorstellingen die men zich vormde van dezen, dan over het wezen dier godsdiensten zelven. Maar ik leg te meer nadruk op het gebrekkige der kennis, die wij tot heden bezitten van den oorsprong en het mythisch, legendarisch of half historisch karakter der eerste verhalen des bijbels; van de geschiedenis des Israëlietischen volks en de ontwikkeling zijner godsdienst. Wat zijn daardoor vele redeneringen zwevend, vele beweringen onbestemd! Hoe dikwerf moeten wij dientengevolge, ook bij 't gebruik van
Maronier's Uitgebreide Handleiding uitroepen: nu weet ik wel dat ik het Bijbelverhaal niet maar zoo kan overnemen, maar 't is mij nog volkomen duister, wat werkelijk is geschied! Men vordert niet veel met een vertelling, waarin gedurig uitdrukkingen voorkomen als deze: ‘naar den geschiedschrijver,’ ‘zoo als ons wordt berigt’ enz., en die met andere woorden

{==578==} {>>pagina-aanduiding<<}
zeggen willen: ik weet er 't regte niet van. Wij maken er den heer Maronier geen verwijt van, dat hij in een populair boek niet meer geven kon, dan in streng wetenschappelijke werken was te vinden. Maar dit neemt niet weg, dat de Uitgebreide Handleiding tegenvalt bij het gebruik aan ieder, die hier de vragen, in de kleinere boekjes gesteld, dacht beantwoord te zien op waarlijk bevredigende wijze. Daar zal nog veel onderzocht en veel kritiek toegepast moeten worden, voordat een werk als deze Uitgebreide Handleiding inderdaad aan de behoeften van onzen tijd voldoet. Intusschen zijn wij dankbaar voor het geleverde. Menigeen zal er reeds een vruchtbaar gebruik van kunnen maken. Ik denk daarbij niet in de laatste plaats aan de schets der kerkhistorie. En wat overigens den geschiedkundigen inhoud van dit werk betreft; trots alle gebreken, die het ontsieren, zal een vlijtig gebruik van het goede, hier verzameld, een zuiverder kennis van het Israëlietische volk, van de lotgevallen des stichters en der eerste predikers van het Christendom, van de Israëlietische en oud-christelijke godsdienst verspreiden, dan nu nog over 't algemeen wordt aangetroffen.
Hoe men ook moge denken over de grenzen, die wij aan den omvang van ons godsdienst-onderwijs moeten stellen, om het aan de behoeften van onzen tijd te doen beantwoorden; wij zullen er voorloopig nog wel de geheele zoogenaamde bijbelsche geschiedenis, 't zij meer of minder uitgebreid behandeld, in moeten opnemen. Elke poging gedaan, om ons die geschiedenis beter te leeren verstaan, behoort te worden toegejuicht. Handleidingen zijn ook hier niet overbodig. Met blijdschap mogt men daarom de verschijning begroeten van een kort begrip der bijbelsche geschiedenis, dat met de namen van G. Collins, waalsch predikant te Rotterdam, als schrijver, en J.W.G. van Maanen, remonstrantsch predikant te Moordrecht, als vertaler, in 1866 te Arnhem het licht zag. Te meer zullen allen, die nog altijd verzuimden, met Collins' Résumé d'histoire sainte kennis te maken, zich over die verschijning hebben verheugd, toen zij van den vertaler vernamen, dat zijn werk zou kunnen voorzien in een leemte, die in onze nederlandsche letterkunde over de bijbelsche geschiedenis bestaat: ‘eene korte geschiedenis van het Joodsche volk, waarbij gebruik is gemaakt van de ontdekkingen der wetenschap;’ en dat men hier ‘eene degelijke, verstandige opvatting van de berichten der oude schrijvers, en vooral, wat

{==579==} {>>pagina-aanduiding<<}
de godsdienstige geschiedenis betreft, heldere en zuivere voorstellingen’ zal vinden. Zulk een werk is goud waard! - Jammer dat de nadere kennismaking vaak zoo plotseling den gunstigen indruk rooft, dien men van iemands signalement heeft ontvangen.
Onder bijbelsche geschiedenis verstond men tot heden, als ik mij niet bedrieg, altijd dit: het aaneengeschakeld verhaal der gebeurtenissen, die in den bijbel zijn beschreven, het woord bijbel in den gebruikelijken zin opgevat als verzameling van de boeken des O. en N. Testaments. Ik weet niet, dat de fransche uitdrukking: histoire sainte een andere beteekenis heeft. Bij Collins lezen wij evenwel deze bepaling, bl. 1 der hollandsche vertaling: ‘De bijbelsche geschiedenis is het verhaal der lotgevallen van het Hebreeuwsche volk. Dit verhaal is vervat in een groot aantal boeken van het Oude Testament.’
Wij mogen in dit Kort begrip alzoo geen bijbelsche geschiedenis in den gewonen zin des woords verwachten, maar een geschiedenis van het Israëlietische volk. Nu; ook deze, mits goed bewerkt, zal niemand onwelkom zijn, en wij zouden de eerste teleurstelling gaarne onmiddellijk vergeten en voor de nieuwtestamentische geschiedenis naar een andere Handleiding omzien, indien we nu een flinke schets ontvingen van de lotgevallen, staatkundige en godsdienstige, van 't merkwaardige volk Israël. Doch we zullen ons aanstonds op nieuwe teleurstellingen moeten voorbereiden, als wij die geschiedenis, begonnen met Abraham, zien verdeelen in vier tijdperken, die respectievelijk eindigen bij den dood van Mozes, Saul, ‘David en de Koningen uit zijn huis’, en de verwoesting van Jeruzalem door Titus. Als met Abraham de geschiedenis van het Israëlietische volk beginnen kan - en die opmerking geldt ook den heer Maronier - waarom dan niet met Adam? Van een Israëlietisch volk kan men op zijn vroegst spreken in de dagen der verhuizing van Jakob's zonen naar Gosen. Doch liever nog zou ik zeggen: de geschiedenis van dit volk begint met Mozes; alle bijbelsche verhalen die op vroegere gebeurtenissen, uit den tijd van Abraham tot Mozes, betrekking hebben, behooren tot de vóórgeschiedenis van het Israëlietische volk. Waarom met David en niet met den eersten koning, Saul, een nieuw tijdvak moet aanvangen, is even raadselachtig als welke reden onzen schrijver aan de Israëlietische geschiedenis, van David tot de verwoesting van Jeruzalem door Nebucadnezar, het opschrift deed geven:

{==580==} {>>pagina-aanduiding<<}
David en de koningen uit zijn huis; terwijl er toch in deze afdeeling plaats moet gemaakt worden voor de geschiedenis van het Efraïmietische rijk. Doch laat ons bedenken dat een veelzins onlogische hoofd- en onderverdeeling nog niet bepaald een redelijke behandeling der stof buitensluit. Wij willen ook zwijgen van de vermakelijke contradictie gelegen in 't opschrift der bladzijden, waarin de bijbelsche geschiedenis van Adam tot Abraham wordt geresumeerd: ‘kort begrip van de lotgevallen der wereld en der menschheid in de voorhistorische tijden.’ - Wie geeft ons een kort begrip van de lotgevallen der spoken, engelen, praeädamieten enz.? - Maar laat ons liever vragen of inderdaad in deze geschiedenis van het Israëlietische volk, gebruik is gemaakt van de ontdekkingen der wetenschap? Het antwoord kan bevestigend en ontkennend zijn, al naarmate men op 't oogenblik meer genegen is, den schrijver te prijzen of te laken. In beide gevallen kan men een reeks bewijzen aanvoeren. Men doet den auteur bepaald onregt indien men zegt, dat hij bewezen heeft een vreemdeling te zijn in de kritische behandeling der geschiedenis van 't volk en de godsdienst der Israëlieten; of indien men mogt meenen, dat hij, met de oude supranaturalisten, volstrekt geen begrip heeft gehad van beider ontwikkeling. Dan toch zouden wij, om enkele voorbeelden te noemen, op bl. 67 niet lezen, toen er sprake was van Israëls toestand bij Saul's dood: ‘Door de Voorzienigheid geleid en gezegend heeft Israël, zonder dat wij al de trappen van die ontwikkeling kunnen volgen, den afstand overschreden, die een eenig en sterk volk scheidt van krijgshaftige veroverende horden, bijna alleen verbonden door gemeenschappelijke afkomst en ras.’ Noch op bl. 79: ‘Geen der werken van Salomo is tot ons gekomen, ten minste niet in zijn oorspronkelijken vorm en ongeschonden. Een deel zijner levensregels is misschien vervat in het boek der
Spreuken, maar het is onmogelijk hen te erkennen en te onderscheiden van de andere spreuken, die in dit boek gevonden worden en wier schrijvers onbekend zijn.’ Noch 't geen bl. 100 over Manasse, bl. 114 over Daniël, bl. 121 over Esther is gezegd. De kleine afdeelingen, gewijd aan een beschouwing der profeten, bl. 106- 111, en van den godsdienstigen toestand des volks, sedert de ballingschap tot de verwoesting van Jeruzalem door Titus, bl. 128-136, hoewel veel te beknopt, behelzen inderdaad veel

{==581==} {>>pagina-aanduiding<<}
goeds. In de noten, en ook in den tekst, zijn meermalen juiste opmerkingen gemaakt, die getuigen van 't streven des schrijvers om zijne lezers althans 't een en ander mede te deelen van de redenen, die in onzen tijd aan zoo menige bladzijde der Israëlitische geschiedenis een nieuwe gedaante deden geven.
Doch wie door 't goede dat Collins heeft gegeven, zich mogt laten verleiden, om in hem een volkomen betrouwbaren gids te zien, zal zich ongetwijfeld spoedig op een dwaalweg vinden. De schrijver heeft zich veelal meer door zijne phantasie dan door de kritiek laten leiden. En die phantasie werd wederom beheerscht door antipathie voor het wonder en tevens door een heimelijke, ('k geloof stellig) onbewuste sympathie voor de oude beschouwing der bijbelsche verhalen. Reeds de eerste bladzijden, die over de voorhistorische tijden heeten te handelen, dragen daarvan de duidelijkste kenmerken. De inhoud dier zoogenaamde historie van Adam tot Abraham, wordt vereerd met den titel van ‘oudste en eerwaardigste overleveringen omtrent de eerste tijden der wereld.’ In Gen. 3: 15, waar de eeuwige vijandschap tusschen menschen en slangen is aangekondigd, wordt nog gelezen: ‘de hoop op vergiffenis, en op de besliste overwinning der menschheid over het kwaad;’ bl. 4. Hoewel de schrijver van Gen. 4 zich niet uitlaat over de gezindheden der offerende broeders, heet ‘Kains vereering niet voortgekomen uit het gevoel van eene waarachtige vroomheid....terwijl Abels offeranden gunstig werden aangenomen, omdat Abel vroom was en recht van hart’; bl. 5. Dc door den bijbel vermelde lange levensduur der eerste menschen wekt wel twijfel, maar toch: ‘het schijnt, dat de vereischten voor het lichamelijk bestaan van den mensch toen geheel anders waren dan nu;’ bl. 6. Dat ‘de Hebreën de goddelijke roeping ontvingen om in de wereld de kennis en vereering van den waren God te bewaren’, bl. 8, is een echt ouderwetsche en verouderde stelling, die zelfs nog bij Maronier hare nawerking doet zien in de bewering, Handleiding III, 1; ‘De Semietische volken hebben de aanbidding van één God op aarde bewaard en verspreid,’ waarvoor in de Uitgebreide Handleiding de meer juiste verklaring in
de plaats is getreden: ‘Van de semietische volken is de aanbidding van één God tot een groot deel der aardbewoners uitgegaan.’ De oude Adam met zijn zuiver monotheisme, dat hij door de edelste zonen zijner nazaten aan Abraham en door dezen aan Israël legateerde, zit

{==582==} {>>pagina-aanduiding<<}
den meesten sprekers en schrijvers over de wording der na-exilische godsdienst der Joden nog diep in het vleesch. Hij deed den lateren Israëlietischen geschiedschrijvers een onjuiste voorstelling geven van den strijd, dien de Jehova-vereerders hadden te voeren tegen hen, die aan de oude volksgodsdienst getrouw waren gebleven. En Collins heeft een doorloopend bewijs geleverd van zijn gebrek aan de noodige kracht, om dien ouden sluijer op te heffen en de waarheid aan het licht te brengen. Gedurig spreekt hij van ‘dienaars van den waren God’, als hij Jehova-vereerders bedoelt. ‘Afval van den waren God’, ziet ook hij in de godsdienst der Israëlieten voor zoover die buiten de Jehova-vereering omging. Hij heeft voor haar slechts éénen naam: ‘afgoderij.’ Reeds dit alleen is m.i. voldoende om zijn werk zeer onvolkomen en weinig aanbevelingwaardig te achten. Want de bedoelde opvatting van de wording der godsdienst beheerscht voor een goed deel de voorstelling der geschiedenis van Israël. Zij is 't ook, die o.a. van een verschijnsel als het zoogenaamde Pseudo-profetisme, deze onvolledige en hoogst gebrekkige beschrijving doet geven: ‘Nevens de ware profeten waren er ook valsche profeten, mannen, die geestdrift en ingeving veinsden. Zij verkochten hun dienstbetoon aan de vorsten, die door middel van hen den invloed en het gezag der ware profeten zochten te bestrijden’; bl. 11. Nu kent gij de antagonisten der Jeremia's!
Wat des schrijvers phantaseren in verband met zijne antipathie voor het wonder en sympathie voor de oude verhalen betreft; men oordeele uit de volgende staaltjes. Abraham had, naar Gen. 12, in Egypte Sarai zijne zuster genoemd en daardoor zijne vrouw zich ontnomen gezien. ‘Maar de Heere plaagde Faraö met groote plagen, ook zijn huis, ter oorzake van Sarai, Abrams huisvrouw,’ Gen. 12:17, en de fout werd door den koning hersteld. Collins verhaalt, bl. 12: ‘Maar toen die schaking gevolgd werd door groote rampen, die Faraö en zijne dienaars troffen, zag de koning in die rampen eene waarschuwing van God. Hij ontbood Abram, en ondervroeg hem; gaf hem daarna Saraï terug en zond hem het land uit.’ - Laban zet den vertrokken Jakob na, doch wordt door Gods stem in den droom tot toegeeflijkheid vermaand, naar Gen. 31. Collins zegt eenvoudig, bl. 20: ‘Maar Laban zag af van alle geweld en bepaalde zich tot verwijtingen aan Jakob,’ enz. - ‘Ten gevolge van het gezicht

{==583==} {>>pagina-aanduiding<<}
van het brandende braambosch begaf Mozes zich naar Egypte,’ heet 't bl. 31, en aanstonds daarna in een noot: ‘Men heeft in dat gezicht of een droom te zien, of een zinnebeeldig verhaal van inwendigen en geestelijken strijd.’ - ‘Egypte werd geslagen met eene reeks van plagen, die aan het land en de luchtstreek eigen zijn, maar die nooit zoo te zamen, noch in zoo verschrikkelijke mate gewoed hadden. Men noemt dit de tien plagen van Egypte. Mozes wees Faraö die rampen als de uitwerkselen van Gods toorn aan, die voor zijn volk streed,’ enz. bl. 33. - Betreffende het gebrek aan brood en water in de woestijn: ‘Gods voorzienigheid en de volmaakte ondervinding, door Mozes gedurende veertig jaren van het woestijnleven verkregen, voorzagen in alles.’ bl. 35. - De Israëlieten, door de Amalekieten geslagen, ‘erkenden hun vergrijp (dat zij gaarne naar Kanaän gingen) en bogen het hoofd onder het oordeel van God;’ bl. 39. - Mozes beklom den Nebo, ‘zijn einde voelende naderen....en ontving als belooning voor zijne trouw en zijn arbeid, de gunst om het land te aanschouwen, dat hij niet mocht betreden, maar waarvan hij de overwinning had voorbereid, en dat de kinderen Israëls eindelijk gingen in bezit nemen, volgens de verzekering, die de geest des Heeren, altijd in het hart hunner vaderen had gevoed,’ bl. 41. Collins schijnt er volstrekt niet aan te denken hoe elastisch 't hart van sommige vaderen onder de bewerking der kinderen wordt. - Ik heb geen lust op deze wijze 't geheele boek te doorbladeren en volzinnen over te schrijven, die geen kommentaar behoeven om van het transigeren en phantaseren des schrijvers te kunnen getuigen. Nog één proefje slechts. 't Is genomen uit de schets der ‘vreemde afgoderij in Israël’, tijdens de regering van koning Achab. ‘Na eene langdurige droogte bleven de gebeden en plechtigheden der
Baälspriesters onvermogend om regen aan te brengen, maar hij werd verleend op de smeekingen van Elia. De profeet maakte gebruik van de macht door dezen goeden uitslag door hem over het volk verkregen om driehonderd priesters van Baäl te doen ombrengen. Achab zelf werd bij deze gelegenheid overwonnen door het gezag van den profeet, die tot aan Samaria den wagen van den koning vooruitliep, de uitroeiing van de afgodendienaars predikende,’ bl. 89. Dit moet zeker een ‘degelijke, verstandige opvatting’ voorstellen van de wondervolle verhalen betreffende het offeren op den Karmel en 't geen daaraan voor-
{==584==} {>>pagina-aanduiding<<}
afging en er op volgde, naar 1 Kon. 18. - Hoe weinig Collins door den kritischen arbeid van deskundigen geleerd heeft, de bijbelsche verhalen te ontdoen van het profetisch en priesterlijk kleed, daarvan zijn bewijzen in overvloed te geven. Ik vestig alleen de aandacht op het doorgaand oordeel, over de koningen van Israël en Juda uitgesproken, en op verhalen als die van Josia's hervorming. Die eenigzins der zake kundig is, zal hier geen verdere uiteenzetting begeeren. Anderen die Collins mogten willen raadplegen als gids in de doolhoven der Israëlietische geschiedenis, zullen nu wel genoeg hebben gehoord, om te begrijpen, dat zij voorzigtig moeten zijn, in 't gebruik van dit boek.
Als de vertaling van dit geschrift 't werk van een enkel uur was, dan zou ik stellig gelooven, dat mijn remonstrantsche ambten naamgenoot zich daartoe in een onbewaakt oogenblik had laten verleiden. Nu kan ik het slechts betreuren, dat hij den te laat gekomen wensch van den heer B. Tideman Jz., in Nieuw en Oud 1867, afl. 4, niet heeft vervuld: ‘de vertaler had omwerker moeten zijn.’ Of had hij daarin geen lust, dan had 't werk van Collins nog op een andere wijze verbeterd kunnen worden, door de toevoeging van aanteekeningen aan den voet der bladzijden. Tweemaal deed de vertaler dit, bl. 80 en 90. Waarom niet meer?
Die vraag mag ik aanstonds herhalen met het oog op een tweede werkje van Collins, dat door denzelfden tolk voor onze landgenooten, voor zoover ze geen fransch lezen, verstaanbaar werd gemaakt en uitgegeven onder den titel van leiddraad tot het godsdienstig onderwijs. Ook hier slechts twee aanteekeningen van den vertaler, bl. 4 en 20, wanneer men ten minste de oratiuncula pro domo op bl. 54 niet mederekent 1). Toch was ook hier ruimschoots gelegenheid geweest tot het maken van grondige opmerkingen en belangrijke verbeteringen. Doch vooral in verband met het Kort begrip is 't jammer, dat de vertaler niet van beide boekjes omwerker werd. Dan had hij ook in de Bijbelsche geschiedenis kunnen opnemen, wat daar op zijne plaats zou geweest zijn, indien 't woord zijne oude beteekenis had behouden en niet in geschiedenis van het Hebreeuwsche volk herschapen ware. Ik bedoel de levensbeschrijving van Jezus. Zij

{==585==} {>>pagina-aanduiding<<}
maakt nu een zonderling figuur in den Leiddraad, tusschen de hoofdstukken over den mensch en de kerk. Zeg niet dat deze plaatsing zich laat verdedigen, omdat Jezus' persoon in zoo naauw verband staat met 's menschen verlossing en zaligheid. Want dan zou Collins, om een dergelijk verband niet te verbreken, in het derde hoofdstuk een geschiedenis der menschheid hebben moeten geven.
Voor catechetisch onderwijs schijnt deze Leiddraad oorspronkelijk bestemd. Daarom zijn er 301, gelijk aan het Kort begrip 380, vragen aan toegevoegd, die wanneer zij inderdaad goed worden beantwoord, van degelijke, veelomvattende historische en godsdienstige kennis zullen getuigen. Eerst, stel ik mij voor, is 't de bedoeling der schrijvers, zijne leerlingen bekend te maken met de Israëlietische geschiedenis naar 't beloop van zijn Kort begrip. Daarna worden zij, volgens den Leiddraad, onderrigt in 't geen men vroeger geloofs- en zedeleer noemde. Doch die oude namen zijn verdwenen en de stof is deels aanmerkelijk besnoeid, deels uitgebreid. Zij is in twee hoofddeelen vervat, waarvan het eerste heet: ‘De Christelijke waarheid’, en het andere: ‘Het Christelijk leven’. Het onderwijs in de christelijke waarheid loopt, volgens Collins, over vijf hoofdpunten. Het begint met een ontwikkeling der ‘eerste denkbeelden over den godsdienst,’ die hier gedefiniëerd wordt als bestaande ‘in God te kennen, Hem lief te hebben en Zijn wil te doen.’ De leer over God, zijne natuur, volmaaktheden en werken, neemt de tweede plaats in en wordt gevolgd door 't geen, als christelijke waarheid behoort gezegd te worden over den oorsprong, het wezen en de bestemming van den mensch. ‘Jezus Christus en de zaligheid’ worden ten vierde besproken, in dier voege dat een ‘Kort begrip van het leven van onzen Heer Jezus Christus’, voorafgaat aan een half polemische beschouwing over ‘Natuur en wezen van onzen Heer Jezus Christus’, terwijl vervolgens, als ‘Jezus werk’, ‘de zaligheid’ en ‘de verloste’ worden genoemd. ‘De kerk, de eeredienst, de sakramenten’ leveren de stof voor het vijfde of laatste hoofddeel der ‘christelijke waarheid.’
Als men ‘het Christelijk leven’ aan de hand van Collins wil leeren kennen, vorme men zich eerst eenige ‘algemeene denkbeelden over de Christelijke zedeleer.’ Daarna kan men hem hooren over ‘Godsvrucht’ als ‘inwendige vroomheid’ beschouwd en naar hare ‘uitwendige openbaringen.’ Vervolgens over ‘Rechtvaardigheid en liefde’, wier ‘algemeene beginselen’ gekend en toegepast

{==586==} {>>pagina-aanduiding<<}
behooren te worden ‘in de algemeene betrekkingen van het Christelijk leven’, en ‘in de bijzondere betrekkingen van het gemeene leven.’ Ten slotte volge men den schrijver nog in zijn betoog over ‘zelfopvoeding en zelfbeheersching’, wier ‘algemeene beginselen’ zich moeten openbaren in ‘Bewaring en verzorging van het lichaam’, zoowel als in ‘Geestelijke ontwikkeling en opvoeding’; en men is aan het einde van den Leiddraad gekomen, met de overtuiging dat men menig goed en behartigenswaardig woord heeft vernomen; maar dat het ‘godsdienstig onderwijs’ toch wel wat beter had kunnen ingerigt worden. Welke verbeteringen ik voor mij daarin zoude wenschen, zal ik wel niet behoeven te zeggen na 't geen ik hierboven heb geschreven naar aanleiding der Handleidingen van Maronier.
Nemen wij intusschen Collins' Leiddraad, gelijk hij daar ligt, dan mogen wij er bladzijden in vinden, waarin we ongaarne wat meer diepte van gedachten missen en kracht in de uitwerking. We mogen er stukken in aantreffen als de biographie van Jezus, die ons allerminst voldoet, van af 't gesprokene over de geboorte te Bethlehem (?) tot op 't geen er na Jezus' dood met zijn ligchaam zal zijn geschied. We mogen doorloopend stuiten op een onderwetsche terminologie, die de woorden ‘Jezus Christus’, ‘Zaligmaker’ en dergelijke doet gebruiken, zelfs in de bepaling van Christelijke godsdienst als die, ‘welken God door Zijn Zoon Jezus Christus aan de menschen heeft gegeven’, waar we ons veel minder aan phraseologie schuldig zouden maken, indien we eenvoudig van ‘Jezus’ spraken. We mogen ternaauwernood een glimlach kunnen onderdrukken, als we vernemen dat de schrijvers van de boeken des O.T.'s ‘allen’, hoewel dan ook ‘in verschillende mate, het karakter hadden, eigen aan de profeten van Jehovah’; omdat wij onwillekeurig b.v. aan Esther en 't Hooglied denken. We mogen 't verkeerd vinden, een verouderde inspiratie-theorie te willen redden met de niets beteekenende verklaring, dat de bijbel opgesteld werd, ‘door mannen van den geest gedreven’, bl. 4; terwijl dat drijven iets verder, bl. 6, aldus wordt omschreven: ‘De ingeving van den Bijbel is het merk van het groot geloof, van de vroomheid, van de hooge en heilige zielsverheffing zijner schrijvers op de boeken, waaruit hij bestaat, ingedrukt.’ We mogen bedenkingen hebben tegen de leer, dat ‘Gods wil oppermachtig heerscht in de geestelijke wereld’, niettegenstaande ‘eene andere macht, de vrije wil der redelijke en persoonlijke

{==587==} {>>pagina-aanduiding<<}
wezens, in die wereld, overeenkomstig en somtijds in strijd met den wil gods’ heeft te werken; bl. 10. En we mogen ons in staat gevoelen tot 't maken van nog veel meer bezwaren en bedenkingen, desnoods met opgave van den grond der fouten, als b.v. van 't gebrekkige der biographie van Jezus, voor een deel bestaande in 't gebruik maken à la Renan van het vierde Evangelie, trots de concessie, bl. 43 in de noot gedaan. Toch behoeven we niet te aarzelen om, met den vertaler, dit werkje te noemen: ‘eenvoudig en gemakkelijk te verstaan’, en met hem te wenschen: ‘moge het zijn weg vinden en nut stichten.’
Abbenbroek, Julij 67.
W.C. van Manen.

II. Opvoeding en Onderwijs.

WILLIAM SHAKESPEARE. Hamlet, prince of Danmark. Uitgegeven en verklaard door A.C. Loffelt, docent in de Engelsche taal- en letterkunde. Utrecht, J.L. Beijers en J. van Boekhoven, 1867. 202 blz. Prijs ƒ 1.00.
De verbazend uitgebreide Shakespeare literatuur is, blijkens bovenstaanden titel, weder met een deeltje vermeerderd. Wie, die Shakespeare kent en weet te genieten, zal zich daarover verwonderen? Zoo wij Nederlanders al niet met onze Duitsche naburen kunnen wedijveren in het bestudeeren van den grooten Engelschen dramatist, zoo geven wij echter van tijd tot tijd blijken dat wij zijne kunstproducten op rechten prijs schatten en ze tot voorwerp eener gezette studie weten te maken. Dat Shakespeare's Hamlet door velen met voorliefde boven menig ander schoon stuk gelezen en bestudeerd wordt, ook dit zullen weinigen wraken, daar men Shakespeare's talent door de studie van dit ééne stuk al vrij nauwkeurig kan leeren kennen 1).

{==588==} {>>pagina-aanduiding<<}
Ook de heer Loffelt is doordrongen van Sh. 's onovertroffen talent, zooals zich dat in den Hamlet openbaart, en geeft als reden, waarom hij juist den Hamlet heeft gekozen, ‘dat dit treurspel de meest verschillende en merkwaardige zijden van Sh. 's genre te zien geeft. Op iedere bladzijde ontmoet men trekken die alleen Sh. kenmerken, en indien men, zoo mogelijk, door de studie van slechts één stuk tot de kennis van dien dichter wenscht te geraken, dan moet men Hamlet kiezen. Waar de naam van Sh. genoemd wordt, denkt men het eerst aan Hamlet. Dat de geleerden het nog niet eens zijn over den diepen zin die in dat treurspel schuilt, heb ik geen reden gevonden om dat stuk als ongeschikt voor leerlingen te beschouwen.’
Uit de laatste woorden zien wij, dat de heer L. zijne uitgave voor leerlingen bestemd heeft, en wel, zooals elders uit het ‘Voorbericht’ blijkt, voor die der hoogste klassen der Hoogere Burgerscholen. 't Is maar goed ook, dat het niet voor de lagere

{==589==} {>>pagina-aanduiding<<}
klassen dier scholen bestemd is, daar op de meeste Hoogere Burgerscholen van weet af aan met de studie van de beginselen van 't Engelsch (en van 't Duitsch) begonnen wordt, hoewel deze beginselen niet tot het Middelbaar, maar tot het meer uitgebreid Lager Onderwijs behooren. Brengen de jongelui het echter op de Burgerscholen zóó ver, dat zij Shakespeare goed kunnen verstaan, zoo kan men ook daarmede vrede hebben. Dit is zeker, dat werken zooals dat van den heer Loffelt tot bevordering van het goed verstaan van Sh. hoogst dienstbaar zijn. De heer L. is echter niet de eerste die in ons land de Hamlet, met aanteekeningen verrijkt, heeft uitgegeven. Ik heb eene dergelijke uitgave van dit treurspel voor mij liggen, in 1849 met ophelderingen voorzien door den heer Susan, toen lector in de nieuwere talen en letterkunde aan het Athenaeum te Deventer, welke uitgave zeer gunstig ten onzent is ontvangen. Bestond er nu behoefte aan eene nieuwe uitgave van den Hamlet? De heer L. heeft die vraag natuurlijk bevestigend beantwoord en zegt dat in de uitgave door den heer Susan bezorgd, wel eenige eigenaardige moeielijkheden, die men bij het lezen van Sh. aantreft, uit den weg worden geruimd, doch dat de lezer toch nog tal van woorden, volzinnen en vormen ontmoet, die niet verklaard worden, ofschoon zij zelfs in het oog van Engelsche uitgevers voor eigen landgenooten opheldering behoeven. Alvorens te beslissen of ook wij die vraag met ‘ja’ kunnen beantwoorden, is het wellicht geen monnikenwerk zoo wij de uitgaven en aanteekeningen van de heeren Susan en Loffelt hier en daar met elkander vergelijken. De heer Susan heeft den tekst van Payne Collier's Edition in zijne uitgave opgenomen. De heer L. heeft vooral van de Cambridge Edition gebruik gemaakt en daarbij ook andere uitgaven geraadpleegd. Om beide teksten van begin tot eind met elkander te vergelijken
gaat niet aan, met enkele tooneelen heb ik het echter gedaan en moet dan in den regel de voorkeur aan dien door den heer Susan gevolgd geven. Zoo lees ik bijv. bij Loffelt in het 1e bedr. 2e t. 9e r.

‘The imperial jointress to this warlike state,’ 

terwijl S. ‘of this warlike state’ heeft; beide lezingen zijn misschien goed, doch ook met het oog op de bijgevoegde noot van L. ‘Jointress, bezitster’ zoude ik de laatste lezing verkiezen, to is echter geene fout; minder goed is de 11e regel:

‘With an auspicious and a dropping eye,’ 


{==590==} {>>pagina-aanduiding<<}

veel beter komt de tegenstelling uit in de lezing

‘With one auspicious and one dropping eye,’ 

zooals S. het heeft en met hem een paar andere uitgaven, die ik voor mij heb, o.a. eene van Malone. Ik vermoed dat het woord ‘porpentine’ in het 5e tooneel in L's. uitgave, in de aanspraak van de schim voorkomende, wel een drukfout zal zijn, overal elders vind ik dan ook ‘porcupine.’ Indien het woord ‘porpentine’ met opzet mocht gedrukt zijn, behoefde het een woord tot verklaring. De interpunctie van den heer S. wint het ook verre van die van den heer L. Voorbeelden vind ik in menigte en deel er een van mede. In de zoo even genoemde aanspraak van de schim van Hamlet's vader, openbaart deze aan onzen held dat hij vermoord is:....

‘List, list, o, list! 
If thou didst ever thy dear father love - 
Ham: O, God! 
Ghost: Revenge his foul and most unnatural murder.’ 

Hierop roept Hamlet verwonderd doch vragend uit: ‘Murder?’
Dat hier een vraagteeken beter is dan een uitroepingsteeken zooals L. heeft, ligt voor de hand, wanneer men in 't oog houdt dat Hamlet, hoewel niet geheel vrij van duistere vermoedens, tot op dat oogenblik geloof moest slaan aan het verhaal dat zijns vader's dood door eene vergiftige slang was veroorzaakt en nu voor het eerst verneemt dat hij vermoord is geworden.
Terecht volgt hierin de heer S. die oudere edities na, die Hamlet laten vragen ‘Murder?’ Enkele malen echter zoude ik in de plaatsing der leesteekens den heer L. liever volgen.
Wat nu eindelijk betreft de aanteekeningen, ook die heb ik op vele plaatsen met elkander en ook met engelsche edities vergeleken. Ik moet den heer Loffelt de eer geven dat hij nog zeer vele (echter in de verste verte niet alle) moeielijkheden heeft opgehelderd, welke door den heer Susan met stilzwijgen waren voorbij gegaan; hier en daar echter trof ik het omgekeerde aan.
Over het geheel heeft de editie van den heer Susan meer wetenschappelijke waarde; tot voorbeeld, tekst en uitlegging van een zeer lastigen volzin, voorkomende in het 2e bedr. 2e toon., waar de heer Loffelt Hamlet tot Polonius laat zeggen: ‘For if the sun breed maggots in a dead dog, being a good kissing carrion’ enz., luidt die zelfde zin bij Susan: For if the sun breed

{==591==} {>>pagina-aanduiding<<}
moggots 1) in a dead dog, being a god, kissing carrion, enz. De noot van Loffelt luidt: ‘zoo de zon wormen verwekt in een “dooden hond, en dien een geschikt aas vindt om te kussen.” terwijl Susan zegt: “Wij hebben hier den tekst der oude uitgaven: being a good kissing carrion” niet kunnen volgen, om de eenvoudige rede, dat wij de zin naar dien tekst niet konden verklaren.’ Good is denkelijk een drukfout geweest for God, zegt Susan, die voorts tot bewijs dat zijne opvatting de juiste is, vele autoriteiten, zooals Johnson en anderen aanhaalt. Eene zorgvuldig bewerkte editie, welke ik voor mij heb en die te Londen in 1786 is gedrukt, heeft ook ‘being a god,’ welke lezing zekerlijk de meest juiste is.
Om al het boven gezegde in een kort woord saâm te vatten: het werk van Susan is bestemd voor den student, dat van Loffelt voor den scholier; beide uitgaven beantwoorden uitstekend aan hare bestemming. De vraag of de heer L. door deze uitgave aan eene bestaande behoefte voldaan heeft, kan dus veilig toestemmend worden beantwoord.
Mr. R.C. Nieuwenhuijs.
HISTORISCH-GEOGRAPHISCHE ATLAS, ten gebruike bij Streckfass, geschiedenis der wereld, bewerkt onder toezicht van Mr. J.B. Kan, Rector van het Gymnasium te Nijmegen. Leiden van den Heuvel en van Santen. Gent, W. Rogghé. Prijs ƒ 2.75.



CHR. OESER'S handleiding tot de kennis der algemeene geschiedenis, naar de vijfde Hoogduitsche uitgave voor Nederland omgewerkt, ten gebruike op de scholen voor meer uitgebreid lager- en middelbaar onderwijs. Haarlem, Erven Loosjes. Prijs ƒ 2.25.



TABELLARISCH OVERZICHT DER VADERLANDSCHE GESCHIEDENIS, ten gebruike bij het onderwijs aan Gymnasien en Hoogere burgerscholen. Eerste stuk, van 800 tot 1543. Amsterdam, Y. Rogge. Prijs ƒ 0.55.



LIJST VAN DE VOORNAAMSTE VORSTEN EN REGENTEN, uit de oude-, middel- en nieuwe geschiedenis, met opgave van de regeeringsjaren en eenige genealogische bijzonderheden. Amsterdam, Y. Rogge. Prijs ƒ 0,50.
Faites votre jeu! roept de croupier door de volle zaal, en ieder haast zich de kans te wagen; hier wordt een stapeltjen goudstukken opgezet, daar weder een enkele gulden, en ieder rekent op winst bij de zoo gunstige omstandigheden. Ik hoop

{==592==} {>>pagina-aanduiding<<}
dat mijne geëerde ambtgenooten het mij zullen vergeven, zoo ik bij een zoo ernstige zaak als het aankondigen van leerboeken aan de roulette-tafel denk, maar de fantazie speelt ons soms rare parten, en zoo stelde ik mij, terwijl ik zat te soezen over den aanhef der beloofde recensie, het middelbaar onderwijs voor als een groote speelzaal, waar wij allen rondwandelen, de meesten in de goedgevulde geldbeurs tasten, terwijl de overigen, waaronder ook ik, belangstellend toekijken in afwachting, dat wij ook eens een geschikt plaatsjen aan de groene tafel zullen vinden. En zoo keek ik eerst naar die rolletjes goud en filozofeerde over den muntstempel en over het gehalte.
Mr. J.B. Kan! Een naam, die wat belooft. Dat de Nijmeegsche rector een goed literator is, behoeft niet meer gezegd te worden, en dat hij van de eischen van het middelbaar onderwijs goed op de hoogte is, bewees hij voor een paar jaar voldoende door zijne flink geschreven brochure. Met de bewerking van den voor ons liggenden Historisch-Geographischen atlas heeft hij weêr een goed werk gedaan. De aardrijkskunde is de basis der geschiedenis, en men zal bezwaarlijk zich het leven van een volk kunnen eigen maken, zoo men niet eene goede voorstelling heeft van het land door dat volk bewoond; meer en meer dan ook begint men in te zien, dat bij het historisch onderwijs een goede atlas onophoudelijk bij de hand moet zijn. In die behoefte werd reeds voor een paar jaren door de erven Thierry en Mensing op uitnemende wijze voorzien. Slechts één bezwaar was wellicht onvermijdelijk aan hun werk verbonden: de betrekkelijk hooge prijs, te hoog immers om het zoo algemeen ingang te doen vinden als wenschelijk was. Daarom zijn de heeren v.d. Heuvel en van Santen in hunne loffelijke poging om, door de uitgave van Streckfuss' wereldgeschiedenis in de keurige vertaling van ds. ter Haar, de geschiedenis onder het bereik des volks te brengen, niet halverwege blijven staan, en hebben wij aan hunne zorg nu ook in dezen historisch-geografischen atlas een voortreffelijk hulpmiddel te danken tot recht verstand van dat geschiedwerk.
Zoo mijn wensch vervuld wordt, en deze atlas een zoo ruim mogelijk debiet heeft, zal zeker spoedig een tweede druk noodig zijn, en het is daarom, dat ik een paar aanmerkingen niet achterwege houd, die hoewel van ondergeschikt belang den bewerker, hoop ik, niet onwelkom zullen zijn.
Vooreerst wat de volgorde der kaarten aangaat, waarom vin-
{==593==} {>>pagina-aanduiding<<}
den wij het rijk van Alexander den groote vóór oud-Griekenland en de aarde volgens Homerus midden tusschen de kaarten over het Romeinsche rijk? Het is waar, van eene beperkte ruimte zooveel mogelijk partij te trekken is moeilijk genoeg, en ik durf zeggen, in dit opzicht laat deze atlas niets te wenschen over.
Op no. 7 zoek ik te vergeefs het eiland Lade, dat toch bij zulk een overvloed van namen wel een plaatsjen verdiende. Daarentegen vinden wij in Thracie: Trajanopolis, Hadrianopolis e.a., die op een kaart van Griekenland omstreeks 500 v. Chr. toch niet thuis behooren. Liever had ik er dan Aegos Potamos gezien, dat nu alleen (voor den scherpziende ten minste) op de carton no. 8 voorkomt. Ook Olympia mis ik ongaarne op deze kaart, al ontbreekt de beroemde stad ook natuurlijk niet op de volgende.
Op no. 19: Cijprus en no. 20: Babijlon zijn wel drukfouten, zooals ook, om er maar even opmerkzaam op te maken no. 30 en 37: Lijon, no. 58: Chamberij, no. 69: Ostrotenka voor Ostrolenka.
No. 28 en volgende: de Saksers zou ik liever Saksen noemen, en dan ook de Thuringen naar dezelfde analogie. Ieder zal toch spreken van een Saks, zoowel als van een Zwaab, een Pruis, en dan is de dubbele meervoudvorm door niets gemotiveerd.
Op no. 30 zoowel als op de volgende kaarten zocht ik te vergeefs naar Doornik; de oude residentie der Merovingen had een beter lot verdiend. Waarom ook terwijl rationeel Pruisen gespeld wordt, niet evenzeer op de kaartjes van Nederland: IJsel en Overijsel?
Tusschen no. 74: Nederland in de 7de eeuw, en no. 75: Noord-Nederland in 1648 had ik gaarne nog een kaartjen voor den grafelijken tijd gevonden, des noods in plaats van het eerstgenoemde. Daarenboven behoorden op no. 74 de Franken, wier gebied zich immers tot den IJsel toe uitstrekte, eene plaats te vinden.
Op no. 75 kan het eerwaardige Dordrecht zich terecht beklagen over miskenning; zoo ergens dan behoorde de stad der Synode op dit kaartjen thuis. In de hoop dat der grijze veste spoedig recht gedaan zal kunnen worden neem ik van den atlas afscheid en wend mij tot de bescheiden Handleiding van Oeser, wier Nederlandsche omwerker zich niet noemt.
‘Ofschoon er’ zegt hij in het voorbericht, ‘nu bij ons geen gebrek is aan leerboeken en leerboekjes over algemeene geschiedenis - zoo kwam het mij toch voor, dat door het overbrengen in onze taal van het laatstgenoemde kleinere leerboekje niet

{==594==} {>>pagina-aanduiding<<}
alleen een dienst zou worden bewezen aan de leerlingen der hoogste klasse van onze jongensscholen voor meer uitgebreid lager onderwijs, maar dat vooral daardoor zou worden voorzien in eene behoefte van de hoogste klasse der meisjesscholen.’ - Dit laatste geeft dan ook eigentlijk de raison d'être van het werkjen aan; van den toestand der vrouw wordt werkelijk meer notitie genomen dan in historische leerboeken de gewoonte is. Over 't geheel heeft het boekjen veel goeds. Twee hoofdaanmerkingen heb ik er op. De eerste heeft de bewerker reeds voorzien, nl. de ongelijkmatige verdeeling; aan de oude geschiedenis zijn 200 bladzijden gewijd, d.i. juist de helft van het geheele werk, aan de Middeleeuwen daarentegen maar 68. Hoe wordt dit door den bewerker verdedigd? Hij beschouwt het als een voordeel. ‘Over het belang van de kennis der oude geschiedenis’ zegt hij, ‘behoef ik hier niets te zeggen; ik geloof, dat ieder, die meer dan oppervlakkig met de geschiedenis bekend is, mij zal toegeven dat tot recht verstand van de geschiedenis der Middeleeuwen en daarom ook van den Nieuweren tijd, en tot een goed inzicht in onze op de Grieksch - Romeinsche gegrondveste cultuur, eenige wat meer dan zeer algemeene kennis der Oude geschiedenis en der oude toestanden een onmisbaar vereischte is. Maar nu zijn voor die jongelieden, die ik hier meer bepaald op het oog heb, gelijk mede voor de meisjes, voor zoo ver zij na het verlaten der school de geschiedenis niet geheel verwaarloozen, de aanleidingen om zich met de Nieuwere geschiedenis bezig te houden, veel menigvuldiger dan die tot beoefening der oude.’
Ziedaar het pleidooi. Overtuigt het u? Mij niet. Wij willen nog daarlaten het relatieve belang van oude geschiedenis en middeleeuwen, waar niet alleen onze Germaansche voorouders op den voorgrond staan, maar juist de eigenaardige hoofdbegrippen onzer eeuw, constitutioneel leven en individueele zelfstandigheid zich in de kiem ten minste vertoonen, begrippen die bij de oudheid, wanneer men wellicht Athene uitzondert, ten eenenmale onbekend waren. Maar dat laatste argument, dat jongelui zich later al lichter met middel- en nieuwe geschiedenis bezig houden, bewijst m.i. veeleer het tegendeel van wat Schr. wil betoogen. Immers aan een geregelden cursus zonder oude geschiedenis moet hier wel niet gedacht worden, de ‘aanleidingen’ waarvan Schr. spreekt zijn dus zinspelingen in werken van literatuur, monografien over historische personen enz. Maar dan juist is het van belang, dat zij

{==595==} {>>pagina-aanduiding<<}
den samenhang goed begrijpen, en daartoe zijn die 65 en 130 bladz. (middeleeuwen en nieuwere geschiedenis) naauwelijks voldoende.
Mijne tweede aanmerking kan ik niet beter duidelijk maken dan door te herinneren aan Multatuli 's filippika tegen den Haagschen predikant Zaalberg. Ménager la chèvre et le chou: ziedaar de tekst, waartoe hij Zaalberg's prediking terugbracht. Kool uitsparen en toch de geit in 't leven houden. Dat gebeurt nu in het hier besproken boek ook wel zoo'n beetjen. Hier en daar maakt het zich moedig los van de oude traditie, en de kritiek doet zich gelden. De heldendaden van Camillus tegen de Galliers worden terecht in het rijk der fabelen teruggezonden, en de historische waarde van het verhaal van Tell wordt betwijfeld. Maar daarnaast is Brennus nog altijd een eigennaam, en Omar verbrandt met de bekende woorden de Alexandrynsche bibliotheek.
Dezelfde weifeling, zoo schijnt het althans, heerscht bij de spelling der eigennamen. Somtijds volgt de Schr. de uitspraak van het volk zelf, waartoe een persoon behoort. Wij vinden er Psamtik Cheres (Psammenitus), Kimon en Chlodwig. Maar daarnaast Cheops en Chephren, Nicias, Merovëus. Wij lezen Uranus (Oeranos), evenals later Tyrtéus en Eschylus, maar daarnaast Hephestos, Dionysos. Het ergst is dit bij Caesar, die nu eens (bl. 105) César, dan weêr (pag. 151 volgg.) Caesar genoemd wordt, zonder zich te bekommeren om de nabuurschap van Lelius en Emilianus. Gemakkelijk zou ik deze lijst nog aanmerkelijk kunnen uitbreiden; deze weinige voorbeelden mogen echter volstaan. Alleen nog ééne vraag. Waarom wil de Schr. ons absoluut overreden Períkles uit te spreken? Daar het teeken van den klemtoon telkens als de naam voorkomt, op de middelste lettergreep staat, kunnen wij hier niet aan eene drukfout denken.
Drukfouten, dat is het laatste punt, dat ik nog wil bespreken. Zij ontbreken in dit werkjen niet, ja, het niet onbelangrijke lijstjen Errata aan het eind is lang niet volledig. Op zichzelf is dit in een leesboek lastig, maar erger wordt het, wanneer wij te doen hebben met die kleine onnauwkeurigheden, die men niet weet aan wien te wijten: aan schrijver, drukker of corrector. Ik wil er eenige aanstippen, die mij onder het doorbladeren in het oog vielen; men beschouwe het als eene aanvulling der Errata, zoo men wil:
Bladz. 47: Epidammus en Dyrrhachium, lees: Epidamnus (Dyrrachium).
Bladz. 61. Waarom, terwijl de wetgeving van Solon zoo uit-
{==596==} {>>pagina-aanduiding<<}
voerig wordt behandeld, met geen woord gerept van het ostracisme en waarom van Clisthenes' wetten niet gesproken? Waar van de (oude) verdeeling in vier klassen melding was gemaakt en van den raad van vierhonderd, mocht de (latere) verdeeling in 10 klassen en de raad van 500 leden toch niet zoo geheel verzuimd worden.
Bladz. 181. Wat beteekent het opschrift: De goede keizers boven eene §, die met Domitianus begint en met Commodus eindigt? Hoeveel juister en eenvoudiger was de verdeeling volgens de geslachten, te meer daar ‘de Antonijnen’ en ‘de eeuw der Antonijnen’ als zoodanig beroemd zijn geworden.
Bladz. 194: de Saliers of bewoners van het land waardoor de Sala of IJssel loopt. Die afleiding mocht, dunkt mij, nu toch wel op stal gezet worden.
Bladz. 197: Milesische fabelen, een latinisme, lees: vertellingen.
Bladz. 236. Onder de Waiblingen verstaat men gewoonlijk niet een geslacht maar eene partij, de aanhangers der Hohenstaufen; in plaats van: uit het huis der Waiblingen, had ik dus liever gelezen: uit het huis der Hohenstaufen. Eveneens was het nauwkeuriger op bladz. 241 de Duitsche namen Waiblingen en Welfen te gebruiken in plaats van de Italiaansche: Ghibellynen en Guelfen.
Bladz. 246: Godfried Plantagenet, lees: Hendrik Plantagenet.
Bladz. 296: Lach voor Lech en 324: Karel IV voor Karel VI, zal wel aan den drukker te wijten zijn.
Bladz. 336. Hoe de hertog van Brunnswijk-Wolfenbuttel de oom kon zijn van Willem V, is mij niet duidelijk.
Bladz. 351: Assemblée nationale de salut public, lees: comite du salut public.
Bladz. 372. Onjuist wordt hier in eene noot beweerd, dat de tegenwoordige keizer der Franschen de oudste zoon is van koning Lodewijk, ten wiens behoeve deze afstand deed; zijn geboortejaar (1808) weêrspreekt het trouwens voldoende. De prins die hier bedoeld wordt, Napoleon Lodewijk, stierf in 1831.
Nu ik heb uiteengezet wat in mijn oog de zwakke zijden van het boek zijn, wil ik toch ook een belangrijk voordeel vermelden, dat het boven de meeste historische leesboeken van dien omvang heeft, de geschiedenis van wetenschap, letteren en kunst vindt er eene billijke plaats.
En nu komen wij tot de kleine munt. Over het Tabellarisch overzicht kan ik kort zijn. Het is een praktisch hulpmiddel zoo voor den docent als voor de leerlingen. De verschillende Neder-
{==597==} {>>pagina-aanduiding<<}
landsche gewesten met de naburige rijken, Duitschland, Frankrijk, Engeland zijn in verschillende kolommen naast elkander geplaatst, zoodat men werkelijk terstond een goed overzicht van een tijdperk heeft. Des te meer verwondert het mij, dat het door den schrijver beloofde tweede stuk nog niet gevolgd is.
Over het geheel zou ik met even veel lof kunnen spreken van de Lijst van vorsten en regenten. De bekende Vingt mille faits et dates zijn hier in Nederlandsch gewaad gestoken en zij hebben bij die omwerking bepaald gewonnen. Ieder, die van de studie der geschiedenis werk maakt, zal wel doen het zich aan te schaffen, en er zeker nu en dan nog al baat van ondervinden.
De heusche wijze, waarop de heer Rogge in het voorbericht terechtwijzingen verzoekt, noopt mij hem op eenige kleinigheden opmerkzaam te maken. Wanneer ik de vingt mille faits et dates er naast leg, zie ik al dadelijk eenig verschil; van de lijst der Patriarchen zijn er maar twee overgebleven, Mozes en Jozua. Waarom alleen die? en waarom juist die? Maar vooral waarom zich daarbij gehouden aan de berekening van Bossuet (1490), terwijl hij onder de Egyptische vorsten Ramses II terecht 1392-1328 stelt, en het toch ontwijfelbaar is, dat onder dezen vorst vooral de Israeliten werden verdrukt, zoodat zij onder zijnen opvolger Menephta I (in 1322) wegtrokken.
Dan wordt te gelijk de leeftijd der Richteren gewijzigd.
Onder de Aegyptische koningen behoorde even goed als bij Chufu en Chafra (op welke gronden de Schr. Chafra ouder maakt tegen de uitdrukkelijke opgave van Herodotus, vat ik niet) ook bij Menkera zijn Grieksch-Latijnsche naam Mycerinus. Voorts moet men voor Apries (Hophra) lezen: Hophra (Apries).
Over 't geheel moet ik hier eenigszins de aanmerking herhalen die ik op Oeser's Handleiding maakte: eene vrij groote willekeur bij de spelling der namen, vooral der bijnamen. Waarom toch Artaxerxes I van Perzie Makrocheir bijgenaamd in plaats van Langhand? Vooral bij de Grieken is dit in 't oogloopend. Daar vinden wij (om niet te spreken van Anaxandrides voor Anaxandridas) o.a. Pleistarchus. Schrijf òf Pleistarchos, en dan ook bij de Grieksche namen steeds den uitgang os, òf de k voor de c enz. eenvoudig als de Romeinen: Plistarchus.
Onder de koningen van Athene had Theseus eer een plaats verdiend dan Cecrops.
De dood van Codrus en de aanstelling van archonten wordt

{==598==} {>>pagina-aanduiding<<}
tegenwoordig toch wel algemeen op 1068 gesteld, de Sch. volgt de Vingt mille faits wat heel slaafs door nog 1132 te behouden.
Bij de Romeinsche keizers vind ik de Antonijnen (behalve Commodus) keizers bij adoptie genoemd; die benaming zegt niets, men zou ze evenzeer aan de eerste vijf keizers kunnen geven, die Sch. tot het geslacht Julius brengt. Terecht, daar de Romein, al was hij een Octavius (zooals Augustus) of uit het geslacht Claudius (zooals de vier volgende) door adoptie in een ander geslacht overging.
Van de Mongoolsche vorsten, Dzjingis-Khan, enz. vind ik geen spoor, evenmin als later van de Hongaarsche koningen.
Onder de koningen van Jeruzalem is Fulco van Anjou (1131-1142) overgeslagen.
Onder de Sassaniden lees ik Artaxerxes en Chosroes, niet Ardschir en Khosru, zooals zeker het geval geweest was, als zij bij toeval Egyptische koningen geweest waren, zoo ook bij de Franken: Meroveus maar dadelijk daarop Clodwig (liever dan nog Chlodwig) voor Clovis.
Onder de Karolingers (lees: Karolingen) wordt zonder reden van Guelph gesproken in plaats van Welf.
Met de verschillende huizen der Duitsche keizers wordt ook wat de hand gelicht, zoo staat Adolf van Nassau onder het Habsburgsche, Lodewijk van Beieren en Ruprecht van den Paltz onder het Luxemburgsche huis.
Onder de Fransche koningen uit het Capetingische huis is Jan Posthumus overgeslagen, die hoewel dan ook voor weinige maanden, Lodewijk X opvolgde. Wanneer onder de Plantagenets van Geoffrey voor Godfried en van Maud voor Mathilda gesproken wordt, moesten ook de overigen hunne Engelsche namen behouden: William, Henry, enz.
De koningen van Schotland worden geheel weggelaten.
Met Frederik I kwam in Denemarken het huis Sleeswijk-Holstein; dit had wel vermelding verdiend, vooral in onzen tijd.
Mahomet (zie Turksche Sultans) voor Mohammed klinkt heel Fransch. Naast die Sultans verdienden ook de Egyptische onderkoningen wel eene plaats.
Johnson werd in 1861 Vice-president der Unie; in 1865 werd hij President.
Ten slotte hoop ik, dat bij eene nieuwe editie een zorgvuldige correctie het werkjen moge zuiveren van de vele drukfouten, die het ontsieren.
G.J. Dozy.





{==599==} {>>pagina-aanduiding<<}

Buitenlandsche letterkunde.

Losse schetsen.

Octave Feuillet 1).

Een vernuftig Franschman 2) vatte voor jaren reeds zijn losse opmerkingen over de geestesrichting zijner jongere landgenooten samen in de navolgende bijtende karakteristiek: ‘La jeunesse d'aujourd'hui a ceci de particulier, qu'elle n'est pas jeune.’
Ook bij een vluchtige aanraking slechts met den geest, die uit de werken der nieuwere toongevende Fransche romanciers, dichters en dramatisten (en deze zijn immers grootendeels de woordvoerders van de kinderen hunner Eeuw) ademt, zal geen sterveling in gebreke kunnen blijven, dit gevoelen te onderschrijven. Gezonde levenslust, blakend idealisme, ‘Jugendeseley,’ (gelijk Heine het ergens noemt) zal wis niemand, der zake kundig, aan het thans levend geslacht ten laste leggen. Schalkheid, joligheid, opgewonden utopiën behooren bij de ouderen van dagen te huis. Met name onder de helden van het Parijsche salonleven, door de nieuwste romanlitteratuur tot verzadiging toe in beeld gebracht, behooren sinds lang geblaseerdheid en vroegtijdig eynisme tot den goeden toon. Het krioelt gemeenlijk in hare verhalen van min of meer onberispelijk gekleede dertigjarige grijzaards, wier kale kruin en zwartgallige glimlach, gevoegd bij eene volkomene afwezigheid van alle geestdrift, tenzij dan voor louter dierlijke genoegens, iemand onwillekeurig de bekende versregels van Auguste Barbier in herinnering brengen:

{==600==} {>>pagina-aanduiding<<}


‘Nous avons tout perdu, tout, jusqu'à ce gros rire 
Gonflé de gaîté franche et de bonne satire, 
Co rire d'autrefois, ce rire des aïeux 
Qui jaillissait du coeur comme un flot de vin vieux: 
 
Plus de garçon joufflu, bien frais, et dans sa gloire 
Chantant à plein gosier les belles après boire; 
Près d'un jambon fumé plus de baisers d'époux, 
Plus de bruyants transports, plus de danses de fous, 
Plus de boutons rompus, plus de boufonnerie: 
Mais du cynisme à force et de l'effronterie, 
De la bile à longs flots, des traits froids et mordants, 
Comme au fond de l'enfer des grincements de dents...’ 

In een der jongste blijspelen van Victorien Sardou, Maison neuve, is het type van een zoodanigen ‘jeune homme’ uit den nieuweren tijd, van zijn lachwekkende zijde bezien, op niet onaardige wijs ten tooneele gevoerd. Kaalhoofdig natuurlijk, gekromd van leden en met een schor stemgeluid geeft deze misselijke individu (Pontarmé geheeten) niet zonder merkbaar zelfbehagen te kennen, dat hij zich zelv' beschouwt als een pronk-exemplaar van de zich noemende ‘jeunes-Paris.’

‘De mon temps’ - voert daarop met drift zekere Genevoix, een vurig liberaal van den ouden stempel, hem te gemoet - ‘de mon temps, nous étions Jeune-France....Mais nous avions des cheveux, nous....et une verve....un enthousiasme! 
pontarmé, riant. 
Ah! l'enthousiasme! quelle pose! - Qui est-ce qui a encore de l'enthousiasme? Vous vous battiez à Hernani, 1) pas vrai...pour la fameuse armoire?.... 
genevoix. 
Mais oui, monsieur, et je m'en vante. 
pontarmé. 
En voilà un genre! Ah bien, ce n'est pas moi qui me battrais pour la Belle Hêlène. 

{==601==} {>>pagina-aanduiding<<}

genevoix. 
Ah! voilà vos convictions! 
pontarmé. 
Ah bien, encore une rengaîne, la conviction! - La machine réussit, ou elle ne réussit pas. - Si c'est le chic d'y aller, j'y vas; si c'est pas le chic, j'y vas pas; voilà tout! 
genevoix. 
Oui, c'est une opinion littéraire comme une autre. 
pontarmé. 
Eh bien, quoi donc? je n'aime peut-être pas la jeune littérature? 
genevoix. 
Ah! il y a aussi une jeune littérature? 
pontarmé. 
Celle qui est drôle, oui. 
genevoix. 
Et celle qui instruit et qui éclaire, c'est la vieille, celle-là? 
pontarmé, ricanant. 
Encore une fameuse rengaîne, ce qui éclaire! - Je n'ai pas besoin d'être éclairé, moi! je veux qu'on m'amuse! Je paye pour ça....Amusons nous! Au moins, c'est XIXe siècle, ca, c'est moderne.....comme nous. 
genevoix. 
C'est curienx! Moi, je ne vous trouve pas moderne du tout. 
pontarmé. 
Vous ne me trouvez pas moderne; parce que vous ne me regardez pas bien. 
genevoix. 
Mais si!.....Vous êtes vermoulu.....vous êtes déplumé! 
pontarmé, passant la main sur son crane. 
Oui.....le duvet n'y est plus.....parce que j'ai vécu..... 
 
genevoix. 
Misère, va! Dire que j'ai fait trois révolutions.....pour l'avénement de ces gaillards-là!’ 

Met de aangeduide geestesrichting hangen uit den aard der zake eene menigte andere verschijnselen samen, die hier niet breed behoeven te worden uitgemeten; een der meest in het oog sprin-
{==602==} {>>pagina-aanduiding<<}
gende is zeker wel het verbazend monotone van de stof, waaruit het kleed der nieuwere fransche romans in den regel is geweven.
Niets eentoniger dan het kringetje, waarin de heeren van het gelief koosd genre u rondvoeren. Bijkans al hun ‘brillants séducteurs’, al hun betooverende, licht verleidbare ‘jeunes duchesses’ gelijken op elkander als twee droppelen water. Overal dezelfde model-achtig ingerichte salons. Gedurig weêr aan hetzelfde oppervlakkige sensualisme, in min of meer doorschijnenden dos gehuld. Steeds dezelfde mist van vreugdeloosheid, van verveling, van moreele leegheid, van geestelijke afmatting, waarin gij u voelt gevangen. ‘On dirait’, schreef terecht Emile Montégut een viertal jaren geleden met het oog op de tooneellitteratuur; maar zijn woorden gelden niet minder van de novellisten: ‘On dirait, qu'il y a quelque ressort brisé dans l'âme contemporaine et que le coeur de la société ne bat plus aussi fortement qu'autrefois. La tristesse et la lassitude sont au fond de toutes ces productions.....Aucun de ces personnages n'a le plus petit mot pour rire et aucun ne prête à rire....Les caractères sérieux donnent le frisson, les caractères frivoles inspirent la mélancolie.
Nous semblons vraîment descendre depuis plusieurs années les cercles d'une géhenne littéraire, qui n'ont rien à envier aux cercles de l'enfer de dante. Nous avons traversé successivement les mares infectes, les bois des harpies, les cercles de feu; nous voici arrivés maintenant dans les régions de glace, les dernières de toutes, celles au bout desquelles il n'y a plus rien. Puisse au moins cette étape être la dernière pour nous, comme elle fut la dernière pour le poète florentin. Puissions-nous, comme lui, au sortir de la région, où sont châtiés les coeurs de glace, nous retrouver en face de la saine humanité, des coeurs vivans, du ciel et de la nature!’

Blijkens de jongste letterkundige schepping van den gevierdsten, en, laat mij er bijvoegen, tevens ook den meest spiritualistischen van de tegenwoordig en vogue zijnde fransche romanschrijvers, heeft intusschen helaas! de laatstelijk hier aangehaalde verzuchting vooreerst althans nog luttel kans van verhoord te zullen worden. In zijn ‘Monsieur de Camors’ (wie het boek nog niet in handen kreeg, hoorde er althans zeker de klok van luiden), heeft Octave Feuillet misschien wel zijn hoogsten triomf als

{==603==} {>>pagina-aanduiding<<}
‘kunstenaar’ behaald, maar...van ‘régions de glace’ gesproken!-
't Is niet voor de eerste maal, dat zijn naam in dit tijdschrift ter sprake wordt gebracht. Het meer en meer veldwinnend prestige er van maakt evenwel, dunkt mij, vooral voor diegenen mijner lezers die zich misschien al Feuillet's geloofsbrieven niet zoo gaaf meer herinneren, een vluchtigen terugblik op de verschillende phases, welke zijn talent achtereenvolgens heeft doorloopen, eer het zich ten volle heeft ontplooid, niet ten eenemaal overbodig.
Octave Feuillet debuteerde op het tooneel der letteren een vijftal jaren voor den val der Juli-dynastie, op het oogenblik toen juist kort te voren het laatste bedrijf van het hooggespannen drama der ‘romantische school’ voor de met haast zich wegdringende toeschouwers was afgespeeld, en de akteurs er van nagenoeg allen achter de schermen waren verdwenen. Gelijk altoos op hevige stormen in de natuur, zoo volgt ook op perioden van felle littéraire opwinding gemeenlijk een tijdperk van kalmte en bezinning. Feuillet, die, gelijk de meesten zijner tijdgenooten, in den geest vol bewondering aan de voeten van de coryphaeën dier school had gezeten; wiens ziel met jongelingsgeestdrift voor de weelderige muze van V. Hngo, Sand e.a., de Musset vooral, had geblaakt, was schrander en scherpziende genoeg om, de veranderde strooming des tijds bespeurende en de fouten van het afgespeelde stuk inziende, den onbeheerden boedel van de ten grave bestelde romantiek niet te aanvaarden dan - onder behoorlijke beneficie van inventaris.
Trouwens, minder uit koele berekening, dan wel uit eigen kunstenaars-instinct en gedreven door eene hem aangeborene kieschheid en afkeer van al wat tot het gebied van het laag zinnelijke behoort, eigende hij uit den verwarden rommelwinkel der romantiek uitsluitend de fraaie letterkundige vormen zich toe, en onderwierp voorts den inhoud aan een geduchte zedelijke zifting. Zoo werd hij, om een geestige fransche uitdrukking te bezigen: ‘le Musset des Familles’ en bracht ‘le romantisme conjugal’ in de mode. ‘Il a fait’ - zegt met zijn gewone fijnheid Sainte-Beuve - sinon mieux, du moins autrement que l'auteur en vogue à qui il succédait, et c'est pourquoi il a réussi.’ Van deze zijn eerste letterkundige periode bevatten de geestige, welbekende ‘Scènes et Proverbes’ den getrouwen afdruk.
Ieder jeugdig schrijver, in wien wezenlijk talent sluimert, begint gemeenlijk met zich aan den een of anderen lievelingsmeester

{==604==} {>>pagina-aanduiding<<}
aan te sluiten en naar diens schrijftrant den zijne te richten. Langzamerhand, naarmate hij in krachten en zelfvertrouwen wint, maakt hij zich van den meester los en baant hij zich zijn eigen weg. Zoo ging het ook onzen schrijver. Juist misschien omdat zijn ‘Scènes et Proverbes’ hoe keurig en fijn ook gedicht, ‘'t minst’ uit eigen ader zijn ontsprongen en nog een zekere africhting, een zekere coquetterie ook verraden met hen, die le fruit défendu liefst uit gehandschoende vingeren en met inachtneming van zekere convenances ontvangen, kleeft hun somwijlen iets gezochts, iets gekunstelds, zeker onmannelijk blanketsel aan: - gebreken, welke de schrijver, naarmate hij meer zijn eigen terrein betrad en ook de gezichteinder van het veld zijner studie zich van lieverlede is begonnen uit te breiden, gaandeweg heeft afgelegd en uitgezuiverd.
Diepgeworteld, conscientieus en met zorg aangekweekt kunstgevoel, gepaard aan uitgelezen smaak, spraken er in elk geval reeds ten duidelijkste uit; in toenemende mate misschien uit de ‘Scènes et Comédies’, die, wat meesterschap over den vorm betreft, voor de ‘Scènes et Proverbes’ niet behoeven onder te doen. Intusschen toonde de schrijver ook een wichtigen, merkbaren stap voorwaarts te hebben gezet op den weg van zelfstandige ontwikkeling, toen zijn ‘Dalila’ hem uit de pen vloeide; een van de gezegde comédies, waarvan de stof, in weerwil van een enkel romanesk en sentimenteel adertje, toch veel meer dan vroegcr uit de werkelijkheid is gegrepen, en waarin hij bewezen heeft niet alleen te kunnen ‘behagen’, maar waarin ook de geparfumeerde salontoon vervangen is door een, die door min gekunstelden, meer wezenlijken hartstocht is ingegeven. Iets romanesks is overigens in alle, ook in Feuillets latere scheppingen, een blijvend bestanddeel, getuigen b.v. ‘le roman dun jeune homme pauvre’ en zijn ‘Histoire de Sibylle,’ waarin men bij veel juist geteekende toestanden toch ook weêr op eene menigte onwaarschijnlijkheden en gefausseerde karakters stoot, en waarin aan de schaar van conventioneele types du beau monde, waaronder Feuillet blijkbaar niet zonder welgevallen zijne lezers pleegt rond te voeren, allerminst de dienst is opgezegd. Aan dat romaneske, gevoegd bij zeker aristokratisch parfum en tegelijk aan de reeds aangeduide moreele, men zou in wereldschen zin zelfs kunnen zeggen religieuse geuren, welke uit Feuillet's romans, hoe scabreux ook de geschetste toestanden meestal zijn, heeten op te stijgen, heeft

{==605==} {>>pagina-aanduiding<<}
onze schrijver ongetwijfeld voor een goed deel de blakende gunst te danken, waarin hij meer en meer met name bij het Parijsche Damespubliek is gestegen. Geen romanschrijver toch heeft ooit alle harten en genegenheden van de vrouwelijke aristocratie in dusdanige mate weten te veroveren, als hij. ‘Nauwelijks (zoo schrijft Sainte-Beuve in zijn “Nouveaux Lundis”) is het bekend geworden, dat een nieuw boekdeel van hem het licht heeft gezien, of het magazijn van zijn uitgever wordt letterlijk bestormd. De équipages verdringen elkander voor den ingang. In eigen persoon komen de bevallige lezeressen van het begeerde werk zich meester maken. Men rukt het elkander uit de handen. Men verslindt het met de oogen. Soms zelfs koopt men een aantal exemplaren tegelijk en leent ze naar alle zijden uit. - Van “le roman d'un jeune homme pauvre” b.v. werden in een oogenblik des tijds 40.000 exemplaren verkocht’.
En toch is dit laatste zeker het zwakste van zijn jongere producten.
Dat een kunstenaar, die eenmaal een groote, inzonderheid een uitgelezen vrouwelijke schare aan zijn voeten heeft gebracht; die onfeilbaar weet hoe 't best haar smaak te streelen, met welk ragoût 't aangenaamst haar gehemelte te kittelen, eindigt met, haar ten gevalle, zijn geweten op den mond te slaan en van zijne muze ‘eine tüchtige Kuh’ te maken, is een te gewoon, een helaas! te menschelijk verschijnsel, dan dat men niet zekeren eerbied zou gevoelen voor den man, die zich zelven en der kunst genoegzame achting toedraagt, om ook aan de vleiendste Sirenenzangen, met in de waag stelling des noods van zijn veroverd prestige, uit overtuiging weêrstand te bieden.
‘Le roman d'un jeune homme pauvre’ en later ‘l'Histoire de Sibylle’, met welke vleiende toejuichingen ze ook door het groote publiek zijn begroet, waren toch door dezen en genen met een zoo al niet afkeurend, dan toch min of meer bedenkelijk hoofdschudden ontvangen. De vraag is zelfs destijds door enkele critici geopperd, of het samenstellen van een werk van langeren adem, en bepaaldelijk van een ‘roman’, op den grondslag van het werkelijke leven gebouwd, waartoe dus ernstige karakterstudie en veelzijdige observatie-geest onontbeerlijke vereischten zijn, wel op den weg lag van een talent als het zijne, dat zich tot dusver in een geheel andere richting had bewogen en dat als bij uitzondering ‘pour le joli’ scheen geschapen. - Anderen, die met de meeste

{==606==} {>>pagina-aanduiding<<}
oprechtheid de verdiensten van gemelde créaties waardeerden, ontveinsden zich echter niet, dat, wilde Feuillet, op den ingeslagen weg voortgaande, zijn welverdienden naam blijven handhaven, hij zich als kunstenaar voor 't vervolg strenger eischen behoorde te stellen; dat hij met name alle schuwheid moest afleggen, om den voet ook in de meer diepe en gevaarlijke stroomingen van de menschelijke samenleving te zetten. Te veel nog, meenden zij, hadden tot dusver zijn littéraire triomfen naar kalme pleiziertochtjes op effen wateren gezweemd; den vollen, woeligen Oceaan des levens moest hij inzeilen. Niet bloot met den lof van een vernuftig, beminnelijk auteur te zijn mocht hij zich tevreden stellen, naar de eerekroon van een ‘grand artiste’ moest zijn begeerte zich uitstrekken.....
Dat Octave Feuillet op mannelijke wijze getoond heeft deze wenken ter harte te nemen, strekt hem, dunkt mij, alleszins tot eere. - Zijn jongste geruchtmakende roman, ‘Monsieur de Camors,’ (ik laat den treurigen inhoud aan zijn plaats) heeft in zooverre, naar mij voorkomt, een kostbare paarl aan zijn schrijverskroon gehecht, als hij daardoor op onwedersprekelijke wijze heeft getoond een onafhankelijk ‘kunstenaarsgeweten’ te bezitten, en het volle gewicht der verantwoordelijkheid te gevoelen, welke zijn stelling als invloedrijk auteur hem op de schouders heeft gelegd. ‘Monsieur de Camors’ is, hoe men er verder ook over moge oordeelen, als bloot kunstwerk beschouwd, zeker het best ineengezette, het afgerondste, het fijnst geciseleerde van al degenen, welke Feuillet's hand ons schonk. Men kan zien, dat de schrijver zijn onderwerp niet lichtvaardig heeft ter hand genomen. Op het altaar der sentimentaliteit zijn maar luttel wierrookkorrelen geofferd. De stijl is van een meesterlijke soberheid; de karakters zijn, op een paar uitzonderingen na, met snijdende scherpte geteekend en bewonderenswaardig goed volgehouden. Het geheel is een ‘nachtstuk’, bestemd om door zijn sombere tinten een diepen indruk te verwekken. Met vaste hand heeft de schrijver er zich toe gezet, een der vreeselijkste wonden zijner eeuw in al haar diepte en omvang te peilen, en zijn tijdgenooten een sprekend, maar huiveringwekkend beeld voor te houden van het ten troon geheven sensualisme, in den vorm waarin zich dit, op het standpunt zelfs der fijnste geestbeschaving en bij niet geheel en al onedele gemoederen, tot in zijn uiterste konsekwentiën doorgevoerd, zou moeten openbaren.

{==607==} {>>pagina-aanduiding<<}

Ook hierin is, meen ik, een zichtbare vooruitgang in onzen schrijver te bespeuren, dat hij niet, zoo als in vorige verhalen, de moreele vereffening van het door hem opgeworpen pijnlijk probleem, door uitwendig aangebrachte, soms vrij ongemotiveerde toevalligheden, door den een of ander en Dens ex Machinâ laat uitmaken; maar dat ze ditmaal uit de psychologische ontwikkeling der karakters zelve geleidelijk en als met ijzeren noodzakelijkheid voortvloeit. Ik beweer geenszins, dat het voor ons zedelijk gevoel gewonnen resultaat van bijster verheffenden aard is. Onze geheele tijd stemt niet tot vrolijkheid. Mijn indruk alleen is deze, dat Feuillet, eenmaal een zoo afschuwwekkend beeld als het hier ten beste gegevene in romaudos willende drapeeren, zijn taak niet meer con amore en bezwaarlijk op sérieuser wijze had kunnen aanvatten en voltooien.

Reeds de aanhef van den roman, het materialistisch ‘testament’, waarin de oude Graaf de Camors, (alvorens zich uit levenszatheid een kogel door het hoofd te jagen) zijnen zoon de leefregels op het hart drukt, wier stipte opvolging dezen z.i. onfeilbaar op den weg van voorspoed en geluk zal moeten leiden, bevat een onheilspellend praeludium op de moderne hellevaart, wier somber beloop ons verder wordt geschetst. ‘Mon fils’ - dus krast daarin de volleerde Cynicus zijn zoon in de ooren, - ‘je me résume. Être aimé des femmes, être craint des hommes, être impassible comme un dieu devant les larmes des unes et le sang des autres, finir dans une tempête, voilà la destinée que j'ai manquée et que je vous lègue: vous êtes fort capable avec vos grandes facultés de l'accomplir intégralement, si vous vous défaites de je ne sais quelle faiblesse de coeur que j'ai remarquée en vous, et qui vous vient sans doute du lait maternel. - Tant que l'homme naîtra de la femme il y aura en lui quelque chose de défectueux.
Je vous le répète en terminant: appliquez-vous à secouer toutes les servitudes naturelles, instincts, affections, sympathies; autant d'entraves à votre liberté et à votre force.
Ne vous mariez pas, si quelque intérêt supérieur ne vous y pousse...................
N'ayez point d'amis; César, devenu vieux, eut un ami, qui fut Brutus.

{==608==} {>>pagina-aanduiding<<}

Le mépris des hommes est le commencement de la sagesse.

Ne vous fâchez point. - Riez peu. - Ne pleurez jamajs...etc.’
Om kort te gaan, wees sensualist, maar.....wees het jusqu'au bout des ongles; leef in alle opzichten als een verstandig diermensch. Alleen, vergeet niet dat gij edelman zijt en houd dus, als gij kunt, aan een paar beginselen: ‘l'honneur et l'estime de vous-même’, vast. Maar - voor 't overige, bekommer u om niets. ‘Usez des femmes pour le plaisir, des hommes pour la puissance, mais (??) ne faites rien de bas.’..............
Met deze instructiën gewapend, treedt de Camors (de zoon), een jongman van een irréprochabel uiterlijk, groote begaafdheden, grenzenlooze eerzucht, en met een reeds tamelijk bevlekt verleden achter zich, in wiens door skepsis uitgeteerd gemoed het gestrooide zaad dus weldra een hoogst vruchtbaren akker vindt, de wereld in. - Zijn besluit is dan ook spoedig genomen. Het doelwit van zijn leven zal zijn, het testament van zijn vader naar de letter ten uitvoer te leggen.

‘Développer à toute leur puissance les dons physiques et intellectuels qu'il tenait du hasard, faire de lui-même le type accompli d'un civilisé de son temps, charmer les femmes et dominer les hommes, se donner toutes les joies de l'esprit, des sens et du pouvoir, dompter tous les sentiments naturels comme des instincts de servage, dédaigner toutes les croyances vulgaires comme des chimères ou des hypocrisies, ne rien aimer, ne rien craindre et ne rien respecter que l'honneur, tels furent en résumé les devoirs qu'il se reconnut et les droits qu'il s'arrogea.’

Men zal moeten toegeven, het ideaal van het brutaal en tegelijk verfijnd Egoïsme, 't welk Feuillet als de noodlottige kanker, die aan het hart van het gros zijner jongere tijdgenooten knaagt, heeft willen signaleeren, is hier met weinige, maar onberispelijke trekken geteekend.
Ongelukkigerwijze echter blijkt, als de Camors zich op de verwezenlijking van zijn keurig levensprogramma gaat toeleggen, dat hij minder volkomen verstaald, minder boven alle ‘menschelijke’ zwakheden (gevolgen zeker van de ‘ingezogen moedermelk’) verheven is, dan zijn wijsgeerige vader billijkerwijze had mogen verwachten. - De jonge edelman bezit namelijk nog ‘iets’, dat

{==609==} {>>pagina-aanduiding<<}
naar een hart, naar zedelijk gevoel zweemt, en de voortgezette gewelddadige verkrachting en smoring van deze hinderlijke opwellingen van zijn beter Ik (waartoe zijn theoriën hem nogtans nopen) zijn oorzaak, dat het ‘impassible’ zijn ‘comme un dieu’ hem minder vlot van de hand gaat, dan voor zijn gemoedsrust wenschelijk ware geweest; ja, bereidt hem ten laatste een hel van zedelijke knagingen, in wier vlammen hij - ongeveer als Mozarts ‘Don Juan,’ hoewel het vuur van minder materieel gehalte is - tragisch ondergaat.
Zijn nicht, Charlotte de Luc d'Estrelles, de vrouwelijke figuur, op wie nevens de Camors het sterkste licht valt, zijn evenknie in schoonheid en intellectueele begaafdheid, de bevallige demone, die op den infernalen weg welken hij afloopt, hem bestendig ter zijde zweeft, is evenzeer met zorg geboetseerd. Als uit brons gegoten, staat haar fiere, vorstelijke gestalte ons voor oogen. Naar de wet der ‘Wahlverwandtschaft’ te oordeelen, kán zij niet anders dan hèm toebehooren. In den jongen graaf toch aanschouwt zij de verwezenlijking van al haar zoetste en stoutste droomen. Zelfs voor het denkbeeld van in armoede zijn lot als gade met hem te deelen, was zij niet teruggebeefd. Maar de Camors had met de meest cynische kalmte, getrouw aan zijn's vaders les, haar warme aanbieding van de hand gewezen. Wat schoot haar ten slotte, door onverwinlijken hartstocht gedreven, anders over, dan schaamte, eer, alles, zelfs haar vrouwelijke fierheid, aan zijn voeten te leggen? Hoezeer nogtans dit offer bij haar woog, blijkt uit een door haar zelv' vroeger voor hem afgelegde bekentenis:
‘Peut-être est-ce un orgueil excessif;...mais enfin j'ai un grand respect de moi, de ma personne: elle m'est comme sacrée. Quand je ne croirais à rien, comme vous, et j'en suis loin, Dieu merci!...je n'en resterais pas moins honnête et pure, et fidèle à un seul amour simplement par fierté...’ En niettemin - hoe bitter lijdt die fierté naderhand schipbreuk!...Trouwens, haar geloof had toen ook reeds volslagen schipbreuk geleden. De heete drift en bewondering voor het groote, het sublieme, het romaneske; voor het zich heen zetten over alles wat gewone menschen eerbiedigen. (deze eigenschappen toch zijn het juist, die in de Camors haar aantrekken) had alles in haar overvleugeld. Van kleine hartstochten, kleine intrigues had zij bovendien een afkeer. ‘Comme ces gens-là!’ - zegt

{==610==} {>>pagina-aanduiding<<}
zij bij gelegenheid van een opvoering van de Huguenots -, ‘dans ce bean XVIieme siècle, savaient aimer...et mourir! Une nuit d'amour et ils meurent! C'est charmant!’...
Zulk een vrouw was van nature voorbestemd, om, eenmaal aan zulk een man zich gegeven hebbende, weldra in alles met hem gelijken tred te houden door het leven. En gelijk de ervaring leert, dat haar kunne zelden iets ten halve doet, zoo zien wij ook haar van lieverlede in cynisme zoo mogelijk den leermeester nog overtreffen.
Haar ten gevalle werpt de Camors zelfs zijn eenig overgebleven ankers: ‘l'honneur’ en ‘l'estime de soi’, over boord; als hij 1o de eer rooft van haar bejaarden echtgenoot, den (ter wille van zijn onmetelijk fortuin door haar genomen) generaal de Campvallon, zijn weldoener en vriend, aan wien hij zijn gansche fortuin te danken heeft, - rooft, in spijt zelfs van het als edelman plechtig verpande woord; en 2o - ten einde de opgewekte vlam van achterdocht in de ziel van den grijsaard te smoren en zijn schuldig verkeer met mevrouw de Campvallon des te veiliger en ongestoorder te kunnen voortzetten - door deze zelv' daartoe gedrongen, zijn bezoedelde hand legt in die van een schuldeloos meisje, dat in den ongelukkigen waan is opgevoed, geen grooter geluk en eer te kunnen deelachtig worden, dan zich door de banden des huwelijks met hem vereenigd te zien - hem, den gemankeerden bean nog wel van haar moeder.
Die gansche intrigue met mevrouw de Tècle is overigens niet vrij van groote onwaarschijnlijkheden en behoort tot de minst gelukkig geslaagde partijen van den roman. Dat een welopgevoede vrouw zooveel blijken van schranderheid en tegelijk van ongeloofelijke naïeveteit zou kunnen geven, zoo onvrouwelijk en onmoederlijk kortzichtig zou kunnen handelen, als zij, die, om de Camors schadeloos te stellen wegen haar zelve, hem haar tienjarig kind als eventueele gade in de armen legt, is een romanesker toestand, dan zich met voeg laat voorstellen. Gelukkiger daarentegen is de schets der eerste huwelijksweken van die jeugdige Comtesse; de analyse der geheime, bange voorgevoelens, die haar gemoed gaandeweg beklemmen, eer zij tot de vreeselijke ontdekking komt van den zedelijk aan haar gepleegden manslag. De beschrijving vooral van dat oogenblik zelf, waarop zij als met een ruk voor den gapenden afgrond wordt gebracht en niet minder die van haar eerste ontmoeting

{==611==} {>>pagina-aanduiding<<}
‘daarna’ met de Camors, teekent den Meester. Geenerlei melodramatische omhaal, geen pathos hoegenaamd. Alleen deze weinige, solenneele woorden:
‘M. de Camors monta chez sa femme. Elle était couchée et tremblait de tous ses membres. Une de ses mains pendait sur le drap. Il voulut la prendre. Elle retira sa main doucement, avec une dignité triste mais résolue. Ce simple geste les avait séparés pour tonjours. A dater de ce moment, par une convention tacite, imposée par elle, acceptée par lui, madame de Camors était veuve.’
Een hoofdverdienste van den roman waardoor de schrijver onze sympathie wint, is ook deze, da, ondanks de medegedeelde en nog meer andere monstruositeiten, het natuurlijk gevoel in de karakters ook zijner hoofdpersonen nimmer geheel wordt weggecijferd. Iedere stap, welken de Camors verder voorwaarts zet op ziju voorgenomen weg gekluisterd als hij zich gevoelt aan de afschuwelijke gevolgen zijner daden, ontlokt hem innerlijk een kreet van pijn en doorboort hem het hart. En hoe diep gevoelt niet ieder het wicht der namelooze boetedoening, aan de vrouw opgelegd, die, bij de fierheid en den hartstogt waarmeê wij haar bedeeld zagen, zich ten laatste ‘geminacht’ voelt door den man juist, ter wille van wien zij alle gevoelens van eer en schaamte met voeten heeft getreden.

Toen namelijk het oogenblik eindelijk was aangebroken, waarop de Camors en de weduwe de Campvallon, (weduwe geworden ten gevolge eener vreeselijke katastrophe, door hun beider wangedrag zelf uitgelokt) na alle zedelijke en maatschappelijke kluisters gewelddadig te hebben afgeschud, meenden dat niets meer aan de verwezenlijking in den weg stond van ‘hun’ ideaal: ‘celte de deux êtres sup rieurs se partageant fièrement au-dessus de la foule toutes les voluptés de la terre, les ivresses de la passion et les jouissances de l'esprit, les satisfactions de l'orgueil et les émotions de la puissance...’ toen de deuren van het aardsche paradijs zich voor de voeten der overspelige vrouw eindelijk geheel schenen te openen, en zij ‘de Camors’ aan gade en kind ontscheurd, voor altoos aan haar zijde meende te hebben vastgekluisterd,...toen was de zinnelijke vlam in dezen uitgedoofd en verving afkeer van lieverlede den oververzadigden hartstocht. Haar aanblik werd hem een hel. Somber en in zich zelf gekeerd, bracht

{==612==} {>>pagina-aanduiding<<}
hij dagen en weken soms in eenzaamheid door. Er was een onoverkomelijke afgrond tusschen hen gerezen. In de tuinen van datzelfde kasteel (thans Charlotte's eigendom geworden), waar voor 't eerst hun oogen elkander hadden ontmoet....dans ce pare magnifique, à travers les riches parterres et les grandes vases de marbre, sous les longues arcades de verdure peuplées de statues blanches, on les voyait tous deux errer séparément comme deux ombres mornes, se rencontrant quelquefois, ne se parlant jamais.’

Somber maar waardig besluit van dit huiveringwekkend levensdrama!
Meesterlijk vooral ook is de eind-épisode, als de zieltogende de Camors (spreken kan hij niet meer) met smeekende uitdrukking zijner oogen, bij Charlotte, de eenige, die in staat is te bevroeden wat er bij dien blik berouwvols in hem omgaat, aandringt op de bezorging van een nevens hem liggenden verzegelden brief, die óók, even als die van wijlen zijn vader, ten opschrift voert: ‘pour mon fils’ - en welsprekend de ernst, waarmede hij, eerst na het tot tweemaal toe schreiend uitgesproken: ‘Je vous le promets’ uit haar mond te hebben vernomen, plechtig de hand der verzoening haar toesteekt. Zulke kleine trekken zijn het, om wier vinding men Feuillet als man van fijn moreel gevoel bewondert en hoogschat.

‘Monsieurs de Camors’ is, gelijk genoegzaam door mij werd toegelicht - het draagt daarvan alle merkteekenen, ook de gebreken, aan het voorhoofd - een tendenzverhaal, ingegeven door den geest des tijds.
Dien geest bezweren zal Feuillet wel niet. Maar de verdienste van hem met juistheid en kunstenaars-ernst in beeld te hebben gebracht, is reeds geen gering iets. Wie met vrucht tot anderen wil spreken, moet zich niet op een afstand, maar in hun midden plaatsen. Dit heeft Feuillet te recht begrepen en van alle ‘jeunes hommes’, door de uieuwere romantiek in 't leven geroepen, is de zijne zeker 't minst onzedelijk. Toch bekruipt soms zekere weemoed het harte, als men nagaat, in welk een draf van gemeenheid een generatie moet zijn gezonken, die tot zulke scheppingen de types kan leveren.
Velp.
P. Bruijn.






















{==613==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

VIJF JAREN IN JAPAN. Bijdragen tot de kennis van het Japansche keizerrijk en zijne bevolking door Jhr. J.L.C. Pompe van Meerdervoort, oud-officier van gezondheid van (bij) Z.M. Zeemagt, enz. enz. Twee deelen in royaal 8o. Leiden, bij van den Heuvell en van Santen, 1867 en 1868. Prijs ƒ 9,90.
Met klimmende belangstelling richt menige tijd- en landgenoot den blik naar het kolossale rijk der Opgaande Zon. Eeuwen lang had het zich gekenmerkt door zijn isolement, en zorgvuldig weten te onthouden van alle aanraking met de Westersche volken. De Nederlanders alléén waren, doch altoos onder zeer bezwarende voorwaarden, toegelaten op een enkel punt aan de grens van zijn onmetelijk gebied. En daar, op dat eiland Desima, de zetel der Nederlandsche factorij sints hare verplaatsing derwaarts in Mei 1642 (31 jaren lang was zij gevestigd geweest te Firato), bleef de vaderlandsche driekleur wapperen, toen Nederland uit de rij der Europeesche natiën was gewischt door de geweldige hand van den eersten Napoleon. De jaloezie der andere mogendheden, die zoo gaarne gedeeld zouden hebben in de gunsten, het kleine Holland toegestaan en in de voordeelen, welke het trok uit zijn handel op Japan, - een handel, dien de Japanner zijns ondanks gedoogde, omdat hij geen ander middel bezat in zijn behoeften aan Westersche producten te voorzien, maar dien hij ook daarom aan allerlei fiscale bepalingen onderwierp - heeft het verblijf onzer vaderen op Desima in een daglicht gesteld, dat, was het naar waarheid geschetst, gansch niet tot hun eer zou strekken. Hoe moest dus niet een ieder, wien de eer zijner natie ter harte gaat, verlangend uitzien naar eenige mededeelingen omtrent dat verblijf, uit onpartijdige bron geput!

{==614==} {>>pagina-aanduiding<<}

Daarenboven zijn er in de laatste jaren gebeurtenissen voorgevallen, die in verhoogde mate Europa's aandacht vestigden op dat machtige rijk in het verre Oosten. Het is gedwongen geworden zijn afsluitings-systeem te laten varen en zijn gebied open te stellen voor den wereldhandel. Tengevolge daarvan is er menig bericht verspreid omtrent het leven en karakter van den Japanner, dat niet altoos afkomstig was van bevoegde beoordeelaars en opmerkers. Een geheimzinnige sluier bleef den staatkundigen, maatschappelijken en godsdienstigen toestand van dat rijk bedekken, hoe vurig de begeerte was van ieder die belang stelt in de geschiedenis en de ontwikkeling der menschheid om dien sluier op te heffen. Wel geraakte men door verschillende mededeelingen eenigszins bekend met de handelsbronnen van dat rijke land, maar het volksbestaan zelf ontsnapte voortdurend grootendeels aan alle nasporingen.
De komst van de Japansche gezantschappen en het verblijf ten onzent van verschillende Japansche jongelieden van goeden huize, die in Europa hun wetenschappelijke opleiding kwamen ontvangen, verlevendigde veler wensch om iets naders te vernemen ten aanzien van hun vaderland. Hun mededeelingen immers waren niet dan schaarsch en sober. Ten minste dit is mijn persoonlijke ervaring. Meer dan eens ben ik in aanraking geweest met den Japanneeschen zeeofficier, die het toezicht had bij den bouw van het oorlogsschip Kayoo-mar, op de werf der heeren Gips alhier, doch het is mij nooit gelukt eene duidelijke voorstelling te ontvangen van der Japanneezen godsdienstige denkwijze of van hun staatkundigen toestand. Misschien ligt de reden hiervan minder in de geheimzinnigheid van den officier, dan wel in de moeite, die het hem kostte zich in het Hollandsch uit te drukken. Toch sprak hij vooral op het laatst onze taal vrij goed. - Hoe het zij, meer en meer won in de laatste tijden de overtuiging veld, dat, ten gevolge van de gedwongen openstelling, Japan zich op een gevaarlijk standpunt bevond en in een tijdperk van crisis verkeerde, het gevolg der binnenlandsche twisten tusschen de conservatieve, de jegens Europa vijandig gestemde partij, die inzag dat de toelating der Westersche mogendheden een geheele omkeering zou te weeg brengen in het volksbestaan, en de liberale partij, die alle heil voor het vaderland wachtte van de vriendschap en de nauwe aanraking met die mogendheden. - Neemt men dit een en ander in aanmerking, dan is het niet te ver-
{==615==} {>>pagina-aanduiding<<}
wonderen, dat het boek van jhr. Pompe van Meerdervoort, welks titel wij aan het hoofd dezer bladzijden neêrschreven, met weglating van al de kwaliteiten (en zij zijn niet weinig in getal) van den geachten schrijver, door velen met ingenomenheid hij zijn verschijning werd begroet en met belangstelling gelezen. Zoo iemand, dan was jhr. Pompe wel de man om ons verschillende bijzonderheden omtrent Japan en
zijn bewoners mede te deelen. Zijn bevoegdheid kan door niemand in twijfel worden getrokken. Vijf jaren lang bracht hij in het rijk der Opgaande Zon door, in een betrekking die hem meer dan eenig ander Europeaan in de gelegenheid stelde tot het huiselijke leven van den Japanner door te dringen en die hem in aanraking deed komen met menschen van allerlei rang en stand. Een rijke ervaring heeft hij opgedaan als geneesheer. Aan het ziekbed was het in den regel onmogelijk hem omstandigheden te verbergen, die voor ieder ander geheim worden gehouden, terwijl hij als leermeester en directeur van het geneeskundig onderwijs vele vrienden onder de geneeskundige en wetenschappelijke mannen gemaakt had, van wie hij veel vernam omtrent de staatkundige en godsdienstige instellingen, de producten, het belastingstelsel en de geschiedenis van hun land. Ook had hij vaak het voorrecht, door keizerlijke staatslieden geraadpleegd te worden over politieke en maatschappelijke instellingen. Daarenboven verklaart hij zich in zijn voorbericht voor een warm en oprecht vriend van Japan. Hij heeft Japan en zijn bevolking lief, en meent dit getoond te hebben zoowel gedurende zijn verblijf in den machtigen keizersstaat, als na zijn terugkomst in het vaderland. Een nieuwe eigenschap die de waarde van Pompe's werk moet verhoogen! - Bij zijn arbeid stelde de schrijver zich echter niet voor alleen de belangstellende weetgierigheid van zijn landgenooten te bevredigen en hun kennis van Japan te vermeerderen: dit doel op zich zelf zou reeds loffelijk geweest zijn. Hij koesterde daarenboven de hoop, dat zijne studie niet geheel zonder nut zou wezen voor de Japanners zelven en dat dezen in hun belang zijn raadgevingen en beschouwingen niet in den wind zouden slaan. Volgens zijne meening, - en hij is wel de man om dit met juistheid te kunnen beoordeelen, - staat Japan op een gevaarlijk standpunt, doch met een werkelijk goeden wil en met het waarachtig voornemen om den weg van vooruitgang te blijven

{==616==} {>>pagina-aanduiding<<}
bewandelen, is, zijns inziens, niets verloren: de regeering hebbe slechts met spoed en kracht voort te gaan met hervormen en dan zal zij zich later de gedwongene openstelling van het land voor de Westersche volken niet behoeven te beklagen. Met het oog hierop, geeft Pompe dan ook menigen behartigingwaardigen wenk, terwijl hij tevens niet in gebreke blijft onze regeering den weg te wijzen, dien zij te volgen heeft om ook van haar zijde de nevelen van onkunde en afgoderij, die het schoone, uitgebreide land bedekken, te helpen verdrijven. Dit is hare roeping. Immers, Nederland heeft de oudste betrekking op Japan. Al was zijne vriendschap, die, gelijk niet te ontkennen valt, alleen uit zucht naar stoffelijke voordeelen ontsproot, niet belangeloos en al werd zij dan ook vaak met ondank vergolden, het is zijn plicht, als beschaafd volk, naar de mate zijner kracht te arbeiden aan de zedelijke ontwikkeling der Japanners. Schande ware het, zoo ons land hierin bij de andere Westersche mogendheden achterstond.
Het boek, dat jhr. Pompe van Meerdervoort ons publiek aanbood, beloofde dus in vele opzichten belangrijk te zijn. De verwachting, die wij er van hadden, is niet teleurgesteld. Ik geloof niet, dat iemand het onvoldaan zal nederleggen. Het is een kennismaking of liever een goede en grondige lezing overwaard. De schrijver heeft ons Japan opengesteld op een andere, veel betere en doelmatiger wijze dan de vrees voor de kanonnen der Westersche mogendheden.
In het eerste deel ontvangen wij eene geschiedenis van het Japansche rijk en eenige beschouwingen over het geestelijk en wereldlijk gezag, over de inrichting van het staatsbestuur en over de eerste vestiging van de Portugeezen en Nederlanders; eene schets der verschillende godsdiensten; eene beschrijving van de kerkelijke merkwaardigheden, van godsdienst- en volksfeesten, volksspelen en volksvermaken; een schildering van de gebruiken, in zwang bij geboorte, huwelijk en dood; eenige mededeelingen omtrent het huiselijk leven; bijzonderheden betreffende de organisatie van leger en vloot, betreffende het belastingstelsel, den landbouw, de jacht en de visscherij, de kleeding en het voedsel, het postwezen, het fabriekwezen en de industrie, het onderwijs en de taal, benevens opmerkingen over het mijnwezen, het klimaat en de meteorologie.
Het tweede deel wijdt de schrijver aan de uitwendige geschie-
{==617==} {>>pagina-aanduiding<<}
denis van Japan en de aanraking met het Westen, waarbij hij evenwel in het hoofdstuk, betreffende zijn eigen werkzaamheid als geneesheer, een geschikte aanleiding heeft gevonden om het beeld van de Japanneezen te teekenen op het ziek- en sterfbed en allerlei wetenswaardige bijzonderheden mede te deelen omtrent de begrafenis, de prostitutie, den stand der wetenschap, de beoefenaren der geneeskunde, het baden en de badhuizen, enz. - In dit tweede deel vinden wij een geregeld en aaneengeschakeld overzicht van de pogingen, die de Europeanen en de Amerikanen hebben beproefd, en die aanvankelijk goed geslaagd zijn, om Japan ten bate van den wereldhandel en der ontwikkeling van dit reusachtige rijk open te stellen. Een aantal bijlagen, hoogst aantrekkelijk en belangrijk voor den geschiedvorscher, met name een staat der erfopvolging van de geestelijke en wereldlijke keizers en een officieele beschrijving der laatste gebeurtenissen o.a. van den aanval op de Medusa door de batterijen van Simonozeki en het forceeren van den doortocht naar de Binnenzee en van de tuchtiging van den landsheer van Magato door de vereenigde Europeesche eskaders op 5 en 6 September 1864, gebeurtenissen die allen nog versch in het geheugen liggen, doch niet altoos en bij ieder even juist bekend zijn, verhoogen de waarde van dit werk, dat ook om zijn sierlijke typografische uitvoering en de platen den hoogsten lof verdient.
Onmogelijk is het al de belangrijke kwesties aan te stippen, die de schrijver in die twee deelen behandelt. Jammer, dat hij aan zijn werk geen bladwijzer heeft toegevoegd van namen en zaken, waarover wij hem zouden kunnen nalezen. Hierdoor zou zijne studie eene nog meer blijvende waarde erlangd en ook als handboek voor de kennis van Japan haar nut bezeten hebben. Ik neem de vrijheid deze opmerking den geachten schrijver in overweging te geven voor het geval dat hij, wat wij verwachten, de hand aan een tweeden druk moet leggen.
Wie derhalve iets weten wil van de verhouding, die tusschen den geestelijken en wereldlijken keizer, den Mikado en den Sjoogum bestaat 1), sla slechts zijn werk op. - ‘De haat tegen de vreemdelingen

{==618==} {>>pagina-aanduiding<<}
die menigmaal en ook nog in de laatste jaren tot moord en doodslag aanleiding heeft gegeven, wordt er in verklaard. - Omtrent de dwarskijkers en hun beteekenis vindt men de noodige inlichtingen. - Het verhaal, dat de Nederlanders het kruis jaarlijks met voeten hebben moeten treden, wordt gebrandmerkt als laster. - De betrekkingen tusschen de Nederlanders en de Japanners worden in het licht gesteld en de vernederingen, die de eersten zich lieten welgevallen, onbewimpeld medegedeeld, doch ook de verzachtende omstandigheden niet verzwegen. - De groote rol, door Nederland bij de openstelling van Japan vervuld, maar met opzet of uit onkunde door vreemde schrijvers geignoreerd, wordt aangewezen. Aan de groote verdiensten van den heer J.H. Donker Curtius, onzen laatst afgetreden commissaris, wordt een zeer gepaste

{==619==} {>>pagina-aanduiding<<}
en rechtmatige hulde gebracht. - Op den viervoudigen kanker, die aan den Japanschen staat knaagt: de dronkenschap, de militaire organisatie, de bediendenstoet en de prostitutie, wordt het oog gevestigd. - Maar waar te eindigen, wilde ik alle belangrijke onderwerpen opnoemen, door den schrijver meer of min breedvoerig behandeld, alle verkeerde voorstellingen door hem verbeterd, alle wanbegrippen door hem bestreden! Ik voeg er alleen nog bij, dat hij aan zijn verhaal, dat hier en daar uit den aard der zaak wel eenigszins droog en dor dreigde te worden, levendigheid en afwisseling bijzet door de mededeeling eener anekdote of door het inlasschen van de eene of andere opmerking. Een enkele proeve moge hier volstaan. Zij kan tevens dienen om eenig denkbeeld te geven van den trap van ontwikkeling, waarop de Japanner zich bevindt.
Bij zijne beschrijving van de godsdienstige sekten, die men in Japan aantreft en de godsdienstige gebruiken aldaar in zwang, zegt de heer Pompe van Meerdervoort, dat onder de tempels ter eere van verdienstelijke Mikado's en Sjoogums, van verscheurende dieren, tot bezwering van volksrampen - tempels voor de jacht, de visscherij, regen, onweêrsgoden, enz., de tempels aan de vossen (kits'ni) gewijd eene afzonderlijk vermelding verdienen. Hij gaat aldus voort:
‘De vos wordt in Japan beschouwd als de incarnatie van alle booze geesten; alle ondeugden en misdrijven worden aan dit dier toegeschreven en van daar heeft men zoovele vossentempels in Japan om zijn invloed te bezweren. Te Nagasaki was ik eenmaal getuige van een “vossenmalice”, aardig genoeg om medete deelen. In de H....straat woonde een 17jarig beeldschoon meisje, van gegoeden stand. In den nazomer van 1860 was het ouderlijk huis in groote opschudding, want de lieve dochter was verdwenen en moest geschaakt zijn door een vos. Volgens het verhaal had zij den vorigen dag in den vossentempel gebeden en had de vos haar toen bevolen weder te komen en wel op den avond van den volgenden dag. (Dit was door het meisje medegedeeld aan een jonger zusje, maar ook aan niemand anders, daar de vos hierover boos zou worden!) Een geheel leger van buren, vrienden en bekenden kwam op de been, gewapend met knuppels, sabels en dergelijken, en doorzocht de stad en vooral de bergachtige omstreken gedurende drie avonden met flambouwen ten einde den vos met de geschaakte prooi te vinden (over dag houdt de vos zich schuil). Gedurende dit zoeken werd

{==620==} {>>pagina-aanduiding<<}
voortdurend op bekkens geslagen, ten einde den vos op te stooten en tevens het door vosseninvloed in slaap gebragte meisje te wekken. Drie avonden bleef dit zoeken echter vergeefsch: op den vierden avond vond men gelukkig het meisje terug, slapende nabij een bergpad in het gras met gescheurde kleederen. Geen twijfel meer of de vos was in het spel; het meisje werd gewekt en in vrolijken optogt naar de ouderlijke woning gebragt, waar zij op alle vragen weenend uitriep: “kits'ni” “kits'ni”; meer kon men niet te weten komen. Een groot feestmaal werd aangerigt ter eere van de teruggevonden dochter en niemand twijfelde of het was een schaakpartij van den vos, die door allerlei bovennatuurlijke (biologische?) krachten en betooveringen het arme (?) meisje had medegevoerd. De zaak interesseerde mij toch eenigzins en ik hield het meisje in het oog, en werkelijk ongeveer ¾ jaar na deze schaking gebeurde er een geschiedenis met het meisje, welke teregt deed betwijfelen of men alleen aan vossenmalice moest denken; en toch kan ik stellig verzekeren, dat zij een voorwerp bleef van verdubbelde ouderliefde, en dat niemand er aan twijfelde of de vos was van alles schuld. Ja, zelfs menigeen onder mijne leerlingen, die dan toch door een jaren lang dagelijkschen omgang met mij van vele vooroordeelen genezen waren, konden zich in deze niet van hun bijgeloof losmaken.’

Uit hetgeen wij in het midden brachten volgt, dat wij den uitnemenden en merkwaardigen arbeid van jhr. Pompe van Meerdervoort onbepaald aanbevelen. Mijn groote ingenomenheid er mede neemt evenwel niet weg, dat ik enkele bezwaren heb tegen den vorm. Ik wil alle zonden tegen taal en stijl, die ik opmerkte onder het lezen, niet opsommen. Vooral het eerste deel is er rijk in. - De punctuatie laat ook veel te wenschen over. - Hinderlijk is mij het gebruik, dat de schrijver telkens van ‘welke’ maakt, waar ‘die’ had behooren te staan. - Het leelijke deszelfs en dezelve vindt bij hem genade niet alleen, maar hij schijnt er ook een zekere voorliefde voor te koesteren. - Dik wijls maken talrijke tusschenzinnen den hoofdzin onduidelijk. - Mij dunkt, de schrijver zou wel doen zijn anders zoo voortreffelijken arbeid, bij een eventueele tweede uitgave, in dit opzicht aan een strenge herziening te onderwerpen.
Dordrecht.
M.A. Perk.


{==621==} {>>pagina-aanduiding<<}

Roman-lektuur.

UIT HET KUNSTENAARSLEVEN. Roman van F.W. Hackländer. Naar het Hoogduitsch door J.J.A. Goeverneur. Vier deelen. Arnhem, J. Voltelen. 1867. Prijs ƒ 12,50.



ALEXANDRA FEODOROWNA, Keizerin van Rusland. Naar het Hoogduitsch van A. Th. von Grimm. Arnhem, J. Voltelen, 1867. 2 dln. 299 en 364 blz. Prijs ƒ 6.50.



LIEFDE EN LIST. De Prins van Wales te Madrid in 1623. Naar het Engelsch van W. Harrison Ainsworth. Twee deelen. Amsterdam, J.D. Sybrandi. 1866. Prijs ƒ 6,50.



LIEFDE'S STRIJD. Uit het Engelsch van Florence Marryatt. Twee deelen. Amsterdam, J.D. Sybrandi, 1866. Prijs ƒ 7,00.



DE LAATSTE VAN DE MORTIMERS. Een verhaal uit twee monden door Mrs. Oliphant. Twee deelen. Amsterdam, J.D. Sybrandi. 1865. Prijs ƒ 6,50.
De vertaler van No. 1 zegt in zijn ‘Kort woord’ vooraf, dat het in dezen tijd een nog al gewaagd stuk is, een roman in vier deelen (vijf in het Duitsch, maar de vertaling is wat besnoeid) in 't licht te geven - als die roman geen Klaasje Zevenster is; maar dat hij in dit boek zooveel schoons gevonden heeft, dat, naar hij vertrouwt, de uitgave voor den uitgever geene periculeuse onderneming zal zijn.
't Is mogelijk en ik mag het hartelijk lijden! Maar wat mij betreft, in weêrwil der onderscheiden zwakke plaatsen, stel ik Klaasje Zevenster, dat een echt Hollandsch boek is, vrij wat hooger dan dit werk, omdat het een echt Duitsch genoemd kan worden, en er zeer vele stukken in voorkomen, die zeker den Duitscher vrij wat meer aantrekken dan den Nederlander.
Uit het kunstenaarsleven heet deze roman; en die naam is vrij juist gekozen, ofschoon hij wel wat algemeen luidt. Immers, er wordt bijna uitsluitend over schilders gehandeld; de beeldhouwer Knorx is geen hoofdpersoon, en zelfs Juanita, de prachtig schoone zangeres, komt als zoodanig niet op den voorgrond. Schering en inslag zijn de schilders.
Het is in 't begin min of meer onzeker, welke plaats in Duitschland men zich als het tooneel van de verzameling kunstenaars moet voorstellen. Het heet: ‘wij bevinden ons op korten afstand van een rijke provinciestad, die nog in vele deelen, in hare gansche physiognomie zelfs, het aanzien eener miniatuur-residentie

{==622==} {>>pagina-aanduiding<<}
heeft behouden, wat zij vroeger werkelijk was.’ De schrijver schijnt echter langzamerhand het lastige ondervonden te hebben, van zich zoo geheel in het onbestemde te moeten verplaatsen en laat dan eindelijk zich ontvallen, (ik meen echter eerst in het tweede deel, zeker niet veel vroeger), dat Dusseldorp de plaats was die hij op het oog had, en waar de schilderschool bloeide.
Onder die schilders munt boven allen uit Roderich Olfers, naar wien een jaar of tien geleden eene onbehagelijke, onschoone, arme freule vrijde, met dit gevolg, dat hij haar trouwde, uit welken ongelukkigen echt eene dochter Margaretha geboren werd, een lief kind en, in den aanvang van het boek, een jaar of acht oud, de speelpop en lieveling van al de kunstbroeders, vooral van den Engelschen Lytton, later lord Warren. De vrouw van Olfers is een serpent, lastig, vervelend, hatelijk, kwaadaardig, kregel, norsch. Eindelijk scheiden ze wettig en ontsteelt de vrouw het kind nog aan haar vorigen echtgenoot, die haar al te edelmoedig behandeld had en vruchteloos, jaren lang, zich inspant om Margaretha terug te vinden.
Tot de vertrouwde kennissen en leerlingen van Olfers behoorde ook eene Spaansche dame, Conchitta, die, met hare zuster Mereedes, van welke men niet veel hoort, in huis woonde bij eene type van kleingeestigheid, mevrouw Smitz. Conchitta was dikwijls in Olfers atelier en poseerde voor hem. Hij telde haar - maar in alle eer en dengd - onder zijne liefste leerlingen en had eene onbegrensde achting en vriendschap voor haar. Nog eene zuster van Conchitta was Juanita, die met haar oom in de aanzienlijkste steden van Europa, als zeer begaafde zangeres, zich hooren liet, en van betooverende schoonheid zijnde, veler hoofden en harten op hol bragt. Deze zusters, van een zeer oud, hoog adellijk Spaansch geslacht afkomstig, hadden een groot proces tegen den Staat. Werd dat gewonnen, zoo konden ze over millioenen beschikken, terwijl zij nu van hare talenten leven moesten.
Voorts komen onder de omgeving van Olfers voor: de schilders Walter, die altoos maar klaagde dat de Duitsche kunst dood was: Rodenberg, die een kladschilder mogt heeten, maar wiens teekenstift onnavolgbare en onwaardeerbare producten leverde, - waarbij de schrijver soms vrij duidelijk de teekeningen van Gustave Doré voor den geest had: Knorx, een sombere beeldhouwer, die liefst in 't gezelschap van een doodshoofd was: Rüding, die steeds bluft op zijne hooge connexies en zeer dikwijls een dwaas

{==623==} {>>pagina-aanduiding<<}
figuur maakt: Bergmuller, wien zijne vrienden Nevel-Kool-Wolk-Müller noemen, en nog een paar anderen van minder beteekenis.
Deze kunstbroeders met nog eene menigte anderen, ongenoemden, vieren een prachtig kunstenaarsfeest, wat in al zijne bijzonderheden beschreven en zeer aanschouwelijk wordt voorgesteld. Bij de voorbereidselen tot dit feest had Rodenberg toevallig in het bosch, waar de gasten zich vereenigen zouden, om onder aanvoering van prins Meiwijn, de Blijheid aan den reus Griesgram te ontweldigen, Juanita ontmoet, die met haar oom Don Jose, hare zusters verbeidde. Zij was als eene fee in schoonheid, lieftalligheid, betoovering en vroolijker en levenslustiger dan hare sprekend op haar gelijkende zuster Conchitta. Zij woont zelfs een deel van het groote kunstenaarsfeest bij, terwijl de gasten meenden Conchitta te zien, hetgeen tot aardige vergissingen aanleiding geeft; vooral bij prins Heinrich, die wel los van leven is en steeds van zijn banditischen en trichynischen adjudant, den majoor von Woudenberg, vergezeld, maar toch een bewonderaar en - wat nog beter is - een bevorderaar der schoone kunsten.
Eenigen tijd daarna, toen de feesten al lang waren afgeloopen en de stille rust in de armelijke woningen van Walter, Rüding, Rodenberg en Knorx was teruggekeerd, die nu weêr feesten vieren van boterhammen met thee en soms een slokje rum, krijgt Rodenberg een brief, zoo het heet van eene geheel onbekende oude nicht te Keulen, hem tweehonderd thaler zendende, om met eenige vrienden het carneval te komen bijwonen, en dat, als ze konden, door eenig maskerade op te luisteren. Men besluit daarvan gebruik te maken, en dezelfde costumes die op het kunstenaarsfeest gediend hadden, zullen ook te Keulen verschijnen.
Nu volgt eene gansch zeer uitvoerige beschrijving van het carneval, zooals het te Keulen gevierd werd. Eene beschrijving zeer aanlokkelijk voor de leden van Momus te Maastricht, die daaruit zelfs misschien nog wel een lesje konden krijgen; maar die de koele plegmatieke Hollanders, hoe gaarne zij ook eene maskerade bijwonen, vrees ik, koud zal laten als de op het carneval volgende stormachtige Aschdag - toen Juanita plotseling was vertrokken, na tot den vroeger zoo gelukkigen, hoopvollen Rodenberg gesproken te hebben: ‘vrees mijn dolk,’ - woorden, die hem als uit den tweeden hemel stortten, waar hij al de verrukkingen der vurigste liefde en verbeelding met volle teugen genoten had.

{==624==} {>>pagina-aanduiding<<}

Jaren verloopen. Walter schildert at fresco in Falkenstein, een verrukkend slot van prins Heinrich, aan den Rijn. Olfers doorreist half Europa, vruchteloos Margaretha zoekende. Knorx is beeldhouwer in een klooster geworden, - Rüding photograaf. De kleine Rafaël, eens een knechtje, een duivelstoejager van Rodenberg en zijne confraters, een geestig jongsken, die zich ook op schilderen won toeleggen, maar door Walter daarvan afgeschrikt, legt zich op dagbladschrijverij toe, na eerst in een boekhandel geweest te zijn.
Rodenberg, de hoofdpersoon in dezen roman, is, ik weet niet wat geworden aan 't hof van den jeugdigen vorst, wiens oom prins Heinrich is, en die hem zeer beschermt tegen de intrigues, vooral van de moeder van den regeerenden vorst. Rodenberg is zooveel als secretaris-generaal voor de architectuur en schoone kunsten; maar zoowel zijne betrekking als de kring waarin hij zich beweegt en de plaats waar hij woont, is zeer mysterieus en onvolledig geschetst. Had Hackländer misschien reden zich zeer voorzichtig over een en ander uit te laten? Hoe 't zij, het maakt de opvatting niet gemakkelijker.
Terwijl de gelukszon van Rodenberg al begint te tanen, en hij wel in hoogheid gesteld is, maar belaagd en benijd wordt door vele lage zielen, die zich door zijnen val in de hof-hoogte zochten te werken, komt plotseling Juanita, de schoone zangeres, weêr ten tooneele, van wie het gerucht gaat, dat zij, die men voor ongehuwd hield, getrouwd is met haar oom Don Jose, die voortdurend met haar reist. Deze tijding heldert aan Rodenberg dat woord: ‘vrees mijn dolk’ op, en verklaart hem de terughouding van haar, die toch soms hem evenzeer scheen te beminnen als hij haar liefhad.
Toen zij elkaâr weêr ontmoetten (het was op eene soirée ten hove) deed Juanita alsof zij Rodenberg niet of nauwlijks kende, ten minste hem zich maar flauw herinnerde. Bij een latere gelegenheid echter, verklaart Juanita het gerucht van haar huwelijk voor valsch en doet Rodenberg begrijpen, dat zij - hoe vreemd haar gedrag jegens hem ook geweest zij - steeds de zijne gebleven was. Hij verlaat in hooge opgewondenheid het paleis, maar, terugkeerende naar zijne woning kan hij het niet verder brengen, dan de kamer van Rafaël, nu een geacht auteur. Daar stort hij neder, om dagen lang zwaar ziek te wezen.
Gedurende dien tijd, welken hij, ijlende, van alles onbewust,

{==625==} {>>pagina-aanduiding<<}
worstelende tegen den dood, doorbrengt, komt Juanita hem bezoeken, en vindt bij hem eene schoone jonge vrouw, die zijne vrienden hadden uitgenoodigd het ziekenoppassen met hen te deelen. Juanita meent, dat dit de maitres van Rodenberg is en verlaat hem met een gebroken hart, om hem nimmer weder te zien.
Van zijne ziekte hersteld, vestigt Rodenberg zich in het engelsche gezantschapshuis en begeeft zich eindelijk de wijde wereld weêr in, gelukkig van den hofband ontslagen te wezen. Lord Warren heeft in dien tusschentijd ontdekt waar Margaretha, de dochter van Olfers is, en ondervonden dat dit hetzelfde meisje was, 'twelk hij vroeger had ontmoet en liefgekregen, zonder haar als de dochter van zijnen vriend te herkennen. Margaretha is onder de hoede van Conchitta, die bij het sterven van de gescheiden vrouw van Olfers toevallig was tegenwoordig geweest. Eindelijk komt alles terecht. Olfers huwt Conchitta: Lord Warren Margaretha: Rodenberg Juanita en deze, met de vrienden Walter, Knorx en Rafaël maken in de kasteelen van de zusters, welke haar langdurig proces tegen den staat van Spanje gewonnen hadden, eene hoogst gelukkige en benijdenswaardige kunstenaarsrepubliek uit, in de nabijheid van Granada, waar de onderscheiden familiën die één gezin uitmaken, nog schijnen te leven, want, zoo eindigt het werk: ‘Mogt gij eens naar Granada komen, zoek dan toch vooral het kunstenaarshof op: 't heet in het gewone leven de villa de Monterey, en ge kunt verzekerd wezen, dat ge aan dat hof een vriendelijk onthaal zult vinden, ook als ge geen stamboom hebt aan te wijzen, ook als uwe borst niet met onverdiende of verdiende orden is versierd. Gij hebt er eenvoudig te bewijzen, dat gij de kunst liefhebt en de kunstenaars vereert, maar voor alle dingen de verzekering te geven, dat gij mijne wel wat lange, maar waarachtige geschiedenis noch te lang, noch te langdradig hebt gevonden.’
Naar de hoofdvoorwaarde te oordeelen, waarop voor alle dingen gelet zal worden, geloof ik, dat de familie de Monterey tamelijk gerust kan wezen, niet door logeergasten bestormd te worden. Er zullen toch, hoop ik, weinig lezers zijn, die niet sommige stukken veel te lang, en vele verhalen veel te langdradig gevonden hebben; terwijl aan den anderen kant, vooral op het laatst, de schrijver jaagde en hijgde naar het einde (Exitus alget). Zoo is het wedervinden van Rodenberg door Juanita, hunne verzoening en huwelijk nagenoeg ongemotiveerd. De ontmoeting

{==626==} {>>pagina-aanduiding<<}
van Olfers en Conchitta wordt verondersteld. Dat Conchitta twee volle jaren lang Margaretha bij zich had, na den dood van hare moeder, zonder van het wedervinden zijner dochter aan Olfers kennis te geven, wordt niet eens verschoond; - alleen wordt er gezegd, dat Conchitta door een onuitgesproken wensch der stervende vrouw, zich verbonden achtte. Op het onwaarschijnlijke, dat een ijverzuchtig Spanjaard zijne schoone jonge vrouw als zangeres aan de blikken en de verleidingen der groote wereld zou blootstellen, wordt niet eens gelet. En van de gescheiden vrouw van Olfers, die door het stelen van haar kind zoo grooten invloed uitoefende op den loop der zaken, wordt bijna geene melding meer gemaakt.
Er is veel schoons in dit werk, maar het laat den lezer ook niet zelden zeer onvoldaan.
Wat de vertaling betreft, vloeiend is zij en gemakkelijk, zoo als we van Goeverneur gewoon zijn, maar ik kan niet zeggen, dat hij onze taal met schoone nieuwe woorden heeft verrijkt: (om van de uitdrukking: ‘er om toe’, in plaats van er om heen maar niet meer te spreken, de vertaler schijnt dat toch niet te kunnen laten). Zulk eene menigte leelijke nooit gehoorde woorden, als hij in dit boek heeft ingesmokkeld, is waarlijk te erg. Ik schrijf er enkelen af: Omflunderend. Kribus. Besties. Gniffelen. Fistelstem. Steevast. Sloerig. Nurksch. Maan (voor de manen van een paard). Schuppen. Cervelaatworst. Enediteven. Preukelde. Ropperig. Jodler. Verbalderen. Sputteren enz., ook kan ik niet zeggen dat uitdrukkingen als Op de Gleê: In twee donker: Het geweer aantrekken (in plaats van presenteeren): Een zeer treurig zijn moetend grijnzen: Wijs en verstandig zijn moetende worden: zegswijzen zijn die bijzonder welluidend klinken. Hoe ook iemand staan kan onder de geopende deur verklaar ik niet te begrijpen.

Op de lezing van Alexandra Feodorowna ben ik niet aangevallen als die wolven in Luxemburg op den spoortrein, waar schapen en ossen hen aantrokken, zoo als de Haarlemsche Courant van Januari ons meldde. - Ik dacht, het leven te lezen van Alexandra Feodorowna, een naam reeds zoo lastig om uit te spreken, eene keizerin van het, ja wel groote, maar mij niet zoo veel belang inboezemende Russische rijk, kan weinig aanlokkelijks hebben. Al spoedig werd ik echter van mijn vooroordeel genezen. Ik bespeurde, dat die hooggeplaatste vrouw met haar vreemde

{==627==} {>>pagina-aanduiding<<}
namen, Charlotte heette, en dat zij de oudste dochter was van Frederik Willem III, koning van Pruissen en van Louise. Ik vertrouw, dat dit edel echtpaar bij velen bekend zal wezen, ook door den roman van Louise Mühlbach, Napoleon in Duitschland, en wel vooral door dat gedeelte, waar Napoleon en koningin Louise samen ten tooneele gevoerd worden. Koningin Louise, ons zoo lief door dat schoone, haar zoo gezegende en bij ervaring bekende gedicht van Goethe:

‘Wie nooit zijn brood met tranen at, 
Wie nooit in kommervolle nachten, 
Verlaten op zijn leger zat, 
Die kent u niet, o hemelsche machten,’ 

en mijne belangstelling in de oudste dochter van die edele koningin (de moeder ook van onze prinses Frederik) was grootelijks opgewekt.
Immers: het lijden en de druk van een vorstelijk huis, hetwelk door rampen meer met God en met de menschheid vereenigd wordt, het psalmwoord, in zijne waarheid, bij eigen ondervinding leert: ‘Het is mij goed verdrukt te zijn geweest,’ - zulk een vorstenhuis maakt aanspraak op onze deelneming en vindt sympathie.
Het zwerven dier Pruissische koninklijke familie, eerst van Berlijn naar Königsberg, - toen, om Napoleon's zegevierenden overmoed nog verder te ontwijken, naar Memel, - dat samenleven in den hoogst mogelijken eenvoud, in burgerlijke omgeving, dat roert het hart. En verwonderen kan het ons niet, dat, nadat vreugdevolle en zegenrijke dagen zijn teruggekomen, de tegenspoed van voorheen een heiligenden invloed achterlaat op geheel het leven der zoo hoog geplaatste en zoo zwaar beproefde personen.
En van die omzwervingen, van dat benauwd en schandelijk vluchten was prinses Charlotte getuige; ja, maar ook van den stillen huisselijken vrede, dien hare ouders genoten in eene meer dan eenvoudig burgerlijke omgeving. Dat huisselijk geluk, die bekoringen der ontberingen hadden eenen beslissenden invloed op de geheele ontwikkeling van haar leven, en wij kunnen het veilig zeggen: nooit zou ze zoo lief en zoo goed geworden zijn, als zij niet in hare jeugd het juk gedragen had van kommer en verdriet, met hare, onder het leed bezwijkende, maar door het leed geadelde, moeder.
Van deze prinses nu bevat dit boek de levensgeschiedenis. In 1815 werd ze verloofd aan Nicolaas, den tweeden broeder van

{==628==} {>>pagina-aanduiding<<}
keizer Alexander I van Rusland; en spoedig daarop, door haar huwelijk, grootvorstin des Russischen rijks, onder den naam van Alexandra Feodorowna. Ofschoon het huwelijk van Alexander kinderloos bleef, had haar gemaal nogthans geen kans op den troon, daar hij een ouderen broeder had, Constantijn. Hij begeerde ook niets minder dan den last van het keizerschap. Maar Alexander had hem bij zijn testament de kroon vermaakt. Constantijn deed volgaarne afstand van de lusten en lasten der regeering, en ziedaar Nicolaas, de derde zoon van keizer Paul, en Charlotte, de oudste dochter des konings van Pruissen, in 1825 plotseling tot keizer en keizerin aller Russen uitgeroepen.
Hoedanig haar leven en streven was; - hoe zij als het ideaal der vrouw heeft gewerkt, - hoe eenvoudig en beminlijk ze was, in weêrwil van haar hoogen stand in de wereld, - welke heilzame inrichtingen zij ondersteunde en hoe haar tijd en moeite daardoor werden ingenomen, evenals al de uren des daags van den ijverigen en nauwgezetten Nicolaas, door het veel omvattend staatsbestuur, - hoe zij leed en genoot, - hoe zij echtgenoot en dochter, moeder en czarin was, - hoe zij krank werd en stierf, dit alles wordt ons in dit boek verteld door den schrijver, die, als belast met de opvoeding en onderwijzing van den tweeden zoon van keizer Nicolaas, grootvorst Constantijn, dit alles van nabij weten kon.
Dit boek is, ‘vooral wat het tweede deel aangaat,’ bijna uitsluitend de vrucht van eigen ondervinding, het is geschreven naar persoonlijke indrukken en hetgeen de schrijver als ooggetuige heeft opgemerkt. De daarin vermelde gebeurtenissen heeft hij zelf beleefd, als het verblijf in Moskow en in Palermo, waar de keizerin om hare zeer verzwakte gezondheid eenige maanden doorbracht; de brand van het winterpaleis, welks opbouwing en inwendige versiering alleen meer kosten dan al de paleizen en kunstschatten van het zoo prachtige München. Ook zijn alle merkwaardige personen, van hof en hofstad, beschreven naar den indruk dien de schrijver door jarenlangen omgang met hen kreeg.
Von Grimm is dus wel een bevoegd getuige: en dat hij, Duitscher, een juisten blik geslagen heeft op die vreemde omgeving, dit toont elke bladzijde, als in haren eenvoud de waarheid verkondigende, aan.
In 't begin van het werk schetst de schrijver den invloed der vrouwen in het algemeen op de Maatschappij: en toont het stand-
{==629==} {>>pagina-aanduiding<<}
punt aan, hetwelk zij daar innemen; spreekt over de Germaansche en Slavische vrouwen in het bijzonder; en maakt opmerkzaam op het fijne gevoel van Peter den Groote, dat zonder de vrouwen en haren beschavenden invloed op de mannen zijn werk nimmer Europeesch zou worden. De tegenkanting, welke de hervormingen van Peter ondervonden, schuilde nooit bij de vrouwen, doch vond haar oorsprong bij zijne zonen en bij de geestelijkheid.
Dienzelfden verbazenden invloed welken de vrouw in het algemeen op dat tijdperk van Peter de Groote en Catharina heeft uitgeoefend, deed in 't bijzonder keizerin Alexandra hare omgeving gevoelen. Zij, als prinses van Pruissen, de ijdelheid en de onzekerheid van aardsche glorie, maar daarbij ook het genot van het stille huisselijke leven, zonder feesten en zonder glans, zoo van nabij hebbende lceren kennen, nam zich vóór datgene voor haren echtgenoot te worden, wat koningin Louise voor haren vader was geweest. En waar de lezer, aan het einde van het belangrijke en schoone boek gekomen, nog een blik werpt op het leven der keizerin, die zooveel vreugde heeft genoten, maar ook zooveel kruis heeft gedragen, die zooveel tranen heeft gedroogd, maar zelve ook zooveel tranen heeft gestort, daar zegt hij het den schrijver gaarne na: ‘Aan geen vrouw onzer eeuw is de vrouwelijke roeping duidelijker geweest dan aan haar, geene heeft die roeping tot het laatste zoo trouw vervuld als zij.’
Nicolaas, grootvorst, en in de verte niet vermoedende, dat hij zijn broeder Alexander in de regering zou opvolgen, was als brigade-generaal en chef der genie met werkzaamheden overladen en kon van zijn leven maar weinig genieten. Van vermoeienis uitgeput, somber en knorrig door zijnen eentoonigen arbeid, kwam hij dikwijls tot zijn paleis; ‘welk een geluk dat de ontstemde, getergde man te huis een engel vond, die met één blik, één lachje het ondervonden leed uit het geheugen wischte, en den somberen grootvorst, den grommenden militair, veranderde in den hartelijksten, beminnelijksten ridder, in den teedersten echtgenoot en vader. De grootvorstin verstond de kunst alles uit den huisselijken kring te verbannen wat daar buiten behoorde.’ - Zij had geleerd met en voor anderen te gevoelen, zij, van wie von Grimm zegt: ‘Niemand had meer geluk en ongeluk gekend, glans en eer, angst en treurigheid. Zij wist hoe eene verlatene weent, zij had in de ure des gevaars leeren bidden, maar ook al den rozengeur van menschelijk geluk ingeademd.’ - Die hoog

{==630==} {>>pagina-aanduiding<<}
geplaatste vrouw maakt telkens den indruk, en dit zet haar juist zoo groote bekoorlijkheid bij, van vrede te hebben gevonden, een vrede dien de wereld haar niet gaf, en dien zij ook in de schitterendste genietingen der aarde vruchteloos zou hebben gezocht.
Het was een edel, een echt vorstelijk paar. Niet te groot om door kleine verrassingen elkaâr het leven te veraangenamen, wisten toch beiden, waar het noodig was en hoe ongaarne zij zich ook schikten naar al de lastige, maar onontbeerlijke plegtigheden, de majesteit van den troon, in al den luister ten toon te spreiden. Zij wisten niet alleen vader en moeder en echtgenoot te zijn, maar ook keizer en keizerin te wezen in den volsten zin van 't woord. Hij schiep zich (zegt de bewonderende schrijver) de wereld naar zijn eigen wil en opvatting. Hij was de meest ridderlijke echtgenoot die ooit ten troon steeg, de meest zorgzame vader in zijn gezin; de rechtvaardigste gebieder voor zijne onderdanen; de erkende scheidsrechter in Europa; de schrik van zijne vijanden en der boozen; de voortdurende beschermer zijner vrienden en geestverwanten; een vriend in nood; een troost van de verlatenen; een man, een volmaakt vorst. Zijne grootheid van ziel verliet hem bij leven noch sterven, en hij ging heen met het bewustzijn, steeds zijn plicht te hebben gedaan; en, evenals de laatste republikein Cato, waande hij slechts hen vrij die hun plicht hadden volbragt.’
Na al het gezegde, zal men wel willen gelooven, dat ik dit boek, het leven van Alexandra Feodorowna, hoe barbaarsch die naam dan ook in onze ooren klinke, niet alleen houd voor een zeer lezenswaardig, maar zelfs voor een zeer beminnelijk boek. Geen wonder. Telkens worden we in het echt huisselijke leven ingeleid van die groote, geërde, zoo zeer gevreesde personen. Dat er huisselijk geluk in een paleis gevonden wordt, het is wel niet alledaagsch, maar de famillie van Frederik Wilhelm kent het toch. Een Regent van Frankrijk mocht durven verklaren, dat familieleven en burgerlijke deugd slechts bij kleinhandelaars en landlieden te pas kan komen, gelukkig de vorsten die van eene andere meening en een andere ondervinding zijn! ‘Van alle weldaden door Nicolaas aan zijn rijk geschonken, staat ongetwijfeld de vestiging van het familieleven boven aan, meer dan door wetten heeft hij hierdoor de zeden van stad en land veredeld. Vóór hem sprak men van den persoon des keizers, maar

{==631==} {>>pagina-aanduiding<<}
nooit van de keizerlijke familie; wat men er echter thans van zag en hoorde, vond weêrklank en navolging bij andere familiën.’ - Van die herschepping was Alexandra grootendeels de oorzaak; zij heeft zich, door haar leven van opofferende en zelfverloochenende liefde een altaar gesticht in het hart des Russischen volks, hetwelk haar dan ook als een van zijn beschermheiligen vereert.
In verband met de levensgeschiedenis van keizer Nicolaas en keizerin Alexandra komen natuurlijk eene menigte personen van die jaren voor. Mannen en vrouwen van groote beteekenis; ook bijzonderheden uit het Russisch leven, van den godsdienst en zijne omslachtige ceremoniën, bij doopen, trouwen, sterven. Uitvoerige melding wordt gemaakt van die verbazend groote gestichten waarin duizenden meisjes worden opgevoed, en van welke inrichtingen de keizerin het hoofd en (niet alleen in naam) de beschermvrouw was. De pracht van Moskou en Petersburg, met hunne groote en kleine paleizen en lusthoven, wordt aanschouwelijk voorgesteld, maar niet vervelend geschilderd. In één woord, het is een zeer goed geschreven en boeiend werk, en wij kunnen het den schrijver bijna vergeven, hem, die zoo veel weldaden van deze vorstelijke personen ontvangen had, hem, den Duitscher in 't midden van Rusland en van het Russische hofleven, dat hij, vol van bewondering en bijna van aanbidding, alleen deugden en geene fouten weet aan te wijzen in dat vorstelijk echtpaar, wat inderdaad den dank van hun volk en de navolging van velen ook onder ons verdient.
Ik zou hier nog wel op eenige misstellingen en drukfouten opmerkzaam kunnen maken (als aanschieten en het grilste enz.), maar de vertaler, die zich met zooveel zorg van zijne taak gekweten heeft, zal er zelf smart genoeg over gevoelen, waarom ik er hem of den corrector maar geen verwijt van maken zal.

Wij gaan over tot ‘Liefde en List.’ Jacobus I, koning van Engeland, meer bekend door zijne godgeleerde strijdschriften dan door eene roemvolle en wijze regeering, wenschte zijn zoon, die hem onder den naam van Karel I opgevolgd en zulk een tragischen dood gestorven is, uit te huwelijken aan de infante Maria, dochter van Filips III van Spanje, zuster van den toen regerenden Filips IV. Daar over dit huwelijk al eenige jaren onderhandeld was en Engelands gezant, de graaf van Bristol, de zaken niet tot een gewenscht einde scheen te kunnen brengen,

{==632==} {>>pagina-aanduiding<<}
laat Jacobus I toe, dat zijn zoon Karel, slechts verzeld van den markies, later hertog van Buckingham en van drie vertrouwde hovelingen, incognito de reis van Londen naar Madrid onderneemt, om, kon het zijn, het huwelijk tot stand te brengen.
Het is deze episode uit het leven van Karel I, toen nog prins van Wales, welke Harrison Ainsworth in dit boek beschrijft, waarin hij, wat de hoofdzaken betreft, getrouw de geschiedenis wedergeeft, maar natuurlijk, aangekleed en opgeschikt, en met menige onhistorische, maar tot het geheel niets afdoende, bijzonderheid doorvlochten.
De karakters van de historische personen zijn met al hunne inconsequenties getrouw geschetst, van Jacobus I af, tot zijn hofnar toe, die evenmin als het volk van Engeland met het bedoelde huwelijk, noch met de romantische reis van den prins ingenomen, tot den koning zeî (wat Ainsworth niet mededeelt): ‘Sire laat ons van hoed veranderen.’ - ‘Waarom,’ antwoordde de koning, ‘vraagt gij dit van mij?’ - ‘Het is,’ zeî de nar, ‘omdat gij den prins uaar Spanje hebt gezonden.’ - ‘Wat zult gij zeggen,’ herhaalde de koning, ‘wanneer gij hem gelukkig zult zien wederkeeren?’ - ‘Dan zal ik,’ antwoordde de nar, ‘mijnen hoed weêr van uw hoofd nemen, en hem aan Filips zenden.’
Of het kleine maar voorname en belangrijke reisgezelschap waarlijk al die ontmoetingen gehad heeft, zoodat het nu voor roovers aangezien, dan door bandieten overvallen werd, en juist in de beslissende oogenblikken steeds genoodzaakt werd het incognito te verbreken, is mij uit de geschiedenis niet gebleken en zal wel - niet overal even gelukkige - fictie zijn. Maar dat de reis eindelijk na veel gevaren en met grooten spoed, gelukkig is volbracht geworden, en dat men te Madrid zeer door de onverwachte komst der hooge personen verrast, ja zelfs hoogelijk met den ridderlijken prins en zijne gewaagde onderneming ingenomen was, is waarheid, even als de allerfeestelijkste en allerluisterlijkste ontvangst met koninklijke pracht, welke den vorstelijken galant van wege den Spaanschen koning ten deel viel. Meer had hij met hem - zijn aanstaanden zwager zoo hij meende - op, dan de graaf van Bristol, of Olivarez, de Spaansche eerste minister, met de overkomst van den gunsteling des Engelschen konings, den onverdragelijken, trotschen markies van Buckhingham, die Jacobus I en Karel I geheel en al beheerschte, en voor een groot deel de oorzaak van al de jammeren was, welke over

{==633==} {>>pagina-aanduiding<<}
Engeland en het koninklijk huis der Stuarts gekomen zijn, tot dat hij, door den dolk van een zeloot getroffen, stierf.
Merkwaardig is de brief, dien de aartsbisschop van York aan koning Jacobus schreef, toen de Prins in 't geheim, zonder de toestemming van den koninklijken raad te vragen, naar Madrid was vertrokken. ‘Sire,’ zoo schreef hij: ‘Ik heb tot nu toe gezwegen, maar ik vrees, dat mijne stilzwijgendheid strafbaar is, en dat ik niet heb voldaan aan de bediening daar God mij toe beroepen, en daar uwe Majesteit mij mede bekleed heeft. Geef mij dus verlof, Sire, dat ik mijn gemoed ontlaste, en u mijne ongerustheid bekend make, latende aan uwe Majesteit, nadat ik u de gevaren, daar Gods kerk en het gansche rijk mede bedreigd worden, voor oogen gelegd heb, een besluit te nemen. Het huwelijk van de infante kan niet geschieden zonder het Pausdom weder in Engeland in te voeren, en gij slaat reeds voor, Sire, hetzelve toe te laten. Maar hebt gij de gevolgen van zulk eene akte, die in uw rijk de afgodische leer der Roomsche kerk, van het onreine en wreede Babel weder zal herstellen, wel overwogen? Hebt gij wel gedacht aan Gods wraak en de rechtmatige klachten uwer onderdanen, ijverende voor de hervormde leer, die gij door zulk eene schadelijke toelating buiten twijfel zult verwekken? Is het mogelijk, dat gij, die niet alleen de Engelsche kerk door uw koninklijk gezag beschermt, maar daarenboven met zooveel roem door uwe geleerde pen verdedigt, u tegenwoordig zoudt willen verklaren de beschermer van derzelver vijanden te zijn, en toestaan, dat men eene leer onderwijze, die gij zelf als goddeloos en verfoeilijk hebt veroordeeld? Wat hebt gij gedaan? Sire (ik verzoek verschooning van uwe Majesteit voor de vrijheid, met welke ik mij verplicht vinde u aan te spreken) wat hebt gij gedaan met in stilte den prins naar het hof van Spanje, zonder kennis daarvan aan uwen raad te geven, maar alle voorzorgen genomen te hebben om zulk eene vreemde zaak voor uw volk geheim te houden, te doen vertrekken?
Deze prins is uw zoon, het is waar, en gij hebt reden om voor zijn persoon zorg te dragen; maar hij is ook de zoon van het rijk, deszelfs hoop en dierbaar pand, en het volk meent een grooter belang dan gij in zijne behoudenis te hebben. Het wendt zijn aangezicht gestadig met droefheid en ongerustheid naar den kant, daar deze jonge prins naar toe vertrokken is,

{==634==} {>>pagina-aanduiding<<}
kunnende niet dan door zijne wederkomst gerust gesteld worden. En wat zal er, Sire, van worden, indien hij ongelukkig op deze reis komt te sneven? Hoe groot zal uw ongenoegen en de wanhoop van uw volk zijn, en waartoe zal de verwoedheid niet bekwaam zijn het te brengen? Het is ten minste zeker, dat het zijn leven van zijnen leidsman zal afeischen; en wie weet of het daarbij blijven zal enz. 1).’
Intusschen, de reis is gelukkig volbracht, zooals de schrijver verhaalt, na vele avonturen, die recht boeiend worden medegedeeld. Maar het doel is niet bereikt. Van uitstel is afstel gekomen. Ongeveer zeven maanden bleef de prins te Madrid. Nu had Olivarez deze, dan gene voorwaarde. Nu eischte de Paus deze, dan die concessie, om de dispensatie te geven voor het huwelijk van de schoone infante Maria (die later de gemalin van keizer Ferdinand geworden is) met den ketterschen zoon van den ketterschen koning. Doch toen de hoop bleek ijdel te wezen, om den prins zelven ook tot de Roomsche kerk over te halen, kwamen er telkens nieuwe bezwaren, en de haat tusschen den eersten minister van Spanje (Olivarez) en Buckingham, den eersten minister, het fac-totum van Koning Jacobus, nam zoo hevig toe, dat het huwelijk niet is tot stand gekomen, hoezeer Spanje het, toen het te laat was, vurig - en toen oprecht - verlangde.
Gelukkiger dan de Prins van Wales is een zijner medereizigers geweest. Sir Richard Graham, die het voorrecht had den onden de Saldana, een der spaansche Grandes, met zijne bevallige dochter Dona Casilda, uit de handen van roovers te redden, huwt met haar die hij had bevrijd, ofschoon ze reeds verloofd was aan don Christobal.
Wie van historische romans en van schilderingen van stierengevechten en andere feesten houdt, zal dit boek niet onvoldaan uit de hand leggen. 't Is een aanbevelenswaardig werk voor romanlezers van professie.

‘Het is opmerkelijk’, zegt de voorredenaar van ‘Liefde's Strijd’, hoe van tijd tot tijd het talent van schrijven in Engeland van den vader op de dochter schijnt over te gaan. De dochter van Thackeray gaf daarvan eene proeve in hare ‘Elisabeth’, en het verhaal, dat hier den lezer wordt aangeboden, getuigt, dat de dochter van

{==635==} {>>pagina-aanduiding<<}
Marryatt in staat is waardiglijk den roem haars vaders op te houden, zij het ook op een geheel ander veld der romantische litteratuur.’
En ja, een geheel ander genre is het wel! Heeft Marryatt zich, ook bij ons, een welverdienden roem verworven door zijne zee-romans, zijne dochter gaf een meesterstuk van een familie-roman.
Meesterstuk! Ziedaar reeds met één enkel woord mijn oordeel over dat verhaal, wat ik echter niet geloof, dat de lezer, die het genot heeft zelf dit boek onder de oogen te krijgen, te sterk vinden zal. Er zijn reeensie-lezers, die misschien liever eene afkeurende dan eene prijzende aankondiging in handen nemen, en liever eene geesseling dan eene bekrooning bijwonen. Het verheugt mij, dat ik hun nu dat genot niet zal kunnen doen smaken, want ik ben zeer met dit boek ingenomen. Ik geloof ook dat allen het wezen zullen, wien het te beurt vallen zal, dit te mogen lezen.
Dat het een zeer belangwekkend verhaal bevat, zal ik trachten den lezer in weinige regels te doen verstaan.
Aan de kust van Kent, niet vele mijlen van Dover, worden we eerst gebracht, en ontmoeten daar, op een klein visschersdorp, in het huis van zekeren Willis, eene schoone, maar coquette, ijdele, min of meer lichtzinnige deern, die een jaar of achttien geleden als heel klein kind bij hen bezorgd is; voor welke ze, een tijd lang, vrij ruime toelagen ontvingen, maar die langzamerhand ophielden, - ofschoon Willis en zijne vrouw zich dat nanwlijks aantrokken. Dit meisje echter, was de dochter van Harriët Treherne en Monsieur de Broissart, een jongen franschen muziekmeester, met wien Harriët in stilte getrouwd was, doch dien ze later, om een anderen minnaar, verliet. Deze, van haar kind niets willende weten, haalde haar over, om dat meisje op het visschersdorp te besteden, waar het jaren en jaren lang bleef. Naardien die nieuwe minnaar zijne geschaakte minnares ontvlood, eindigde zij in kommer en ellende haar leven te Parijs; zij, eene der aanzienlijkste erfdochters van Engeland!
Haar vader Treherne, bezitter van een prachtig landgoed, had, na den dood der twee broeders van Harriët, zijn neef George bestemd hem in 't bezit van zijne goederen op te volgen. Maar toen Harriët in Parijs stervende was, had zij haar vader geschreven, die haar reeds dood waande. Zij deelde hem mede, dat er eene dochter van haar en den heer de Broissart in leven was, en waar zich die bevond. Deze moest dus erfgenaam wezen en opgezocht worden.

{==636==} {>>pagina-aanduiding<<}

Men vond dat meisje dan ook. Eene ruwe, onbeschaafde maar schoone visschersmeid; die reeds eene vrijerij aan de hand had met zekeren John Read, een visschersgezel van edelen, maar ruwen inborst, en die in volkomen geloof aan de trouw en de liefde van zijne Nell, de waarschuwingen zijner oude, blinde moeder in den wind sloeg, die hem trachtte opmerkzaam te maken op de wuftheid van Nells hart en karakter.
Na een droevig afscheid van John en van hare pleegouders, - droevig, maar 't minst van haar kant en onder belofte van eens spoedig terug te komen en haren minnaar trouw te zullen blijven, was Nell, of eigenlijk Hélène de Broissart, aangetrokken door hare schitterende uitzichten, als rijke en aanzienlijke dame naar eene kostschool gezonden, om daar hervormd en beschaafd te worden, wat heel wat moeite inhad en natuurlijk niet meer dan ten halve gelukte.
Haar grootvader, mr. Treherne, is bitter bedroefd, dat zijn uitverkoren neef George nu het bezit van het landgoed zal ontgaan, en wenscht niet anders dan dat die Hélène zal huwen. Maar George, kapitein bij de garde der koningin, schoon als een Apollo, enfant chéri des dames, wil niets minder dan dat. Zijn oom begrijpt dan ook dat hij zijn geliefkoosd plan moet opgeven, hoewel hij bijna elk middel geoorloofd rekenen zou, om George tot erfgenaam te maken zijne goederen.
Op de kostschool waar Hélène besteld was, waren onder anderen ook twee meisjes Salisbury, uit Engelsch-Indië, Grace en Elfrida, dochters van een militairen geneesheer te Madras. Niet zeer lang na de aankomst van Hélène op het instituut, vertrokken die per mailboot naar hare ouders, en werd haar door de medereizende heeren zeer het hof gemaakt; vooral de jeugdige, frissche, onschuldig dartele Elfrida, eerst achttien jaren oud, door William Treherne, een neef van George en civiel ambtenaar te Madras, die eenigen tijd in het vaderland had doorgebracht. Deze William, van slechte reputatie, is geheel bekoord door de jongste der twee meisjes Salisbury en verbloemt dit niet. Te Malta eenige uren zich ophoudende, weet hij haar te belezen, dure geschenken van hem aan te nemen en alleen met hem uit te gaan, zoodat zij te laat komen om met de sloep naar de stoomboot te gaan, waarheen de overige passagiers reeds vertrokken waren. Door een opkomenden storm belet, komen ze eerst 's morgens ten 3 ure aan boord. William Treherne had

{==637==} {>>pagina-aanduiding<<}
Elfrida ten huwelijk gevraagd, maar zij had hem afgewezen. Intusschen vreezende voor haar goeden naam, met welks verlies zij door Treherne bedreigd werd, engageert zij zich zonder liefde met hem, die, haat- en zelfzuchtig als hij was, dat lieve, eenvoudige, vroolijke meisje niet verdiende.
Eene maand na hunne aankomst te Madras zijn zij getrouwd. Vier dagen later keerden zij naar Engeland terug, waar Williams vader intusschen gestorven was. Het afscheid van hare ouders, die zij pas had leeren kennen, en van Grace met wie zij één van ziel en zin was, kostte Elfrida onbegrijpelijk veel; vooral omdat zij haar echtgenoot meer uit vrees dan uit liefde had getrouwd.
In Engeland teruggekomen, landden de jong getrouwden ook bij den ouden heer Treherne, George's oom, aan, waar zijn neef juist logeert, daar zijn oom nog steeds eene stille hoop koesterde, dat hij Hélènes man zou worden. Op het onvermurwbare gemoed van dien vrouwenhater George, die, verwend en bedorven, een hekel aan alle vrouwen had, maakt Elfrida, een onwederstaanbaren indruk. Kortom, daar de genegenheid van beide kanten kwam, was vriendschap en vertrouwelijkheid daarvan het natuurlijk gevolg. Eene platonische liefde verbindt beider harten, welke eindigde....volgens de gewone ervaring! - Zoo echter ergens, het was hier te verontschuldigen en te verklaren; want de hartstocht van William was verdoofd, en hij veronachtzaamde zijne jonge vrouw, die eerst achttien jaren telde, hij beleedigde haar soms, hij sloeg ze zelfs!! Toch bleef zij haren wettigen man getrouw, (ofschoon haar hart van hem vervreemd was) en Georges voorstel, om met hem uit deze hel te vluchten, wordt door haar verworpen. Zij wil lijden en eerlijk blijven. Zij overwint in de groote verzoeking, die haar van een rampzalig leven, uit het huis van een onwaardigen wreedaard zou hebben verlost, en gevoerd in de armen van den man die haar aanbad. Wanhopig en radeloos gaat George, teruggewezen door Elfrida, de zwakke vrouw, maar die sterker was dan hij in moed en zelfverloochening, en die den weg der deugd weêr betreden wilde, naar zijn oom Treherne, - verklaart met Hélène de Broissart te willen trouwen. Dit heeft inderdaad weinig weken later plaats. En zoo is des ouden vurigste wensch, zijn neef George nog eenmaal als aanstaand heer van zijn landgoed te zien, vervuld. Hélène, nukkig, ruw, ongemanierd soms en onbeschoft, lette weinig op het hart van haar echtgenoot, die toch langzamerhand haar

{==638==} {>>pagina-aanduiding<<}
beter begint te behandelen, dan waarop hij vroeger plan scheen gehad te hebben. De laatste woorden van Elfrida, die hij toevallig nog eens gesproken had, hadden hem moed en kracht ten goede gegeven. En gelukkig was het herdenken voor hem, want...kort daarna, wordt zijne vrouw, door John Read, haar vorigen minnaar, die zich als koddebeijer bij den jachtopziener van George had laten aannemen, na eene korte woordenwisseling, doodgeschoten; en George ijlt, nadat ook zijn oude oom weldra gestorven is, naar den Engelsch-Indischen oorlog. Hij blijft zwervende en dolende, nu in Algiers, dan aan de Kaap de Goede Hoop; overal, zonder op zijne goederen terug te willen komen, die hij door zijn onberaden huwelijk had gezocht, waardoor hij zich over zijne teleurgestelde liefde had willen wreken, doch waardoor hij zich zelven het meeste had gestraft.
Intusschen was het gerucht van den minnehandel tusschen George en Elfrida, zooals het gaat, overdreven en verdraaid, ook ter oore van William Treherne gekomen; en zijne dwaze moeder en zusters hadden het vuur van beleedigden trots niet weinig aangestookt. William onderhoudt op zijne wijze, dat is brutaal en wreed, zijne nog zoo jonge, en reeds zoo ongelukkige vrouw daarover, die hem erkent, dat zij, door haar echtgenoot verwaarloosd en mishandeld, ja, George lief had, maar dat hare eer zuiver, en haar hart weêr rein was, omdat ze van George voor altoos afscheid genomen had en hem nimmer weêr op aarde zoude ontmoeten. Woest en wild als hij is, jaagt hij zijne vrouw van zich, en beveelt haar zijn huis te verlaten, in hetwelk zij zooveel ellende, door haar man, had geleden en waar zij zooveel ongeoorloofde liefde-betuigingen van George had ontvangen; waar ze zoo heftig tegen zich zelve had gestreden en eindelijk over zich en de verzoeking had gezegevierd. Zij reist geheel alleen naar Schotland, waar haar vader en hare zuster Grace, na den dood harer moeder uit Indië teruggekomen, zich inmiddels hadden nedergezet. Daar krijgt zij eene zware ziekte, waarin zij, in hare ijlende koortsen, het geheim harer liefde aan Grace verraadt.
Haar echtgenoot was naar Parijs gegaan, en maakte van daar met drie andere kennissen, die echter op zijn onvriendelijk gezelschap weinig gesteld waren, eene reis naar Zwitserland. Bij 't bestijgen van den Mont-Blanc, wat zij echter vruchteloos beproefden, valt Treherne, eigenzinnig en dwars als hij is, in een

{==639==} {>>pagina-aanduiding<<}
spleet in het ijs, met den nog jongen gids, die door een touw aan hem was verbonden. Dáár in de diepte, op dat koude bed van sneeuw, terwijl er hulp van Chamouny werd gehaald om hen beiden uit die kloof op te trekken, komt William eenigzins tot inzicht van zijn dwaas en roekeloos en slecht gedrag, door het spreken van zijn gids over diens jonge vrouw. Toen hij eindelijk gered en, meer gekneusd dan hij zelf eerst wist, in de herberg ziek te bed ligt, en het gesprek zijner vrienden hoort die in eene andere kamer, slechts door een dun beschot van de zijne afgezonderd, hem niet sparen, komt hij nog meer tot inzicht omtrent zich zelven. En toen hij eindelijk, door het verkeerd bezorgen van des doctors brief, niet zijne moeder aan wie hij geschreven had, maar zijne vrouw, zijne verongelijkte, mishandelde Elfrida bij zich krijgt, die zich door Grace had laten bewegen, met haar vader tot hem te snellen, toen komt hij geheel tot zich. Van nu af aan leiden zij beiden, hersteld naar ligchaam en ziel, een tevreden en gelukkig leven, ofschoon Elfrida's liefde voor George niet is gestorven, maar geheiligd. Zij, levende voor hare plichten en voor haren, haar nu waardeerenden echtgenoot, erkent, ‘dat er geen doorn te veel is geweest op haren weg, geen traan te veel in hare oogen, omdat beide, doornen en tranen, in Gods oog noodig waren tot behoud van hen beiden.’
Reeds uit de korte schets, die ik van dit boeiende verhaal gegeven heb, is de zeer heilzame strekking openbaar kunnen worden: en er zijn heel wat lessen, voor ouden en jongen, in deze twee deelen te vinden. Geen huwelijksgeluk zonder liefde! Platonische liefde is een chimère! - Van zijn lot is de mensch, onder Gods leiding, zijn eigen schepper! - Wees voorzichtig op reis; waakt over uw hart! - en hoc velen meer, komen als van zelven voor den geest. - Die met een toegevend oog voor het minder ware en schoone leest, geniet zeer veel door dit boek. Het is de eersteling, zoo zegt de vertaler, van Miss Marryatt, en hij moge met welgevallen ontvangen worden bij ons publiek, gelijk hij dat werd in Engeland, waar hij meer dan één druk beleefde.

De laatste van de Mortimers kan ik niet zeer aanbevelen. Vooreerst deugt de titel niet, want in den loop van 't verhaal komen bewijzen voor, dat er nog velen van dien naam, dat er

{==640==} {>>pagina-aanduiding<<}
zelfs van die familie nog onderscheiden personen bestonden, al was 't dan juist niet van dien familietak.
Dat het een verhaal is ‘uit twee monden’, is ook maar half waar; want Milly Mortimer, de vijftigjarige ongehuwde dame, vertelt wel het ééne gedeelte, en eene andere Milly Mortimer, ongeveer twintig jaar oud, en getrouwd met een luitenant Langham, vertelt wel het andere gedeelte: doch het is niet hetzelfde verhaal, dat zij meêdeelen; het ééne is de ontwikkeling en het vervolg van het andere, geen andere voorstelling van dezelfde zaak.
Om de verwarring volkomen te maken, waarin men zich bevindt, door nu de mededeeling te lezen van de oudere, en dan van de jonge Milly (of Milleent, zoo als beiden ook heeten) komen er nog onder de weinige personen, die hier ten tooneele gevoerd worden, eene Sara en eene Sarah voor, als ook twee Harrys!
Nog sprak ik niet over het alleroverdrevenst en alleronnatuurlijkst karakter van de oude Sarah Mortimer, die misschien in de werkelijkheid kan worden aangetroffen, maar in een roman een zeer vreemde excentrieke vertooning maakt.
Er komt veel gezochtheid in dit boek voor. Op de (toevallige) overeenstemming van namen wees ik reeds, maar toevallig is ook, dat Luigi te Chester komt wonen, in 't zelfde huis waar mrs. Langham woont; toevallig, dat Sara Chreswell haar ontmoet op de eerste partij die zij bijwoont; toevallig, dat mrs. Langham te Edinburg haar intrek neemt bij mrs. Saltoun, die de chronique scandaleuse van Sarah Mortimer kent; toevallig, dat mrs. Langham dien ouden klerk Ward hoort kermen van honger en ellende, en van hem den naam haars vaders verneemt.
Grooter aanmerking nogtans op de intrigue van het boek is, dat, toen hemel en aarde bewogen werd, om iets aangaande de levensgeschiedenis te weten van miss Mortimer, mrs. Langham niet informeert bij mrs. Saltoun, die eerstgenoemde in het buitenland had gekend. Als ook: dat die oude Ward niets meer van zich hooren laat, en niemand er ook verder notitie van neemt, ofschoon hij mrs. Langham zoo belangrijke inlichtingen aangaande haarzelve gegeven had.
Ik wil niet zeggen, dat het in dit boek aan treffende momenten ontbreekt, - of dat de ontwikkeling der geschiedenis hapert, - of dat de karakterschildering verkeerd is; integendeel! In dat alles is zeer veel schoons; maar daarom juist vallen de zwakke plaatsen te sterker in het oog. Onnatuurlijk is de toestand van de jonge

{==641==} {>>pagina-aanduiding<<}
Milly Mortimer, die ten huize van hare tante Counor zekeren Harry Langham leert kennen en een geheim huwelijk met hem sluit, en nog maanden lang bij hare, van niets wetende, tante in huis blijft. Onnatuurlijk, dat zij noch haar echtgenoot zich door een enkel teeken verraadt, ofschoon zij dag en uur met hare twee nichtjes Alicia en Patricia verkeerde, en zelve de Asschepoester daar in huis was. Onnatuurlijk, dat Sarah Mortimer, in Engeland en daar buiten zoo zeer gecoquetteerd hebbende, eindelijk door een italiaanschen graaf wordt gevangen, met dezen een geheim huwelijk sluit en van hem en hun kind (Luigi) afstand doet, en, als verlepte beauté, die door ongeneesselijke heeschheid hare stem had verloren, met haren ouden, afgeleefden vader naar Engeland terugkeert, enkel en alleen, omdat de hoogadellijke graaf Sermoneta er voor bedankt zijnen naam af te leggen, om haar naam aan te nemen. Onnatuurlijk eindelijk de verharding en verstoktheid, waarmede de zestigjarige miss Mortimer haren zoon, dien zij als klein kind het laatst had gezien, verstoot en onterft, nadat toch eindelijk aan hare zuster Milly was gebleken, dat zij vijf en twintig jaren geleden in Italië getrouwd was en moeder geworden na een geheim maar wettig huwelijk.
Onder de best gelukte karakters is Lizzie, de jonge Schotsche, lompe kindermeid van mrs. Langham, die verlegen het eene been om het andere slingerde, als zij stond, en de handen weg moffelde in haar voorschoot. Dat zij, de goede, ongekunstelde deern, het hart stal van dien Italiaanschen bediende Dominico, al konden ze elkander maar half verstaan, behoort onder de minst onnatuurlijke scènes in dezen roman.
Maar zeer gelukkig geschetst is de jonge Milly Mortimer (mrs. Langham). De strijd tegen zichzelve en de omstandigheden, toen haar jonge echtgenoot wordt opgeroepen om in den Krimoorlog Engelands eer te verdedigen; haar omgang met Lizzie, de naïeve, trouwe, boersche dienstbode, haar tocht in den omnibus om het park te zien, waarvan zij, toen nog in eene bijna armoedige gesteldheid verkeerende, droomde eenmaal misschien de bezitster te zullen worden, gelijk ook werkelijk plaats had; de indruk, dien haar eenvoud en goedhartigheid, zoowel als hare gejaagdheid en hare vrees voor ontdekking op de voortreffelijke tante Milly maakten, - dat alles is als naar het leven geteekend en behoort onder de best getroffen tafereelen.
Door het vele lieve en goede dat dit boek heeft en waardoor

{==642==} {>>pagina-aanduiding<<}
het eene aangename lectuur is, ziet men de zwakke zijden gaarne over het hoofd.
De vertaling is vloeiend, en zou zonder de drukfouten nog beter zijn geweest; maar de vignetjes zijn al heel leelijk.

Rosendaal, Mei 1867.
Tydeman.

II. Rechts- en Staatswetenschappen.

MULTATULI. Een en ander naar aanleiding van J. Bosscha's Pruissen en Nederland. Amsterdam. C. van Helden. 1867. Prijs ƒ 1.40.
Pruissen en Nederland. Wat al geschrijf in den laatsten tijd over beide. Wat hebben wij al gehoord en gelezen, om ons toch ver van Pruissen te houden! De Arnhemsche Courant kan er over voldaan zijn, dat wij in Nederland zoo goed naar haar geluisterd hebben. In plaats dat wij ons hetgeen onze natuurlijke politiek geweest zou zijn, aan Pruissen meer aangesloten zouden hebben, hebben wij niets anders gedaan, dan afkeuren en nog al eens weder afkeuren hetgeen Pruissen in de laatste tijden in Duitschland verrigt heeft. Denkt men dan, dat Duitschland er zooveel beter aan toe zou geweest zijn, als Oostenrijk de eerste in Duitschland was geworden? Ik spreek nu niet uit bijzondere ingenomenheid met het talent van von Bismarck, ofschoon men erkennen moet, dat wij hier met een bijzonder goed gevormd politisch hoofd te doen hebben. Ik vraag alleen: is het niet Pruissen alleen, dat, om der vrijheidsen der beschavingswille, aan het hoofd in Duitschland staan moet? Kan men wenschen, dat een andere staat Duitschland leide naar het doel, waarheen Duitschland tijden en tijden gestreefd heeft? Ik kan begrijpen, dat men niet gaarne von Bismarck's succes zag; maar ik vraag al weder: was het dan beter, dat het clericale Oostenrijk (en Oostenrijk was tot nog toe clericaal en illiberaal), aan het hoofd van Duitschland's eenheid gekomen ware? Ik heb altijd gemeend, dat voor Oostenrijk plaats was in Zuid-Duitschland, en ik geloof nog, dat Oostenrijk, mits vrijzinnig georganiseerd en bestuurd, eene eerste plaats in eene Zuid-Duitsche confoederatie zou kunnen innemen. Maar als dit nu niet kan, is Pruissen dan toch niet geregtigd, om te staan aan het hoofd der Duitsche eenheid? Ondanks en zelfs met von Bismarck zal Pruissen in Duitschland stellig zijne roeping vervullen kunnen. In het

{==643==} {>>pagina-aanduiding<<}
algemeen Europeesch belang was eene suprematie van Oostenrijk over geheel Duitschland niet wenschelijk geweest. Laten wij dan toch al onze particuliere sympathiën weten ter zijde te stellen. Ik heb dat systematisch geroep tegen Pruissen nooit begrepen, ook al wist ik het, dat Nederland tamelijk overvoerd was met de Oostenrijksche metallieken. Als Oostenrijk eene gezonde staatkunde volgt, dan zullen de metallieken wel betalen, al staat het niet aan het hoofd van Duitschland, zelfs niet aan het hoofd van Zuid-Duitschland. Men heeft er zeer veel verkeerds mede uitgewerkt en men heeft er mede getoond, weinig politisch verstand te bezitten. Hoe men het ook wende of keere, Duitschland en niet Frankrijk, is onze natuurlijke bondgenoot, nog eerder als Pruissen aan het hoofd der zaken staat. Daarom begrijp ik ook niets van de diplomatieke talenten van onzen minister van buitenlandsche zaken, die ons aan Frankrijk wilde vastsnoeren. Ik herhaal het: eene gezonde staatkunde leidt ons naar Duitschland, en wij hebben geen belang bij eenige andere coalitie.
Het boek, hetwelk aan het hoofd dezer regelen vermeld staat, handelt over dit onderwerp. Ik heb geen verslag te geven van het boek van den heer J. Bosscha, ofschoon de brochure van Multatuli naar aanleiding daarvan geschreven is. Ik kan ook niet Multatuli's brochure op den voet volgen. Die Multatuli's geschriften gelezen heeft, zal dat natuurlijk vinden. Ik waardeer zeer het talent, waarmede ook weder dit boek geschreven is, en ik wil gaarne de belangstellende aandacht van het publiek er op vestigen. Of het noodig was, de brochure van den heer Bosscha, een man, die toch ook ietwat van de kunst van schrijven verstaat, te behandelen als Multatuli dit gedaan heeft, - laat ik daar. Ik wil een enkel punt uit Multatuli's boek bespreken, en daarmede afgedaan.
Multatuli, het spreekt van zelf, bepleit ook, al is hct op zeer eigenaardige wijze, onze zelfstandigheid. Ik zeide het reeds, van Bosscha's boek wordt weinig of niets voortreffclijks medegedeeld. Hij gaat zelfs zoover, dat hij Bosscha's brochure ‘ééne frase’ noemt en beweert dat juist het leveren van zulk werk door zulke personen en de ingenomenheid van het volk daarmede den toestand inderdaad bedenkelijk maken. Ik kan mij begrijpen, dat, wat de heer Bosscha schrijft, niet valt in den geest van onzen schrijver. Ik wil zclfs gaarne toegeven, dat uit hetgeen de heer Bosscha geschreven heeft ook

{==644==} {>>pagina-aanduiding<<}
de kabinetsman spreekt. Maar hoe is het mogelijk, zoo eenzijdig te zijn, dat men zijn geheele boek ‘ééne frase’ noemt. En dan - zulk een boek zou onzen toestand bedenkelijk maken! Dat gaat niet zamen. Als men een boek schrijft, geen andere beteekenis hebbende dan ‘ééne frase’, dan kan zulk ‘ééne frase’ den toestand niet bedenkelijk maken, zelfs al is het volk er mede ingenomen. In dezen tijd van grof geschut en achterlaad-geweren maken ‘frases’ den toestand van zaken niet bedenkelijk. Bovendien - het is nu eenmaal de gewoonte van Multatuli, om alles weg te werpen wat niet juist in zijne rigting valt. Dat wegwerpen evenwel van eens anders werk kan dat werk er niet minder om maken.
Eene andere bijzonderheid vinden wij op bladz. 62: ‘In ons Nederland bestaat geene regering.’ Alles is hier in Nederland zeker niet ‘pour le mieux dans le meilleur des mondes.’ Maar staan wij in alle opzigten zoo ver achter bij alle natiën in de wereld, dat van ons Nederlanders bij uitnemendheid gezegd kan worden, dat wij geene regering eigenlijk hebben? Ik erken overigens, dat er wel wat te zeggen valt op de wijze, zoo als hier te lande het beheer van 's lands zaken gevoerd wordt. Maar ik zie al weder niet, hoe het anders kan in een regeringsvorm, waar met de meerderheid te regeren valt. En ik zie volstrekt niet in, hoe men daarom kan zeggen, dat er in ons land geene regering bestaat. Multatuli schijnt inderdaad niet veel begrip te hebben van het parlementair régime, want het beweren - dat in ons Nederland geene regering bestaat, - vindt zijn grond in de gedurige afwisseling der ministers. Ik ontken al weder niet, dat er hier te lande wel eens wat te veel van ministers gewisseld wordt; - maar ik vraag, of men dan in het bij uitstek parlementaire Engeland niet van ministers wisselt? Of bestaat er in Engeland ook geen regering?
Op bladz. 67 en 68 wordt de staf gebroken over onzen constitutionelen regeringsvorm. De schrijver schijnt de tijden van voorheen nog wel zoo goed te vinden als de tegenwoordige. Hij heeft ontzaggelijk veel tegen ‘de geachte sprekers’ en de ‘ministers, de uitvloeisels en noodzakelijke sequelen van het (vigerende) stelsel.’ Het is mij om het even. Ik denk hier geen pleitgeding te gaan voeren ten behoeve van het constitutionele stelsel. De beschikbare ruimte van dit tijdschrift laat dit niet toe, en het is bovendien ook niet noodig. Ik wil

{==645==} {>>pagina-aanduiding<<}
Multatuli gaarne den titel van laudator temporis acti laten, als ik maar onder het tegenwoordige régime mag blijven. Ik geloof, dat vele landgenooten dit met mij eens zullen zijn. Ik heb evenwel het voorgaande willen releveren, omdat ik daartegen wilde opkomen. Zulke absurditeiten kunnen, dunkt mij, niet onopgemerkt voorbijgaan.
Dat de schrijver ingenomen is met het verleden, is op zich zelf reeds een bewijs, dat hij van het tegenwoordige geen begrip heeft. Dat blijkt te meer, als wij hem op bladz. 76 van zijn boek het Pruissische régime zien verheffen. Ik zal de laatste zijn, om iets op von Bismarck's talent af te dingen. Het blijkt ons meer en meer, dat hij voor Pruissen is the right man on the right place. Maar hoe een Nederlandsch liberaal wenschen kan naar het Pruissische regeringstelsel, - ziedaar iets - wat ik niet begrijp! Ik betwijfel bovendien, of de Pruissische staatsmachine eene grootsche schepping genoemd kan worden. Bedoelt men daarbij hetgeen Pruissen's buitenlandsche politiek gewrocht heeft, dan zwijg ik. Maar ik kan met geene mogelijkheid sympathiseren met de binnenlandsche administratie. Ik begrijp zelfs niet, hoe dit Multatuli mogelijk is. Is Multatuli dan de man van de Pruissische discipline? Weet hij dan niet, dat de Pruissische magistratuur zich zelfs bemoeit met de redevoeringen der afgevaardigden in de volksvertegenwoordiging? Vindt hij, die zoo aanhoudend als kritikus van de Nederlandsche natie optreedt, zulk een systeem zoo voortreffelijk?
Op bladz. 12 wordt den heer Bosscha gemis aan diepte voorgehouden. Ik weet niet, of het kan aangaan, bij den heer Bosscha zoo maar aan gemis aan diepte te denken? Ik geloof, dat de heer Bosscha genoeg bekend is. In elk geval betwijfel ik, of Multatuli de man is, om de diepte van den heer Bosscha te peilen. Op bladz. 14 lees ik al weder van die oppervlakkigheid. Mij dunkt, Multatuli had beter gedaan, door alleen zijne beschouwingen tegenover die des heeren Bosscha te stellen, maar niet te spreken van gemis aan diepte, oppervlakkigheid bij iemand, die in den regel niet getoond heeft, dat op hem iets dergelijks toepasselijk is.

Deventer, Julij 1867.
C. Duymaer van Twist.

{==646==} {>>pagina-aanduiding<<}

KOLONIALE STUDIEN. I. De Gouvernements-koffijcultuur op Java. Eene bijdrage tot de kennis der uitkomsten van verpligte koffij-cultuur, en van hetgeen tot oplossing daarvan in vrije cultuur, wordt voorgesteld. Te 's Gravenhage, bij Van Weelden en Mingelen, 1867. Prijs ƒ 1,00.
Ik heb reeds meermalen te kennen gegeven, dat het belang van Nederland en Nederlandsch Indië dringend vordert, dat wij uitvoering gaan geven aan de bepaling der slotalinea van art. 56 van het regerings-reglement. Het wordt meer dan tijd, dat wij gaan vaststellen de regeling, steunende op vrijwillige overeenkomsten met de betrokken gemeenten en personen, als overgang tot een toestand, waarbij de tusschenkomst des bestuurs zal kunnen worden ontbeerd. Ik zeg daarbij, dat ik die regeling in het minst niet verwacht van het tegenwoordig hoofd van het departement van koloniën 1). Wat ik zou weuschen heb ik reeds medegedeeld, toen ik het genoegen had de brochure van den heer A.C. Joosten in dit tijdschrift te bespreken.
Bij de aankondiging van de boven deze regelen vermelde studie kan ik dus de meer algemeene zijde van de quaestie laten rusten. Ik heb dan ook alleen met de gouvernements-koffij-cultuur te doen. Wat ik te dezen opzigte in eene aanstaande cultuurwet zou wenschen opgenomen te zien, heb ik bij gelegenheid der aankondiging van de studie des heeren Joosten te kennen gegeven. Ik heb toen gezegd, dat het mij wenschelijk voorkwam, de gouvernements-koffijtuinen te verhuren aan particulieren en die cultuur te drijven door vrijwilligen arbeid. Ik heb toen dit punt - het verhuren aan groote maatschappijen - laten rusten. En nu is die quaestie aan de orde. De schrijver van de aan het hoofd dezer regelen opgegevene brochure, de heer L. van Woudrichem van Vliet, gaat nu nog eene schrede verder. Hij wil de bestaande koffij-aanplantingen verkoopen en bloc aan maatschappijen, die er een goed equivalent in geld voor kunnen geven. Voor het oogenblik nu de groote maatschappijen er buiten gelaten, dan heb ik tegen het stelsel van verkoop bezwaar. Vooreerst, - en ik moet er al wederom op wijzen, - is het geene uitgemaakte

{==647==} {>>pagina-aanduiding<<}
zaak, of de staat regt heeft om te verkoopen. Onze schrijver zegt wel, dat noch uit geschiedkundig, noch uit staatsregterlijk, noch uit burgerlijk oogpuut de bevolking eenig regt van eigendom of bezit op de koffij-aanplantingen heeft, ‘dat er regtens geen de minste twijfel kan bestaan, of al de koffij-aanplantingen op gronden van den staat aangelegd, ook behooren aan den staat’, maar ik mis bewijs voor die stellingen. Wanneer dat eigendomsregt van den staat uitsluitend gegrond is op het beweren, dat de inlander, alleen voor zoover hij ontginner is van den bodem, daarop zekere regten kan laten gelden, dan heb ik voor mij daaraan nog niet genoeg. Ik wensch meer speciaal uitgemaakt te zien de quaestie, welke regten de staat en welke regten de inlandsche bevolking op den Javaanschen grond kan doen gelden. Juist de doorgaande discussie over dit punt, is voor mij een bewijs, dat de quaestie niet uitgemaakt is. Gaat men nu de koffijtuinen verkoopen, dan maakt men de zaak op eens afgedaan. Dat is het bezwaar tegen het stelsel van verkoop. Daarom is het nog niet noodig, de gouvernements-koffij-aanplantingen ter beschikking te stellen van de bij die cultuur ingedeelde inlandsche bevolking. Ik geloof met den schrijver, dat daaraan vooreerst nog niet te denken valt; maar de koffij-tuinen kunnen aan particulieren verhuurd en die cultuur door vrijen arbeid gedreven worden, - altijd met waarborging van de bestaande regten van den inlander en zonder deze voor het vervolg ook maar eenigermate te prejudicieren.
Aan dit bezwaar knoopt zich een ander vast. Wanneer de staat de koffij-aanplantingen gaat verkoopen, hoe zal dan de inlander ooit kunnen komen tot den eigendom van den grond? Ik weet wel, men beweert, dat de inlander hier geene regten heeft; dat hij alleen regten heeft op de door hem ontgonnen gronden (de sawah's). Maar van een algemeen standpunt bezien, zal het wel niet twijfelachtig zijn, of wij moeten, als koloniale mogendheid, het daarhenen rigten, dat de inlander te eeniger tijd vrije beschikking over zijn grond, tijd en werkkrachten verkrijgt. Verkoopt men nu zijn grond, dan maakt men het voor goed onmogelijk, dat hij ooit trede in den eigendom. En men handelt te gelijker tijd in strijd met art. 56, al. 6 van het regerings-reglement. Het is zoo, daaraan wordt tegenwoordig niet zooveel gehecht. Als dit of dat stelsel niet past in het regerings-reglement, dan wordt al heel ligt gezegd, verander

{==648==} {>>pagina-aanduiding<<}
dan dat reglement. Ik zoude echter liever in bedenking willen geven, om dit of dat stelsel in overeenstemming met dat reglement te brengen, want het is, mijns inziens, beter een stelsel op te offeren dan door eene herziening van het regerings-reglement elke koloniale hervorming zoo goed als onmogelijk te maken.
Ziedaar mijne bezwaren tegen het verkoopen van de koffij-tuinen. Men ga er liever toe over, de gouvernements-koffijtuinen aan particulieren te verhuren. En dan, ik zeg het den schrijver dezer koloniale studie volgaarne na, aan groote maatschappijen. De voordeelen, om groote maatschappijen hier te laten optreden, worden zeer juist door den schrijver uiteengezet. Daarmede voorkomt men te gelijker tijd een bezwaar, hetwelk zich krachtig heeft doen gelden bij de beraadslagingen in de tweede kamer over het zoogenaamde erfpachts-ontwerp, en hetwelk aanleiding gegeven heeft, dat zelfs deze zeer matige koloniale hervormingswet niet tot stand is kunnen komen - het bezwaar betrekkelijk de toelating van den inlander bij de pacht. Ik laat nu buiten beoordeeling het plan der West-Java-koffij-cultuur-maatschappij (het woord is bijna niet op te schrijven, laat staan uit te spreken). Ik laat aan meer bevoegden over, o.a. bij uitnemendheid aan den heer van Woudrichem van Vliet zelven, daarvan het een en ander te zeggen, maar het beginsel, om de gouvernements-koffij-cultuur aan groote maatschappijen in huur of erfpacht over te laten, is, dunkt mij, een goed beginsel, dat aanprijzing verdient. Van de overdragt der koffij-cultuur aan groote maatschappijen verwacht onze schrijver ook instandhouding van de Nederlandsche koffijmarkt en consignatie van het product aan de Nederlandsche handelmaatschappij of andere commissionairs. Mij dunkt, het grootste gedeelte der stapel-producten zal zijn weg wel blijven nemen naar Nederland, ook al bemoeit het gouvernement zich er niet regtstreeks mede. Dat hangt af van de geconsigneerden zelven; dat hangt er ook van af, of men het in Indië de moeite waard acht, om naar Nederland te blijven consigneren. Dat hangt dus, per slot van rekening, van ons Nederlanders af. Of men nu daarvoor ook op den duur de diensten der handelmaatschappij zal gebruiken, hangt al weder van die maatschappij zelve af. Als particuliere maatschappij heeft men natuurlijk
niets met de handelmaatschappij te maken. Dus de handelmaatschappij moet het er naar inrigten, zal men voortdurend hare diensten gebruiken. De tijd van monopolie is in elk geval voorbij, en met het

{==649==} {>>pagina-aanduiding<<}
vervallen van het consignatie-stelsel qua talis is het behoud van de gouvernements-cultuur zeer goed denkbaar.
Vooral na hetgeen ik betrekkelijk het stelsel van cultures bij vorige gelegenheden reeds in dit tijdschrift mededeelde, kan ik hiermede volstaan. Het is misschien overbodig op te merken, dat ik de aan het hoofd dezer regelen vermelde koloniale studie ten zeerste aan de publieke belangstelling aanbevolen wil hebben.
Deventer, Julij 1867.
C. Duymaer van Twist.
HET ROMEINSCHE REGT EN DE HEDENDAAGSCHE REGTSGELEERDHEID. Redevoering ter aanvaarding van het Hoogleeraarsambt aan de Hoogeschool te Groningen, den 6den Junij 1867 uitgesproken door Mr. W. Modderman, Groningen, J.B. Wolters, 47 blz. 8o. Prijs ƒ 0,65.
Deze redevoering hebben wij met genoegen gelezen. Niet omdat de door den heer Modderman gevolgde behandeling op volledigheid aanspraak kan maken; evenmin omdat zijne opvatting over de waarde van het Romeinsche regt voor de beoefening van het hedendaagsche, door oorspronkelijkheid uitmunt. De schrijver is zelf bescheiden genoeg (p. 7) ons te herinneren, dat beide hoedanigheden aan zijn stuk ontbreken en dat de daarin ontwikkelde beschouwingen reeds elders beter zijn verdedigd dan hij het zou kunnen doen, met welke uitspraak hij stellig het oog heeft op de uitnemende redevoering over hetzelfde onderwerp door professor Gondsmit in 1859 ter aanvaarding van het hoogleeraarsambt te Leiden uitgesproken en waaruit hij blijkbaar heeft geput. Doch o.i. behoort bij redevoeringen als deze eene andere maatstaf van beoordeeling te worden gevolgd dan bij eene wetenschappelijke verhandeling. Het doel toch van dergelijke toespraken kan uit den aard der zaak niet altijd zijn: volledigheid en oorspronkelijkheid, maar bestaat veeleer daarin, dat de nieuwe hoogleeraar in korte trekken aan zijne hoorders duidelijk make, op welke wijze hij zijne betrekking wenscht op te vatten en welke methode hij bij zijn onderrigt denkt te volgen: m.a.w. dat hij een soort van programma voor de toekomst geve. De bespreking van een of ander onderwerp, aan het meer algemeene deel der te doeeren wetenschap ontleend, geeft daartoe van zelf gereede aanleiding en schenkt de gelegenheid, om de rigting, die de nieuw benoemde aan zijne lessen wil geven, kortelijk uit een te zetten. Dit nu is ook door den heer Modderman bij het uitspreken dezer oratie geschied. Het is dan ook vooral uit dit

{==650==} {>>pagina-aanduiding<<}
oogpunt dat wij deze oratie met ingenomenheid begroeten, daar wij er uit gezien hebben dat dezelfde rationele opvatting over de waarde der studie van het Romeinsche regt, welke aan de Leidsche hoogeschool het juridisch onderwijs heeft doortrokken, ook te Groningen een bekwaam en ijverig voorstander heeft gevonden, die zoowel tegen ongerijmde vereering als tegen onbillijke en gevaarlijke geringschatting van het Romeinsche regt zijne waarschuwende stem verheft. Zoo ooit dan geldt hier het: ‘medio tutissimus ibis.’ Slaafsche aanbidding van het Romeinsche regt heeft vroeger slechts al te dikwerf de eischen der regtsontwikkeling doen miskennen, en het regt in zijn voortgang doen stilstaan of kwijnen. Doch niet minder gevaarlijk is het andere uiterste, waarbij men op den voorgrond stelde, dat het Romeinsche regt heden ten dage slechts als een nuttelooze en voor de praktijk belemmerende ballast was aan te merken. Neen, het hooge belang dier studie ook voor de tegenwoordige regtswetenschap kan niet ontkend worden door een ieder, die op den naam van regtsgeleerde aanspraak wil maken. Onmisbaar is zij zoowel voor de geschiedenis (en daardoor voor de juiste verklaring) van ons eigen regt, waarin nog zooveel op Romeinschen grondslag is gevestigd; als ook en vooral, omdat wij ter verkrijging eener juiste methode van uitlegging en eener gewenschte vereeniging tusschen theorie en praktijk bij niemand beter ter schole kunnen gaan dan bij de Romeinsche juristen. Voorzeker! het is ongerijmd nieuwere regtsbetrekkingen, die de Romeinen niet kenden, uit het Romeinsche regt te willen verklaren en met geweld in het dwangbuis van het corpus-juris te passen. Doch niemand zou deze wijze van handelen meer afgekeurd hebben, dan juist de Romeinsche regtsgeleerden, waarop men zich daarbij zoo gaarne beroept. Hunne taak toch was niet, om de oneindig verschillende levensbetrekkingen aan vooraf opgevatte regtsbegrippen
te onderwerpen, maar integendeel om uit het leven zelf de regtsregelen te putten en in den aard van iedere betrekking het regt te vinden, waardoor die betrekking werd beheerscht. Le droit c'est la vie. Den zin dezer ware woorden van een fransch regtsgeleerde hebben de Romeinsche juristen reeds eeuwen geleden op de uitnemendste wijze verwezenlijkt. Met hun scherpen blik en praktischen geest hebben zij boven allen de kunst verstaan, om elk voorkomend geval, dat aan hunne beoordeeling werd onderworpen, tot in zijne fijnste schakeringen te ontleden. En het is vooral

{==651==} {>>pagina-aanduiding<<}
in dit opzigt, dat wij van hen nog oneindig veel kunnen leeren, daargelaten nog dat de beginselen, die een groot deel van onze tegenwoordige regtstoestanden beheerschen, nog geheel dezelfden zijn als die, welke reeds Papinianus, Paulus en Ulpianus aan hunne responsa ten gronde legden. Men denke slechts aan het obligatiën-regt.
Het zijn voornamelijk deze denkbeelden, welke wij hier en daar met voorbeelden gestaafd, in de aangekondigde redevoering ontwikkeld vinden. Hoewel niet door nieuwheid uitmuntende, worden zij echter nog heden telkens vergeten en het mag dus niet ongepast geacht worden ze op nieuw in herinnering te brengen, en met name onze toekomstige regtsgeleerden daarop uitdrukkelijk te wijzen. Want de rigting, die op de hoogeschool aan de studiën wordt gegeven, is meestal beslissend voor het leven. Dergelijke toespraken hebben dan ook in den regel meer waarde voor de academische hoorders, dan voor het overige regtsgeleerde publiek en daarom is o.i. het nut der verspreiding door den druk van vele dier intrede-oraties (met uitzondering van eenige zeer uitnemende) aan billijken twijfel onderhevig. Doch die gewoonte schijnt nu eenmaal bij ons het burgerregt verkregen te hebben, evenals de ontboezemingen aan het slot dier redevoeringen tot de Edel Groot Achtbare Heeren Curatoren en de Hooggeleerde Heeren ambtgenooten gerigt. Ook hierbij verzet men zich welligt niet straffeloos tegen de tyrannie der mode. - Hoe dit zij, wij wenschen der Groninger Hoogeschool geluk met een hoogleeraar, die zich door zijn vroegeren arbeid allezins waardig heeft gemaakt een leerstoel te bekleeden en die door zijn programma bij den aanvang zijner betrekking gegronde hoop heeft opgewekt, van te zullen zijn: ‘the right man on the right place.’
D.J. Mom Visch.

III. Geneeskunde.

HANDBOEK DER OPENBARE GEZONDHEIDSREGELING EN DER GENEESKUNDIGE POLITIE. Ten dienste van Geneeskundigen, Regtsgeleerden en de Leden van Besturen, aan welke de zorg voor de volksgezondheid is opgedragen. Met het oog op de behoeften en de wetgeving van Nederland. Naar de beste en voor dat doel geschiktste werken bearbeid door Dr. L. Ali Cohen en Dr. A. Drielsma, I en II aflev. Groningen, J.B. Wolters, 1866 en 67. 154 blz. Prijs ƒ 2.00.
Een der beide verdienstelijke, in het hoofd dezes genoemde

{==652==} {>>pagina-aanduiding<<}
schrijvers, doctor Drielsma te Groningen, is sedert de uitgave der eerste aflevering overleden, zoodat nu de heer Ali Cohen alléén de verdere bewerking van het Handboek heeft op zich genomen. Laatstgenoemde berigt ons echter, dat hij het aanbod van eenige deskundige vrienden, om een of ander hoofdstuk, waarvan zij eene bijzondere studie hebben gemaakt, te bewerken, heeft aangenomen. Die maatregel zal niet alleen aan de bespoediging der uitgave, die zoowel door voornoemd sterfgeval, als door de vele ambtsbezigheden van den Inspecteur voor het geneeskundig Staatstoezigt in de provincien Friesland en Groningen, gedurende het noodlottig jaar 1866, aanmerkelijk vertraagd werd, maar ook aan de belangrijkheid van den inhoud des werks bevorderlijk zijn kunnen. Die inhoud toch is uit den aard der zaak veel omvattend, en het is van één man naauwelijks te verwachten, dat hij met alle onderwerpen, welke in het werk ter sprake gebragt zullen worden, evenzeer vertrouwd zou zijn, ten einde niet alleen uit de beste bronnen de noodige bouwstoffen voor een ‘Handboek der openbare Gezondheidsregeling en der Geneeskundige Politie’ oordeelkundig bijeen te brengen, maar daaraan ook eigene, ter uitbreiding of toelichting noodig geoordeelde opmerkingen te kunnen toevoegen. Het werk wordt, naar het voorloopige plan, dat reeds door de beide medewerkers ontworpen werd, in negen Afdeelingen gesplitst. Daarin zullen achtereenvolgens behandeld worden: ‘De zorg voor gezonde voedingsmiddelen en dranken; de zorg voor gezonde woningen; de zorg voor de gezondheid bij de verschillende beroepen; de zorg voor de gezondheid bij het zamenleven der menschen in steden en in andere bewoonde plaatsen; maatregelen tot bestrijding der armoede; de zorg voor den gezondheidstoestand bij het heerschen van volksziekten (epidemieën) en van ziekten onder de dieren (epizoötieën); de zorg voor een goede inrigting van verschillende openbare
gestichten enz.; de zorg voor een gezond nageslacht; de opleiding in de kunstoefening der geneeskundigen, en de gezondheidsdienst volgens de thans in Nederland bestaande wetgeving.’ Men ziet hieruit den rijken en hoogst belangrijken inhoud, die het onderwerp van het Handboek zal uitmaken. Moge het den hoofd-redacteur vergund worden, dien arbeid met lust en zelfvoldoening te verrigten, en moge de voltooijing er van zich niet te lang laten wachten. Wat het plan betreft, is het den verslaggever niet duidelijk geworden, waarom aan sommige Afdeelingen een Aanhangsel zal worden toegevoegd, dewijl de

{==653==} {>>pagina-aanduiding<<}
onderwerpen, die onder zoodanig opschrift worden aangekondigd, beter in de Afdeeling zelve zullen kunnen behandeld worden. Zoo zullen b.v. in het Aanhangsel bij Afdeeling VI besproken worden: ‘Tusschenpoozende koortsen, Kretinisme, Scheurbuik, Schurft, Hospitaal-versterf, Syphilis, Prostitutie,’ terwijl die onderwerpen met den eventuëelen inhoud der Afdeeling zelve één geheel uitmaken en alleen in het opschrift de bijvoeging vorderen zouden van de woorden: ‘Epidemische en sommige sporadische ziekten van besmettelijken aard.’ Ook komt het den steller dezer aankondiging wenschelijk voor, dat alle zaken, die niet regtstreeks op het onderwerp betrekking hebben, zooveel mogelijk, buiten behandeling blijven, en dat er meerdere bekorting in de aanteekeningen worde in acht genomen, ten zij de bijzonderheden daarin vermeld, in den tekst zelven kunnen ingelascht worden. Uitvoerige aanteekeningen aan den voet der bladzijden leveren eene onaangename, en voor de oogen zeer vermoeijende lectuur op.
L.
S.
EEN BRIEF EN EENE REDEVOERING. Waarom ik aan de homoöpathie de voorkeur gegeven heb. Open brief aan de Directeurs van het Algemeen Hospitaal van Hull, van Fewster Rob. Horner. Op last uit de duitsche vertaling vertaald door Ga. Jaspers. Barneveld, P. Andreae Menger, 1867. 55 bl. Prijs ƒ 2.00.



KLEINE HOMOÖPATHISCHE GIDS, bevattende de noodige aanwijzingen in gewone ziekten, door Dr. Brückner, naar de tweede Hoogduitsche uitgave overgezet door Ga. Jaspers. Barneveld, P. Andreae Menger, 1867. kl. 8o. 56 bl. Prijs ƒ 0.35.



HET BIJGELOOF EN HET WONDERGELOOF IN DE GENEESKUNDE. Eene populair-wetenschappelijke verhandeling, naar het Hoogduitsch van Dr. Siegmund Rosenstein, hoogleeraar in de Geneeskunde te Groningen, door L.J. Hussen, Officier van gezondheid 2e klasse. Te Groningen, bij M.J. Schierbeek. 1867. 39 bl. 8o. Prijs ƒ 2.00.
Een oud Engelsch geneesheer, wiens naam in den titel vermeld staat, heeft gemeend zieh in bovenstaanden Brief, te moeten regtvaardigen aangaande zijnen overgang tot de homoöpathische Geneeskunde, na door die daad zijne veeljarige betrekking aan het Algemeen Hospitaal van Hull, welks oudste geneesheer hij was, verloren te hebben. Zijne zelfverdediging zou aan onze landgenooten wel grootendeels onbekend zijn gebleven, ware zij niet in de hollandsche taal overgebragt. De reden, waarom dit

{==654==} {>>pagina-aanduiding<<}
naar eene duitsche vertaling, en niet naar den oorspronkelijken engelschen tekst geschied is, wordt niet vermeld. Evenmin blijkt het uit iets, welke beteekenis men aan de woorden ‘op last’ moet toekennen. Duidelijk is het, dat de vertaler of vertaalster - want ook die zaak is problematisch - voor de ‘op last’ ondernomen taak minder berekend was. Ten bewijze kunnen de twee volgende staaltjes dienen. Op bl. 7 lezen wij: ‘In mijne verhandeling over de Materia medica (artsenijkunde) in de geneeskundige school te Hull, en in mijne aanmerkingen tot de studenten van het hospitaal aan de ziekbedden heb ik altijd tegen het voorschrijven van groote hoeveelheden van geneesmiddelen gewaarschuwd; doch dit kwaad is zoo diep ingeworteld, en wel bijzonder om verscheidene middelen in één mengsel voor te schrijven, zoodat deze, gelijk de vorige President van het Royal College of physicians teregt aanmerkte, te zamen “in het donker kampten,” dat ik mij overtuigd houd dat mijne waarschuwingen door velen voor zeer overdreven gehouden worden.’ En op bl. 8: ‘Want hij (Sir John Forbes) zeide ronduit, dat de Geneeskunde tegenwoordig zulk een tijdperk was ingetreden, en er zoo velerlei wijzen van behandeling waren dat zij weldra aan eene verandering onderworpen zal worden of geheel te gronde moeten gaan.’
En wat zal steller dezes van den schrijver zelven zeggen? Naar zijne meening had diens Open Brief onvertaald kunnen en moeten blijven. Als lectuur voor niet-geneeskundigen is hij ongeschikt, dewijl deze geenszins in staat gesteld worden om eenig denkbeeld aangaande het wezen der homoöpathie te verkrijgen, en hun vertrouwen op die geneeswijze alleen dan zal kunnen opgewekt worden, wanneer zij, behalve de telkens herhaalde verzekering van den schrijver aangaande zijne talrijke, allergelukkigste en dikwijls wonderdadige kuren, geen ander bewijs noodig hebben. En wat geneeskundige lezers betreft, hun zal het weldra blijken, dat het boekje geenerlei wetenschappelijke waarde bezit, daar het nergens voldoet aan de eischen, die men aan therapeutische waar- en proefnemingen in den tegenwoordigen tijd stellen moet, om er eenig besluit uit te kunnen afleiden. De schrijver, die blijkbaar geenerlei physisch onderzoek bij zijne lijders bewerkstelligt, vermeldt in elke zijner talrijke zoogenaamde waarnemingen, eenige weinige, doorgaans slechts subjectieve, en dus alléén op het zeggen der patiënten berustende, doch voor geene nadere contrôle toegankelijke, verschijnselen, zonder dat er van den pols,

{==655==} {>>pagina-aanduiding<<}
de temperatunr, het getal der ademhalingen enz. wordt melding gemaakt, en verzekert dan, dat de lijder spoedig door homoöpathische geneesmiddelen, welke echter niet bij name vermeld worden, volkomen genezen werd. Dit laatste, het noemen der middelen geschiedt daarentegen in het boekje, welks titel mede in het hoofd dezes genoemd is, en waarvan de vertaling door dezelfde hand als de ‘Brief’ van Horner, bezorgd werd. De ‘Kleine homoöpathische Gids’, van duitschen oorsprong en door dr. Brückner vervaardigd, telt namelijk de veertig voornaamste homoöpathische geneesmiddelen in alphabetische orde op, en vermeldt in elke rubriek de talrijke en veelsoortige verschijnselen, zooals ‘hoofdpijn, kiespijn, maagpijn, duizelingen, hartkloppingen enz., die door het Aconitum, de Arnica, het Arsenicum enz.’ genezen worden.
Gelijk de geneeskundigen zich door het lezen van het boekje geenerlei bruikbare kennis verschaffen kunnen, zoo kan dit voor de leeken zelfs gevaarlijk zijn, wanneer zij daardoor verleid mogten worden om, ziek zijnde, zich zelven hulp te verschaffen.
Het voornaamste doel, dat de schrijver met de uitgave van den ‘Kleinen homoöpathischen Gids’ schijnt gehad te hebben, kan mogelijk gekend worden uit de woorden, die het slot van het voorberigt uitmaken: ‘De huisapotheken zijn op franco aanvragen te bekomen à contant, de minste ad 3⅔ Thlr., bevattende 106 middelen, aan de Homoöpathische Central-Apotheke van Täschner en Comp. te Leipzig.’

Wanneer men nog dagelijks in de Nieuwsbladen advertentiën leest ter aanbeveling van deze en gene geheime, doch voor geld verkrijgbare middelen, om spoedig en zeker van de meest ernstige of verouderde ziekten genezen te worden, dan komt men ligt tot de overtuiging, dat het ook in onzen tijd, die zich op zijne moderne wereldbeschouwing beroemt, nog geenszins voor overbodig gehouden mag worden, om tegen bijgeloof en wondergeloof in de Geneeskunde te waarschuwen. In die meening deelende, hield de hoogleeraar Rosenstein in de Academie van Kunsten en Wetenschappen te Berlijn eene voorlezing ‘Ueber Aberglauben und Mysticismus in der Medicin’, die in Virchow's und Holtzendorffs ‘Sammlung gemeinverständlicher wissenschaftlicher Vorträge’ door den druk gemeen gemaakt, en door den heer Hussem in de hollandsche taal overgebragt, onder bovenstaanden, eenigzins gewijzigden titel werd uitgegeven. Het stukje maakt, uit den aard

{==656==} {>>pagina-aanduiding<<}
der zaak, geene aanspraak op streng wetenschappelijke waarde, maar is meer te beschouwen als eene voor het niet geneeskundig publiek bestemde aanwijzing van de talrijke dwalingen en verkeerdheden, waaraan velen zich alsnog, op geneeskundig gebied, dikwijls ten koste van hunne gezondheid en van hunne beurs, uit ligt- en bij-geloovigheid schuldig maken. De schrijver poogt tot dat einde, in eene populaire en boeijende voorstelling de onderscheidene vormen te doen kennen, waaronder zich die beide bronnen van dwaling in den loop der tijden vertoond, en tot velerlei verkeerde denkbeelden en handelingen geleid hebben.
De voorbeelden aan vroegere tijden ontleend, toen men zoowel het ontstaan als de genezing van ziekten aan bovenaardsche magten toeschreef, toen in toovenarij, duivelbanning, geestenbezwering, sterrewigchelarij, het dragen van amuletten, enz. een onbepaald geloof en vertrouwen gesteld werd, hadden mogelijk voor een groot deel onvermeld kunnen blijven, of met meerdere beknoptheid kunnen behandeld zijn, daar de schrijver zich alleen beschaafde lezers en lezeressen heeft voorgesteld. Deze zullen echter te meer winst kunnen doen met hetgeen men over het bijgeloof in den tegenwoordigen tijd vindt opgeteekend. Om dit in een voorbeeld aan te wijzen, en om tevens eene proeve te geven van des schrijvers betoogtrant en van de lofwaardige wijze, waarop de vertaler zijn werk verrigt heeft, zal het niet ondienstig zijn, om deze aankondiging te besluiten met het overnemen van een gedeelte der schets, die de schrijver, bij het bespreken van het Mesmerisme of zoogenaamd dierlijk Magnetisme, van eene der beide hoofdpersonen, van de somnambule, of liever clairvoyante, gegeven heeft: ‘Zij spreekt over verledene, tegenwoordige en toekomstige zaken, maar, - en hierin bestaat nu het verschil van opinie van hen die op wetenschappelijke gronden oordeelen - zij zegt niets anders dan hetgeen zij door haar geheugen en hare vlugheid in het combineren van zaken kan weten, hetgeen zij van te voren met hare zintuigen heeft waargenomen, gezien of gehoord, en uit deze waarnemingen kan opmaken. Zij spreekt daarom de meeste waarheid over het verledene, over de toekomst raaskalt ze onmogelijke en mogelijke zaken door elkander, even als de verhoogde phantasie van een geprikkeld hersenstelsel, dat in den droom dikwijls de wonderbaarste combinatiën voor den geest haalt, die soms ook werkelijk kunnen uitkomen, zonder dat wij daarom nog aan eene bijzondere openbaring gelooven.

{==657==} {>>pagina-aanduiding<<}

Den onervaren toeschouwer kan het hierbij wel is waar toeschijnen, alsof de somnambule werkelijk nieuwe, haar vroeger geheel vreemde en buiten hare gewone gedachtenspheer liggende denkbeelden uitte, maar dit is slechts schijn, omdat wij niet altijd naauwkeurig de wegen kennen, langs welke de schijnbaar zoo vreemde voorstellingen gekomen zijn, en het alsdan gemakkelijker is, aan wonderbare verschijnselen geloof te slaan, dan een gemoedelijk onderzoek in te stellen.
Zoo verhaalt Siebert het geval van eene clairvoyante, die, op zekeren tijd in hare aanvallen zeide, dat die en die haar huis passeerde, hetgeen werkelijk bleek waar te zijn. De verbazing der aanwezigen hierover was natuurlijk groot, maar het onderzoek des geneesheers loste het raadsel op. De voorbijganger was een student, die weken achtereen, als hij van zijn collegie kwam, juist op dat tijdstip het venster der jonge dame voorbijging en zijn lorgnet voor den dag haalde. Was het dus zoo vreemd, dat toen zij op hetzelfde uur een aanval kreeg, als gevolg van overprikkeling, de gedachte aan dat jonge mensch, voor wien het hart der somnambule geenszins onverschillig was, weder boven kwam?
Nog bevreemdender echter, zelfs voor den geneesheer was het, toen diezelfde lijderes in een van hare aanvallen, ter genezing harer ziekte een bepaald recept verlangde en wel van droppels, wier kleur en smaak zij beschreef en die werkelijk bij zenuwlijders zeer dienstig konden zijn. Dit was inderdaad verrassend, en zelfs al wie hier met vooroordeel gekomen was moest verbaasd staan. De geneesheer echter rustte niet voor hij de zaak doorgrond had, want van bedrog was hier geene sprake, en wat was nu het geval? Reeds vijf jaren geleden hadden zich bij deze jonge jufvrouw de eerste sporen van zenuwlijden geopenbaard, en waren toen juist deze droppels met blijkbaar goed gevolg voorgeschreven. Van daar dus dat zij dit recept kende, dat haar nu juist toevallig plotseling voor den geest kwam, even als ook bij gezonden meermalen lang verledene en vergetene zaken wederom in de gedachte komen, zonder dat men er aanleiding toe kan vinden.
Even als in deze voorbeelden, zal hij, die zich de moeite geeft naauwkeurig te onderzoeken, overal, zelfs in de oogenschijnlijk meest bevreemdende combinatieën bevinden, dat herinneringen aan vroegere levenservaringen de aanleidende oorzaak

{==658==} {>>pagina-aanduiding<<}
waren. Waar deze grens van mogelijke verstands-uitingen overschreden wordt, waar juiste antwoorden gegeven worden op vragen, die geheel boven het verstand en begrip gaan van datzelfde individu in normalen toestand, dáár heeft zonder eenigen twijfel bedrog plaats, en al kunnen wij niet terstond begrijpen, op welke wijze en hoe het geschiedt, moet zulk eene praktijk toch volkomen op ééne lijn worden gesteld met alle andere kunstenarijen van goochelaars; men moet zich niet laten overbluffen door de brutaliteit en onbeschaamdheid van den magnetiseur’.

L.
S.

IV. Opvoeding en Onderwijs.

GESCHIEDENIS DER ENGELSCHE LETTERKUNDE, door B. Dingemans, Leeraar in de engelsche taal- en letterkunde aan de Hoogere Burgerschool te Zutphen. Haarlem, bij de erven F. Bohn. 1867, in één deel. Prijs ƒ 2,00.
De heer B. Dingemans, in de schoolwereld door vele handleidingen voor het taalonderwijs door hem zamengesteld wel bekend, heeft op nieuw bewijzen zijner onvermoeide werkzaamheid en van zijnen bedrijvigen geest gegeven door het bewerken eener geschiedenis van de engelsche letterkunde in haren geheelen omvang, van de wording der taal af tot op den huidigen dag toc. Aan zulk een werk bestond in ons land groote en bepaalde behoefte; de oorspronkelijk engelsche uitgaven zijn te uitvoerig en behandelen het onderwerp niet op die wijze, als voor onze middelbare scholen wenschelijk en noodzakelijk is. Het geldt dáár toch niet de letterkunde in hare geringste bijzonderheden uit te pluizen, en de hoofden der leerlingen, die toch reeds zoo veel uit elkander loopende wetenschappen moeten opnemen, met allerlei namen en feiten, titels en jaartallen vol te stampen, maar hun een kort en volledig overzicht van de letterkunde der vier talen te geven, dit overzicht zóó in te richten, dat zij de geschiedenis van het volk zelf in verband kunnen brengen met die van zijne letterkunde, en tevens op zulke aangename en onderhoudende wijze voor te stellen, dat bij hen de lust wordt opgewekt om zelf te gaan lezen. Zoo lang toch het onderwijs in de letterkunde niet dat resultaat heeft, beteekent het onderwijs niets, maar verliest zelfs het taalonderrigt bovendien zijne waarde en zal de leerling het nimmer tot eene dragelijke hoogte daarin bren-
{==659==} {>>pagina-aanduiding<<}
gen. Dat heeft de ondervinding den heer Dingemans blijkbaar ook geleerd; althans zijn boek is in zeer onderhoudenden stijl geschreven; de hoofdpunten komen daarin behoorlijk uit en de verdeeling is goed en geleidelijk gekozen. Hij behandelt de geschiedehis der engelsche letterkunde naar tijdvakken, zamenvallende met die der geschiedenis van Engeland.
Aanvangende met den naam van Albion - het witte eiland - en de geschiedenis van de wording der taal, gaat hij in het eerste tijdvak door tot aan den dood van Chaucer, en eindigt het tweede tijdvak met de troonsbestijging van Elizabeth, waardoor hij gereedelijk aanleiding vindt om al dadelijk de groote dichters, onder hare regering levende te groeperen en flink te doen uitkomen in het derde tijdvak, dat doorloopt tot op den dood van koning Karel I.
Het vierde tijdvak strekt zich uit over den tijd der republiek en over de regering van Karel II en Jacobus II, en eindigt alzoo met de troonsbeklimming van onzen stadhouder Willem III. Zijne regering en die van koningin Anne en van George I vormen het vijfde tijdvak, dat dus loopt tot het jaar 1727, en waaraan de heer D. den luister ontzegt, die daaraan door de Engelschen gemeenlijk wordt verbonden.
Grooter waarde wordt door hem toegekend aan de regering van George II en een deel van die van George III, waaraan hij eene nieuwe afdeeling wijdt, en deze insluit, als zesde tijdvak, tusschen de jaren 1727-1780; een halve eeuw, welke de beschaving der letteren ook tot het eigenlijk gezegde volk deed doordringen, ofschoon zij minder oorspronkelijkheid bevat dan vroegere tijdvakken aanboden. Het laatste tijdvak handelt natuurlijk in de eerste plaats over den tijd der fransche omwenteling, den invloed, welken deze ook op de letterkunde van Engeland heeft uitgeoefend en de gevolgen daarvan in de produkten van onzen eigen tijd merkbaar, terwijl het verder de letterkundige voortbrengselen van onzen tijd schetst, niet alleen in Groot-Brittanje, maar ook in het, wat de taal betreft, daarmede nog steeds zoo naauw verwante Amerika.
De heer Dingemans heeft zich de moeite gegeven, den zakelijken inhoud te vermelden van de voornaamste voortbrengselen der verschillende tijdvakken. De oorsprong en ontwikkeling van het drama zijn goed en degelijk uit elkaâr gezet. Milton's ‘Paradise Lost,’ Pope's ‘Rape of the lock,’ Sir Walter Scott's

{==660==} {>>pagina-aanduiding<<}
‘Childe Harold,’ zijne ‘Ivanhoe’ en ‘Kenilworth,’ Alfred Tennyson's ‘Enoch Arden’ en andere meesterstukken zijn zaakkundig verklaard en 't geheele boek draagt den stempel van degelijkheid, eene hoofdeigenschap ook van Thomas B. Shaw, naar wiens uitmuntenden engelschen tekst het boek grootendeels schijnt bewerkt te zijn, dat de waarde daarvan natuurlijk slechts verhoogen kan. Het is dus m.i. een goed boek, in onderhoudenden trant geschreven, dat onderwijzers gerust kunnen raadplegen, en waaruit leerlingen veel nut kunnen trekken.
Wat mij evenwel onbegrijpelijk voorkomt, is het zonderlinge, dat de heer D. dit werk, dat toch blijkbaar voor de beide hoogste klassen bestemd is, in onze taal geschreven heeft, eene omstandigheid, dunkt mij, waardoor het zijne grootste waarde voor het doel, waarvoor het bestemd is, verliest. Ik gis alleen, dat de schuld hiervan ligt aan den wensch van den uitgever, daar de gemakkelijkheid, waarmede de heer D. die lang in Engeland als onderwijzer werkzaam was, zich van de engelsche taal bij zijn onderwijs als anderzins bedient, mij verhindert dit aan eene andere oorzaak toe te schrijven.
Ik onthoud mij van 't aanwijzen van kleine fouten en onnaauwukeurigheden en vraag den heer D. niet, wat hij daarmede bedoelt, dat Goldsmith zijn ‘Vicar of Wakefield’ in de eerste persoon enkelvoud schreef, maar wensch aan zijne nieuwe lettervrucht, dat goede onthaal en die gunstige beoordeeling van de zijde der publieke opinie toe, waarop de degelijke bewerking daarvan volkomen uitzicht geeft. De druk, het papier, het formaat en de geheele uitvoering van het aanbevelenswaardige werkje zijn zoodanig als men die van de zoo te recht gunstig bekende firma de erven F. Bohn te Haarlem verwachten mocht.

Deventer, 21 September 1867.
J.H. Meijer.
PESTALOZZI. Tijdschrift voor Onderwijs en Opvoeding, onder de redactie van B. Brugsma, Dr. W. Gleuns Jr., T. Hofkamp, D. de Groot en R.R. Rijkens, en onder medewerking van een aantal onderwijs- en opvoedkundigen. 1867. Nieuwe serie. Eerste Jaargang. (De vijf-en-dertigste van de geheele reeks). Eerste aflevering. Groningen, P. Noordhoff. Prijs per Jaargang van zes tweemaandelijksche afleveringen, ieder van drie vel ƒ 2,90 franco per post.
Dit Tijdschrift, dat reeds een 34jarig leven onder den naam van Nederlandsch Tijdschrift voor Onderwijs en Opvoeding achter

{==661==} {>>pagina-aanduiding<<}
den rug heeft en vroeger 4maal 's jaars verscheen, is thans in een nieuw kleed gestoken en zal 6maal 's jaars het licht zien. De redactie, waaronder welbekende namen voorkomen, geeft in een ‘bericht’ kortelijk de reden op dezer verandering en verzoekt medewerking van allen, die in ons schoolwezen belang stellen.
Ter bevordering dier medewerking volge eene opgave van hetgeen de redactie voortaan wil opnemen, en wel:

‘1o.Opstellen over Opvoeding en Onderwijs vooral in betrekking tot de lagere school: haar doel en strekking, hare leerwijze en hulpmiddelen.

2o.Wetenschappelijke bijdragen, bruikbaar in de lagere school.

3o.Opstellen, waarin de belangen van ons schoolwezen worden besproken.

4o.Belangrijke berichten uit het binnen- en buitenland en aan het einde van het jaar een overzicht van hetgeen in den loop des jaars opmerkelijks op het gebied van het lager onderwijs heeft plaats gehad.

5o.Boekbeoordeelingen.

6o.Eene opgave van alle ingezonden boekwerken en leermiddelen, ook die van welke geene beoordeelingen worden gegeven.


Eene Brievenbus stelt de redactie open voor vragen, opmerkingen, wenken en berichten, die zij, voor zooverre zij het nuttig en noodig acht, zal beantwoorden of openbaar maken.’
Men ziet het, hier is een ruim veld, zoo voor de lezers als voor de medewerkers. Beiden wensch ik aan het Tijdschrift Pestalozzi toe, groot in getal en goed in hoedanigheid, dan zal de redactie in alle opzichten goede vruchten van haren arbeid plukken en de voldoening smaken een nuttig werk te verrichten. Och, of ook zij, die niet in rechtstreeksche betrekking tot de schoolwereld staan, eens nu en dan een paedogogisch tijdschrift in handen namen, men zou dan wat minder scheeve voorstellingen en onjuiste gevolgtrekkingen over het onderwijs hooren, dan nu maar al te dikwijls het geval is.
Monitor.






{==662==} {>>pagina-aanduiding<<}

Buitenlandsche letterkunde.

Losse schetsen.

George Eliot 1).

De gewone romanlezer (een uitstervend ras, zoo ik hoop), die liefst alle geestinspanning vermijdt, bloot nieuwsgierig is te weten: ‘hoe of 't afloopt’ en: ‘of zij elkander krijgen;’ geen waar genot smaakt, tenzij de schrijver hem door een doornbosch van intrigues heenslepe en hem nu en dan kippevel doe krijgen van angst; die op de schildering van romaneske avonturen, van wilde en hartstochtelijke scènes verzot is...zoo iemand beleeft tegenwoordig - het doet mij leed om zijnentwille - een uiterst schralen tijd.
't Zijn altegader stille huisselijke tafereeltjes, louter alledaagsche toestanden, met een zacht ideëlen tint gekleurd, en daarbij haarfijne karakterstudie, microscopische beschouwingen van den mensch, waarop men hem onthaalt.
Vooral in Engelsche romans! - Te recht of te onrecht, en 't zij men er vrede meê hebbe of niet, de sociale, philosophische, realistische roman, indien gij hem zoo wilt noemen, heeft nu eenmaal aan gene zijde van het kanaal zijn oudere mededingers van lieverlede uit den weg gedrongen. De ‘Novel’ is een middel van opvoeding, van humanizeering geworden. Hij spreekt niet meer bloot tot de zinnen en de verbeelding, maar tot den geheelen mensch. Hij grijpt in en teekent naar het leven; het leven zoo als het is, met zijn mengelmoes van alledaagschheden,

{==663==} {>>pagina-aanduiding<<}
zijn duizendvoudige nietigheden en kleingeestigheden, maar die geenszins nietig of beuzelachtig zijn, voor hem of haar die ze gadeslaat met een fijn opmerkzamen blik, en die hun zedelijke roerselen, hun dieperen grond tracht te peilen.
Van een zuiver aesthetisch standpunt moge men tegen dit nieuwere roman-genre bezwaren kunnen opperen, die niet geheel weg te cijferen zijn, - dit geeft m.i. nog geen reden, om dien ten gevolge meedoogenloos den staf te breken over tal van uitstekende kunstscheppingen, die wij aan de beoefening er van te danken hebben. Die werken zullen trouwens blijven leven 't zij de kritiek er zich mede bemoeie, of niet. Ook ontstaat er nooit een richting, waar, of op welk gebied ook, die niet in zekeren zin eene uitdrukking is van den tijdgeest, - niet aan werkelijk bestaande behoeften beantwoordt. En wie zal kunnen loochenen dat de moderne roman vaak een weldadige macht vertegenwoordigt, en het voertuig is geworden van vele vruchtbare ideeën, aan wier opneming onze maatschappij behoefte heeft, en die nu eenmaal tot velen harer leden langs geen anderen weg schijnen te kunnen worden gebracht, dan dezen?

Wie van de hoogte, waarop tegenwoordig de ‘kultuur-roman’ (om deze in zwang gekomen benaming te bezigen) bij onze Engelsche naburen is gestegen, zich een eenigszins volledig denkbeeld, wil vormen, - die neme vooral de werken van George Eliot ter hand. De scheppingen van dit merkwaardig vrouwelijk genie (Miss Evans luidt, gelijk men weet, haar ware naam) overtreffen m.i. alles wat de letterkunde in het bedoelde genre heeft aan te wijzen. Haar bewonderenswaardig edel, klassiek gevormd talent vereenigt de vervulling van schier alle eischen, welke men aan het wijsgeerig realisme onzer dagen zou mogen stellen. Ziehier de levensvolle werkelijkheid, met volleerde kunstenaarshand in beeld gebracht. Dit zijn alle schepselen van vleesch en bloed, wier hartstochten gij begrijpt, in wier gemoedsbewegingen gij deelt, wier omgang u kracht en leven in de ziele blaast. Bij haar vindt gij in karakterschildering en dialoog, de natuur op heeterdaad betrapt, met een waarheid, een fijnheid, een scherpte en doordringendheid van blik.....
Maar waartoe vele woorden tot aanprijzing van de schrijfster

{==664==} {>>pagina-aanduiding<<}
van ‘Adam Bede’?! Dit ééne boek heeft haar populariteit in alle beschaafde kringen op genoegzaam stevige grondslagen gevestigd, om de gretigheid ten volle te verklaren, waarmede van toen af naar al wat uit haar pen vloeide, door lezers en vertalers de hand is uitgestrekt.
George Eliot neemt echter, wat productiviteit betreft, betrekkelijk zeer de wet der spaarzaamheid in acht. Wie zich zelv' zulke hooge, strenge eischen stelt, wie niet dan volmaakt rijpe en uitgelezen vruchten ter tafel wenscht te brengen, dient van de gave der polygrafie natuurlijk af te zien. Bovendien geen auteur, geen vrouwelijke vooral, heeft misschien ooit in grooter verscheidenheid van genres uitgemunt, op de beoefening van meer wijd uiteenloopende vakken zich toegelegd, dan Miss Evans. Leg b.v. naast haar ‘Scenes of clerical Life’, of naast ‘Silas Marner’ een historisch gewrocht als ‘Romola.’ Welk een hemelsbreed verschil! Zoudt gij ook wel vermoed hebben, dat dezelfde fijne vrouwenhand, die karaktertypen als Dinah Morris en Hetty met zulk een onnavolgbaar talent heeft weten te boetseeren, tevens taaie geleerde boeken als: ‘das Leben Jesu’ van Strauss vertolkt en voor de Westminster Review doorwrochte godgeleerde betoogen heeft geleverd; dat eene zoo bij uitnemendheid artistieke en dichterlijke natuur als de hare, tegelijk de eigenschappen van een droog geleerde en van een scherpzinnig criticus in zich kon vereenigen?
De oplossing dezer schijnbare psychologische tegenstrijdigheden ligt misschien in de omstandigheid, dat George Eliot niet alleen in den gewonen, maar in den verhevensten zin van het woord kunstenaar, - dat zij dichter en wijsgeer tevens is. ‘L'homme - zegt Edmond Scherer, in eene korte maar waardige appréciatie van haar talent - est ainsi fait, qu'il se cherche partout. Dans la nature il poursuit un mystère qui n'est autre que le sien propre. Dans l'histoire il interroge sa destinée. Pour que les arts le touchent, il faut qu'ils l'entretiennent de lui. Le roman même n'est rien pour nous, s'il n'est une interprétation du monde et de la vie. Eh bien! les livres de George Eliot sont pleins de ces leçons que renferme toujours l'oeuvre du grand artiste.’
Zeker, de schrijfster heeft in ‘Romola’ het bewijs geleverd, dat het haar allerminst faalt ook aan historischen tact. Bij uitnemendheid gelukkig geslaagd is haar teekening van den geest, het karakter, de geheele physionomie van den landaard en de eeuw, in wier midden ze ons wil verplaatsen. Al valt er wellicht op de juistheid

{==665==} {>>pagina-aanduiding<<}
hier en daar - en met reden - wat af te dingen (mij dunkt b.v. dat de Italianen der XVde eeuw over 't geheel wel iets ruwer, iets ongemanierder zullen zijn geweest, dan ze in ‘Romola’ worden voorgesteld), een volkomen realistisch verhaal van de zeden en gebeurtenissen van dien tijd zouden geen ooren van onzen tijd, zonder gevoelig gekwetst te worden, kunnen verdragen. Wij leven en bewegen ons met Eliot in het Florence der Mediceërs, het Florence van Savonarola, de stad der kunstenaars en geleerden. Wij voelen den adem van het zuiden, den geest van lang vervlogen eeuwen, ons tegenstroomen. Niets zonniger, dan de beschrijving van de markt, waarop Tito rondslenterend voor 't eerst de kleine Tessa ontmoet. Niets schilderachtiger, dan het beeld dier kleine Tessa zelve, zoo als zij in haar huisje met grootmoeder en met het drukke jonge volkje solt, of zoo als zij aan Tito's arm hangt: - een volkomen afdruksel van de goedhartigheid, onbezorgdheid, onwetendheid der dochteren van het zuiden; dier fraaioogige, weelderig gevormde schepsels, wier intellectueele en moreele ontwikkeling zich ongeveer op gelijke hoogte bevindt als die van het kind, dat zij aan de hand leiden. - Maar toch is er iets wat nog boven dat alles ons boeit en treft, wat schier nog grooter bewondering ons inboezemt, dan het volmaakt afgeronde, het gëacheveerde, het fijn genuanceerde der teekening; de klaarheid en doorzichtigheid namelijk waarmede Eliot zielstoestanden weet te schetsen, zoodat ze voor ons open liggen als de bladen van een boek; haar ongeëvenaard meesterschap in het haarfijn en menschkundig ontleden van het karakter van ieder individu. Neem b.v. Tito en Romola, de beide hoofdfiguren van den roman. Gij ziet de bron ontspringen, gij aanschouwt den ganschen loop van den stroom der zelfzucht (een zeer gewone), waarop de jonge bevallige Griek, - zorgeloos en schijnbaar onschuldig (wat toch schijnt onschuldiger dan bloot een
afkeer te hebben van het leed?) - zijn ranke boot liet afdrijven, tot ze, onheil op onheil stichtend, eindelijk met hem zelven te pletter stiet op de klip der onverbiddelijke Nemesis, hier vertegenwoordigd door de wraakzucht van den ouden Bardo.
En Romola, de wreed misleide, het offer van zijn koud en laag egoïsme! Hoe weet Eliot ons te doen blikken tot in de diepste schuilhoeken van die grootsche en edele vrouwenziel! Hoe laat ze ons met haar medeleven van den dag af, waarop met Tito voor 't eerst de zon van haar geluk opging - schitterende

{==666==} {>>pagina-aanduiding<<}
en koesterende stralen schijnbaar; - maar 't bleek helaas! een koude winterzon, een ‘fata morgana’ te zijn geweest. Als gekleurde zeepbellen spatten welhaast de liefelijke droombeelden uiteen. Te wreeder was de ontgoocheling, naarmate de begoocheling zoeter, de behoefte aan liefde en aansluiting sterker in haar waren geweest. Van nu aan wordt haar leven ‘plicht’; - want Romola is geen weeke romanheldin: zij is krachtig, en gedraagt zich zelfstandig, ook tegenover Savonarola, den vurigen, wegslependen, dweepzieken profeet van Florence. Als de Madonna waart zij zegenend rond te midden van de hutten en stulpen der pestlijders. Het hoofdstuk: ‘Op de golven,’ is misschien alleen wat avontuurlijk en romanesk van inhoud. Maar het besluit - de avond van Romola's leven - is in voortreffelijke harmonie met het geheel en harer volkomen waardig.

Er zijn beroemde auteurs, die, na eenmaal een zekere hoogte te hebben bereikt, óf daar blijven stilstaan, óf zoetjes aan den beklommen zangberg weêr afsukkelen; wier Muze in één enkel meestergewrocht zich ten volle blijkt te hebben uitgeput. Anderen, die wel telkens den schijn van frischheid en veelzijdigheid op zich laden, maar die in wezenlijkheid niet anders doen, dan zich zelv' herhalen en met hun gedachtenloop eindeloos in hetzelfde kringetje ronddraaien. - George Eliot behoort tot geen der genoemde klassen. Niet slechts zijn al hare scheppingen zeer wezenlijk van elkander onderscheiden en legt zij in de ontplooiing van haar talent eene - men zou zeggen - toenemende vruchtbaarheid aan den dag, maar ook beschaamt en wederlegt zij gedurig de verwachting van hen, die meenen, dat zij nu toch wel haar hoogste punt zal hebben bereikt.
Was b.v. een meesterstuk als ‘Adam Bede’ wel voor overtreffing vatbaar?
't Viel te betwijfelen, ook zelfs na de verschijning van ‘The Mill on the Floss’ en van ‘Silas Marner.’ En toch, - na den inhoud van ‘Felix Holt, the radical’, haar jongste schepping, met de vereischte oplettendheid en al den ernst dien zulk een boek verdient, te hebben overwogen, - zal menigeen, vertrouw ik, weifelend zich zelv' de vraag moeten voorleggen of de auteur, zoo mogelijk, ditmaal niet nòg 't gelukkigst van allen is geweest in de keuze en bewerking van haar stof. Voor 't minst zal niemand

{==667==} {>>pagina-aanduiding<<}
kunnen beweren, dat de hand, die de aangehaalde kunstwerken in 't leven riep, vooralsnog iets van haar vastheid, haar beeldend vermogen heeft verloren. - Een bekwaam beoordeelaar noemde ‘Felix Holt’ onlangs ‘een mannelijk boek’ en die benaming is ook in zoover volkomen juist, als, behoudens het aroom van fijn vrouwelijk gevoel, 't welk uit alle Eliot's werken ons tegengeurt, dit verhaal door een ‘strongness’ van gedachten en stijl, een gespierdheid van dialoog-behandeling en karakter-boetseering uitmunt, waarvan het geheim haar door menig mannelijk auteur veilig zou mogen worden benijd.
‘Felix Holt’ biedt, wat den vorm betreft, menige trek van overeenkomst aan met ‘Adam Bede’. De inkleeding toch is ook hier, zoo men wil, eenigszins dramatisch. Het verhalende gedeelte neemt de plaats in die anders door het decoratief zou worden vervuld. De handeling wordt niet beschreven maar voorgesteld. Het eigenlijk gehalte van het stuk is begrepen in den ‘dialoog’. George Eliot bezit namelijk de benijdbare gave, om, bijkans alleen door haar personen ‘sprekende’ in te voeren, u de psychologische ontwikkeling van hun karakter in al haar fijnste nuanceeringen te doen volgen. Even als de mrs. Poyser's, Hettie's enz., ziet gij ook hier de menschen in hun huiselijk gewaad vóór u - zij spreken alsof gij er bij waart; iedere aandoening leest gij op hun gelaat of in hun gebaar. 't Is soms als of gij die menschen meer gezien hebt, zoo treffend zijn ze als uit de werkelijkheid gesneden; ze houden u gezelschap. 't Is als waren zij vlak daar tegenover u gezeten; als drong het geluid hunner stemmen bij wijlen tot u door. En toch bij al dat schijnbaar dood-gewone, hoeveel zeldzaams en ongemeens!

Boven andere heeft deze roman misschien vóór de meerdere ruimte van het maatschappelijk terrein waarop de schrijfster ditmaal haar tooneel heeft opgeslagen. De achtergrond toch wordt ingenomen door een breede schildering van al de eigenaardige woelingen en intrigues verbonden aan een Engelschen verkiezingsstrijd. Dit moge het geduld van dezen of genen, met soortgelijke zaken min gemeenzamen lezer, soms wat op de proef stellen, het werpt onloochenbaar over 't geheel der voorstelling een gloed van aktualiteit en leven, die de hoofdomtrekken van de personen aan wie de intrigue zich vastknoopt, met te meer scherpte doet uitkomen.

{==668==} {>>pagina-aanduiding<<}

Onder hen, die in den gemelden verkiezingsstrijd een bijzonder levendig aandeel nemen, bekleedt natuurlijk Felix Holt zelf, de held van het boek, een voorname plaats. Men zou zich echter van Holt een verkeerde voorstelling maken, indien men meende in hem een staatkundig radicaal van den gewonen stempel te zien afgebeeld. 't Zijn niet de zuiver politieke kwestiën van den dag, waarover hij bij voorkeur het harnas aantrekt, deze ruwe, maar gemoedelijke zoon des volks. Minder voor het ‘algemeen kiesrecht’, dan wel voor de zedelijke opheffing en vrijmaking van de lagere klassen der maatschappij zou hij wenschen in de bres te springen - en hij doet dit ook op zijne wijze, kras, maar een weinig onpraktisch. Hij lijdt (een phrenoloog heeft 't hem zelf vroeger verklaard) aan een soort van ‘ideality,’ maar van een edel allooi. Hervormen, alle menschen tot hun plicht manen, zedelijke wortels aantasten, het onkruid, waar hij vermag, op den maatschappelijken akker ‘met wortel en tak’ uit den grond halen - dit radicalisme in praktijk te brengen erkent hij als zijn eigenaardige roeping. Dat hij wat staatkundige en godsdienstige inzichten betreft, een go a head-man is, spreekt van zelf, maar aangezien dit liberalisme bij hem met een uiterst gestreng, bijkans overdreven nauwgezet zedelijkheids- en plichtgevoel gepaard gaat, zoo weet b.v. zijne moeder, een hoogst bekrompen orthodox burgervrouwtje (en ziethier een zeer menschkundige trek!), zich het raadselachtig gemoedsbestaan haars zoons in geene deele te verklaren.
- ‘Hij gebruikt soms foeileelijke woorden,’ zoo klaagt zij bij zekere gelegenheid tot haren zielenhelder, den kamplustigen maar gevoelvollen methodistischen predikant Rufus Lyon. - ‘De Godsdienst der meeste menschen scheldt hij uit voor “verrotting;” en toch zegt hij mij op een ander oogenblik weêr, dat ik mij een zondaar moet gevoelen, en dat ik Gods wil, en niet mijn eigen, moet doen. Ik houd voor het naast, dat hij nu eens dit en dan weêr het contrarie practiseert, alleen maar om mij te plagen. Anders toch zou hij ijlhoofdig zijn en moest men hem in een gesticht bezorgen....’
Ds. Lyon is echter door deze beschrijving van den lust tot kennismaking met het vreemdsoortige jonge mensch volstrekt niet afgeschrikt. Integendeel, het vooruitzicht van dit nieuwe soort van wild prikkelt eenigermate zijn puriteinsch verhemelte. Gemeenteleden, als de weduwe Holt, behoorden juist niet tot zijn lievelingsschapen.

{==669==} {>>pagina-aanduiding<<}

Bovendien, wat zij hem verder verhaalt van den jongen Holt, - die een vijftal jaren bij een plattelands-heelmeester in de leer was geweest en die eenige kennis in het vak der geneeskunde had opgedaan - dat hij haar nl. de verdere voortzetting van het bedrijf van ‘kwakzalver,’ laatstelijk door haar overleden man uitgeoefend, ten stelligste had verboden (een grieve welke de rechtzinnige weduwe allerminst kon verkroppen, aangezien het verkoopen van de nagelaten potjes en pilletjes haar's mans haar menig stuivertje in den zak had gebracht) - en dat hij, met prijsgeving van dit winstgevend maar oneerlijk bedrijf, liever verkoos voor zijne moeder en zich zelv' de kost met horologiemaken en schoolhouden te verdienen - geeft hem van den onwedergeboren Felix juist geen ongunstig denkbeeld.
Hij verzoekt dus vrouw Holt haren zoon eens tot hem te enden. En zoo gebeurt het, dat Felix op zekeren namiddag met ds. Lyon, maar tegelijk ook met diens dochter - de heldin van het boek, - de schoone, maar ietwat nuffige Esther, in aanraking wordt gebracht, wier eerste optreden nogtans weinig het vermoeden wekt van de belangrijke rol, die zij later in Felix's leven zou vervullen.
Ds. Lyon bewoonde een somber, hokkig, niet zeer comfortable ingericht huisje. 't Was een kortgebouwd man, van een eenigszins zonderling, oudachtig voorkomen ('t geen hem op straat dikwijls ten spot der schooljeugd deed strekken), met een groot hoofd en sterk bijziende oogen, waarmede hij altoos in de boeken zat te turen. In het gewone leven doorgaans afgetrokken, vonkelde daarentegen zijn blik (door de groote brilglazen heen) van gloed en leven, zoodra hij een zijner geestelijke hobby-horses had beklommen. Toen Felix op zijn uitnoodiging in het laag gezolderd studeerverblijf, waarvan boeken bijkans het eenig sieraad vormden, tegenover hem had plaats genomen, en gelijk hij meer placht te doen, in gepeins verzonken, recht voor zich uit zat te staren, begon Ds. Lyon, meenende dat het de ‘kaars’ was, welke hij dus opnam (Men houde in 't oog, dat de schrijfster ons heeft verzocht een vijf en dertig jaren met onze verbeelding terug te gaan): ‘Gij ziet zeker een weinig vreemd op, mijn jonge vriend, dat ik mij de onbetamelijke weelde van een waslicht veroorloof: 't Is echter mijn dochter, die, uit haar eigen verdiensten, deze kleine uitgave bestrijdt. Zij is wat teêr van gestel en kan de lucht van smeerkaarsen niet best verdragen’.

{==670==} {>>pagina-aanduiding<<}

Voor den opmerkzamen toeschouwer lag er inderdaad iets contrasteerends met de rest der omgeving in dien wit porseleinen kandelaar, even als in de bloemeugeur die het kamertje vervulde, en in de aanwezigheid van een keurig werkmandje, met geplooid blauw satijn gevoerd.
Felix had echter hoegenaamd niets van dat alles bemerkt.
‘Ik keek niet naar den kandelaar’ - viel hij barsch uit - ‘'k ben, Goddank, geen mnis, dat ik dadelijk het onderscheid zou ruiken tusschen was of smeer’.
De Predikant was een weinig ontsteld door dien uitval. Hij had zich voorgenomen zijn onderhoud met den exeentrieken jongen man zoo kalm en omzichtig mogelijk in te leiden. Thans echter greep hij plotseling en als instinetmatig naar zijn brilglazen, zijn gewone wapen, zoodra hij iemand wat scherper in oogenschouw wilde nemen.
‘En ik ben er, waarachtig, zelf ook niet zoo bijzonder gevoelig voor’, - zeide hij, zijn bril openende en die met beide handen vastzettende, - ‘als ik maar licht genoeg op mijn boek heb’. En hierbij keek hij zijn bezoeker door de beide brilglazen strak in 't gelaat.
‘Gij geeft om de kwaliteit van het boek; niet van de kaars,’ zeî Felix, met een ietwat ondeugenden glimlach. ‘En gij denkt zeker bij u zelv', dat gij op dit oogenblik al een heel ruw bekrabbeld blad vóór u hebt’.

Van lieverlede raken zij samen aan het kouten en Felix' hartige, origineele uitvallen begonnen den vromen Lyon hoe langs zoo meer te behagen, zoodat deze ten laatste den jongen man uitnoodigde, hem en zijn dochter, - welke laatste juist was te huis gekomen van het geven eener fransche les - bij hun ‘tea’ gezelschap te willen houden.
Felix - die meende een exemplaar van het gewone soort van onbeduidende, met Dorkas-kransjes enz. dweepende, en aan niets dan bekeeringszaken haar aandacht wijdende, domine's-dochters aan de theetafel te zullen zien verschijnen - was niet weinig verrast en zelfs een weinig uit het veld geslagen, toen Esther binnentrad en met een voornaam onverschillige neiging even zijn buiging beantwoordende, hem voorbijging. Esther geleek in 't geheel niet op een burgermeisje. Zij bezat een Lady's-voorkomen. Haar kleine voetjes, glinsterend bruine krullen, haar gang, stembuiging,

{==671==} {>>pagina-aanduiding<<}
manieren, alles droeg een tint van fijnere beschaving, die den jongen volksman in het algemeen, maar vooral in een meisje van haren stand, dubbel tegen de borst stuitte. Al dadelijk viel hij haar dan ook op zijn gewonen ruwen trant aan over haar popperigheid, Byron-lectuur, enz., terwijl hij bij zich zelven dacht: ‘Hoe komt toch die ouderwetsche puritein aan zoo'n langgehalsde, ingebeelde dochter!’
Esther was door dit alles wel een weinig in haar zeer getast, en vond hem erg ongelikt; maar zij maakte toch in stilte de opmerking dat hij bijzonder beschaafd Engelsch sprak en lang geen ‘alledaagsch’ mensch was - en deze zelfde indruk werd ook, ten háren opzichte, onwillekeurig in het gemoed van Felix Holt, terwijl hij met haar sprak, teweeg gebracht. Ook bleef het bij dat ééne bezoek niet. Gedurig komt de jonge horologiemaker haar de les lezen, haar ‘preeken’ houden over haar zelfzucht, haar ijdelheid, haar weinig ernstige levensopvatting, enz. En al mocht Esther in stilte ook al soms heete tranen storten over de harde waarheden die hij haar toeduwt, hem een rechte lompert noemen, en zich zelve diets zoeken te maken, dat hij haar schromelijk miskende en beleedigde - een innerlijk gevoel nogtans zeide haar, dat er in zijn berispingen een diepe grond van waarheid stak; dat hij zoo niet sprak ‘om’ haar te beleedigen - integendeel! Vooral dat hij oneindig beter was en hooger stond dan andere uiterlijk meer beschaafde mannen. Zij begon zich zelv' te mishagen. Haar in den grond edele natuur ving aan zich te verzetten tegen het vernederend gevoel, van in zijn oogen een zedelijk mindere te zijn dan zij zou kunnen wezen. In 't kort, er wies gaandeweg een gevoel van hoogachting, ontzag, bewondering voor zijn meerderen zielenadel in haar gemoed....Was het een teederder gevoel? - De zonderlinge en verrassende wending, welke haar levensweg nam, zou haar weldra in staat en tevens in de noodzakelijkheid stellen, om betreffende den aard dier gevoelens zich met volle juistheid te vergewissen.

Esther was Lyon's dochter niet. Achter het schijnbare Alltags-proza van diens uitwendige levensgeschiedenis, schuilde het weefsel van een kleinen, maar hoogst aandoenlijken roman. Als eenig kind van een ongelukkige en verlaten dame van Fransche afkomst, wier echtgenoot, een gewezen Engelsch officier, als het slachtoffer

{==672==} {>>pagina-aanduiding<<}
van een reeks van verfoeielijke familie-intrigues op vreemden bodem in de gevangenis was gestorven, had de predikant beiden, om zoo te spreken, van de straat, waar zij van gebrek dreigden om te komen, in zijn huis opgenomen. Het plegen van deze Samaritaansche daad; meer nog, het voortgezet verblijf eener jonge, fransche, katholieke vrouw in zijn woning had den puriteinschen prediker natuurlijk aan de strengste veroordeeling van de zijde zijner rechtzinnige kudde blootgesteld, en zelfs ten gevolge gehad, dat hij tijdelijk zijne betrekking had nedergelegd. Voor de eerste maal in zijn leven had de nauwgezette, teêrgevoelige man geworsteld met de volle, ontembare kracht van den ‘hartstocht’ en het einde der geschiedenis was geweest, dat hij met Annette Ledru, - een ‘paapsche’ - in den echt was getreden. De drie zalige jaren, welke 't hem slechts vergund was geweest aan haar zijde te mogen doorbrengen, bleven voor hem rijk aan dierbare en onvergetelijke herinneringen. Maar - zijn roem en invloed als vlekkeloos wachter op Sion's muren had er een onherstelbaren knak door bekomen. Dit was het kruis van Rufus Lyon. Het aandenken aan de vurig beminde vrouw stempelde sedert haren dood zijn prediking onwillekeurig met een merk van ‘mildheid,’ waarover rechtzinnige tochoorders, (zooals b.v. Felix's moeder) niet weinig bedenkelijk het hoofd schudden. Daarbij waren Esther's ‘voorname manieren’ en bepaald antipuriteinsche geestesrichting, gevoegd bij de in het oog loopende toegevendheid, waarmeê haar pleegvader haar in alles haar gang liet gaan, aan het meerendeel zijner gemeenteleden niet minder een doorn in het oog.
Tot dusver had Lyon (een wel wat onverklaarbare omstandigheid) niet slechts Esther van het geheim hare geboorte onkundig weten te houden, maar ook (uit heimelijke vrees misschien dat zij bem mogelijk te eeniger tijd ontrukt mocht worden) ten eenemale verzuimd pogingen in 't werk te stellen tot opheffing van den sluier, die er nog steeds over de afkomst van haren overleden vader lag gespreid.
Thans - door een zeer toevallig iets, wordt die sluier als met één ruk plotseling opgelicht. En nu blijkt, dat Esther - als ten bewijze van de waarheid, dat het ‘bloed’ niet liegt - vermaagschapt is aan een aanzienlijk, oud geslacht uit den omtrek, dat der Transomes, welks tegenwoordige met een zelfverworven fortuin uit 't Oosten teruggekeerde stamhouder, Harold Transome, zich juist kort te voren als vrijzinnig (maar in een anderen geest

{==673==} {>>pagina-aanduiding<<}
radicaal dan Felix Holt) candidaat had gesteld bij de ophanden zijnde parlements-verkiezing. Dit niet alleen! maar ook nog, dat aan haar als eenig overgebleven telg uit een zijtak der familie - en niet aan genoemden Harold - rechtens het vol en wettig bezit toekomt van al de goederen, waarover deze weinig tijds geleden met innig welgevallen het beheer had aanvaard.
Ziehier Esther dus op eenmaal - zij heeft er de hand slechts naar uit te steken - een schatrijke erfgename en een zeer begeerlijke partij geworden. Ziehier haar plotseling op onmetelijken afstand geplaatst van den burgerlijken jongman, die zoo herhaaldelijk haar had verzekerd, nooit eenige aanspraken te zullen maken op het bezit van wereldsch goed; ja, die op ‘rijk worden’, of op ‘een rijke vrouw huwen’ neêrzag als op dingen die hij, zoo niet als verachtelijk, althans als met zijn eigen idealen volstrekt onvereenigbaar beschouwde. ‘Ik heb niet veel op met de rijken, als stand;’ - had hij haar nog kort geleden op een wandeling gezegd - ‘hun gewoonten en hun trant van leven zijn mij tegen de borst. Ik begeer arm te zijn, niet om er den hemel meê te verdienen, maar om in staat te zijn te doen, wat ik het liefst zou willen doen op aarde. Ik ben een man van dezen tijd; ik wil trachten voor de weinigen die onder mijn bereik zijn, het leven wat minder bitter te maken’, enz. ‘Dat lijkt m'een hard lot’, had Esther daarop, mijmerend voor zich heenziende, hem geantwoord, ‘maar 't is grootsch.’

‘Gij meent toch niet’ - had Felix eenige oogenblikken later haar met eenige warmte toegevoegd - ‘dat gij, voor u zelv', ook een hard leven zoudt kunnen beschouwen, als 't betere deel.....?’
‘Ja, ik meen dat’, had zij, met een kleur tot over de ooren, geantwoord..................

Inderdaad, Esther was van lieverlede innerlijk een geheel ander meisje geworden, dan toen Felix haar 't eerst ontmoette. Zij kon ook van zich zelve zeggen:

...........‘Ich bin 
Das Kind nicht mehr mit kindischem Sinn.’ 

De tijding van haar verrassende lotswisseling, het onverwacht verwezenlijkt zien van al wat zij zoets en heerlijks van dien

{==674==} {>>pagina-aanduiding<<}
aard zoo menigmaal in haar kindsche jaren ooit had mogen droomen, gaf haar dan ook een veel minder ‘overstelpend’ gevoel van geluk, dan 't geval zou geweest zijn, indien diezelfde ontdekking eenige jaren vroeger had plaats gehad.
Wel - en geen wonder voorwaar! - verkeerde zij aanvankelijk als in een toestand van bedwelming. Wel was het denkbeeld van voortaan een wezenlijke Lady te zullen zijn, en al de weelde en comforts des levens te zullen genieten in de innigste overeenstemming met haar smaak en neigingen. Maar - haar verstand hield haar toch ook terstond voor, dat de onvermijdelijke ‘voorwaarde’ van dat alles, het verjagen en berooven van den tegenwoordigen eigenaar - en zij kende Harold Transome toevallig; zelfs had zij, tijdens de jonge edelman als candidaat voor de parlements-verkiezing een bezoek bij haar pleegvader had gebracht, niet weinig zijn aandacht getrokken - een daad was, voor welks plegen haar zedelijk gevoel onwillekeurig zou terugbeven. Daarbij had zij van lieverlede, sinds de ‘betere mensch’, door Felix's omgang in haar was wakker geschud, zich reeds gewend dingen en menschen om haar heen, ook haar wel wat burgerlijken pleegvader, met geheel andere, meer ernstige oogen aan te zien dan vroeger. Eindelijk - was er iets gebeurd, juist bij gelegenheid van dienzelfden reeds gemelden verkiezingsstrijd, dat vooral op dit oogenblik haar gemoed met bepaald lijnrecht tegenovergestelde aandoeningen vervulde. Felix nl. zat gevangen, en wel onder den druk eener tweevoudige beschuldiging. Hij had bij een oproerige beweging, die op den dag der verkiezing had plaats gehad, in schijn als belhamer geägeerd en voorts het ongeluk gehad, aan een politie-agent, die hem had willen arresteeren, een natuurlijk geheel onvoorbedachten manslag te begaan.
Zoo zien wij nu Esther weldra in een allerpijnlijksten tweestrijd gewikkeld. Ter eener zijde Harold Transome - in parenthesi een meesterlijk geslaagd type van den positieven, kordaten, practischen, volstrekt niet sentimenteelen of idealistisch gezinden, ‘self made business-man’ - wiens edelmans-conduite haar intusschen niet geheel onverschillig liet, en die haar ijverig het hof maakte, deels omdat zij hem behaagde, maar voornamelijk omdat hij in een huwelijk met Esther het beste, zoo niet het eenige middel zag, om al de gerezen moeielijkheden met één slag uit den weg te ruimen. Ter andere zijde, de jonge Felix, tot wien juist ten gevolge der plaats gehad hebben catastrophe meer dan ooit al wat er edels

{==675==} {>>pagina-aanduiding<<}
stak in haar gemoed zich getrokken begon te gevoelen, de reinheid van wiens bedoelingen zij kende, en wiens waar gevoel, ten haren opzichte, juist ook in de laatste dagen - bij een bezoek dat zij hem brengt in de gevangenis - ten volle aan het licht was gekomen.
Hier - een leven vol genot, weelde; een volmaakt, kalm en easy bestaan, maar waarbij geest en gemoed vermoedelijk den hongerdood zouden sterven. Daar - een kommervol worstelen met al de ruwheden, al de vulgaire zorgen des levens (en Esther kon zieh, kraehtens de vroeger opgedane ervaring, daaromtrent hoegenaamd geene illusiën meer maken), maar vereenigd met een man, wiens reuzenkracht haar zou steunen, wiens edelen zin zij bewonderde, wiens liefde - zij gevoelde het - voor het verlies van alle wereldsche goederen haar meer dan schadeloos zou kunnen stellen.
Men moet de gansche zielkundige ontwikkeling, den ragfijnen draad van gewaarwordingen, die achtereenvolgens het gemoed van deze echt vrouwelijke natuur doorloopt, oplettend en in al zijn kronkelingen hebben bespied, om de uitkomst, waartoe ten slotte die tweestrijd leidde, begrijpelijk en goed te vinden; - om vrede te hebben met de schijnbaar onmogelijke oplossing van den roman, volgens welke Esther - na rijp beraad - den, na volbrachten straftijd uit de gevangenis ontslagen, Felix haar hand reikt, en - Harold Transome in het rustig en ongestoord bezit laat van zijn, of liever van haar gansche eigendom.
Een Franschman zou grinnikend zeggen: ‘C'est un peu raide.’ Zoo dachten ook verreweg de meesten van Esthers naburen er over. Ik vermoed echter dat er ook niet weinigen onder de lezers van ‘Felix Holt’ zullen zijn, die, als de schrijfster hen op een der laatste bladzijden getuige heeft doen zijn van de eenvondige, stille huwelijksvoltrekking; als zij Felix en Esther beiden daar zoo gelukkig, arm in arm, huns weegs hebben zien gaan, met een glans van zielenadel op het gelaat, - stillekens bij zich zelv' de opmerking zullen beamen, welke Eliot een der toeschouwers, een eenvoudig burgerman, in den mond legt:
‘'t Is verwonderlijk, hoe de dingen iemand soms kunnen aangrijpen, maar ik heb een gevoel als had ik nu meer geloof in alles wat goed is.’

't Was volstrekt niet mijne bedoeling een volledig, nog veel minder een kritisch overzicht van George Eliot's jongsten arbeid

{==676==} {>>pagina-aanduiding<<}
te geven. Slechts enkele punten wilde ik aanstippen. Het beste en schoonste geniete de lezer zelf, als hij, 't zij in de vertaling, die mij niet onder de oogen is gekomen en waarover ik dus niet kan oordeelen, 't zij in 't oorspronkelijk (wat ik hem hartelijk toewensch) dat meesterstuk in al zijn bijzonderheden zal mogen savoureren.
Maar zelfs deze ruwe schets zal, meen ik, volstaan om hem de waarheid voelbaar te maken van het, zoo vaak uitgesproken, oordeel, dat er van George Eliot's romans een zedelijk sterkende kracht uitgaat; dat zij met een geur van hoogere levenswijsheid zijn doortrokken; dat men - haar gelezen hebbende en het boek sluitende, zich meer in vrede gevoelt met zich zelv', meer krachtig en kalm tegenover de groote probleemen der toekomst. Geen alledaagsche lof, voorzeker! -

Velp.
P. Bruijn.









{==677==} {>>pagina-aanduiding<<}

Binnenlandsche letterkunde.

Bibliographie.

I. Godgeleerdheid en Wijsbegeerte.

DE EMANATIE-LEER en haar invloed op het Christendom, door A.J. Vitringa. Arnhem, D.A. Thieme. 1867. Prijs ƒ 3,40.
Het komt mij voor, dat het geschrift van den heer Vitringa zoo belangrijk is, dat de lezing er van niet krachtig genoeg kan worden aanbevolen. Om die reden was mij het verzoek van de redactie der Vaderlandsche Letteroefeningen, er in haar tijdschrift een verslag van te geven, hoogst welkom. Zal het ongetwijfeld de aandacht niet ontgaan van de mannen, die de wetenschap van den godsdienst en de wijsbegeerte liefhebben en beoefenen, het verdient in ruimer kring bekend te worden. Want het is een boek, dat bij het beschaafde en ontwikkelde deel van ons volk de belangstelling in godsdienst kan doen herleven. En dat is noodig. De uiterst lichtzinnige toon, waarop in den laatsten tijd in het openbaar gesproken is over de hoogste en erustigste aangelegenheden, de zoo en passant gedane bewering, dat God slechts in onze verbeelding bestaat, het luchtig geschrijf, waaraan alle verheffing en alle verhevenheid ontbrak, dat eerder scheen voortgekomen te zijn uit de pen van een of anderen losbol, dan uit die van een fatsoenlijk mensch, dit alles heeft verlammend gewerkt op menigeen. Voeg hierbij, dat deze ergerlijke dingen op rekening worden gesteld van de mannen, die door hun maatschappelijke betrekking de roeping hebben, om de belangstelling in godsdienst leven dig te houden, maar door hun verwoed twisten onderling die roeping geheel uit 't oog schijnen te verliezen, en men staat er niet langer verwonderd over, dat velen over 't christendom evenmin willen hooren spreken, als er over lezen; dat daar menig geneesheer, menig advokaat, menig leeraar aan gymnasium of hoogere burgerschool, menig letterkun-
{==678==} {>>pagina-aanduiding<<}
dige is, die nooit de kerk bezoekt, en zorgvuldig elk geschrift, dat ook maar uit de verte de ‘domine's-wereld’ raakt, buiten zijn huis of kamer houdt. Helaas! dat gaat zóó in een tijd, als die, waarin wij leven, maar die niet de eerste is in zijn soort. Eigenlijk nieuws valt er onder de zon niet voor. En zoo hebben we dan
goeden moed, dat het weder eens gaan zal, zooals het altijd gegaan is, dat er nl. na scheiding door verdeeldheid vernieuwde vereeniging zal plaats vinden. Neen, de uitnemenden ten onzent, de mannen, die door geleerdheid en beschaving vooraan staan, zullen bij hun onverschilligheid niet blijven; zij zullen hun afkeer overwinnen. Als maar het ziekte-proces tot de crisis zal zijn voortgegaan, de reactie in de kerk haar slag zal hebben geslagen, en door middel van het beruchte art. 23 de kerk zal hebben onttrokken aan de beschaafde maatschappij, dan zal de nood dringen, en een vernieuwd godsdienstig leven ontstaan ten gevolge van godsdienstige ontwikkeling. Want de oudere Fichte vergiste zich niet, toen hij verklaarde: ‘Wie tot mij zegt: gij gelooft aan geen God, zegt tot mij: gij zijt onbekwaam tot datgene, waardoor de menschheid eigenlijk uitmunt en wat het wezenlijke karakter uitmaakt, waaraan men haar kent; gij zijt niet meer dan een dier’ 1). Inmiddels zijn er reeds teekenen van vooruitgang waar te nemen. Zulk een teeken is voor mij het boek van den heer Vitringa. Zie hier een schrijver, die zich inlaat niet slechts met de vraag naar de herkomst van een der belangrijkste dogmas der kerk, maar met de gewichtigste vragen, die op het gebied van godgeleerdheid en wijsbegeerte te huis behooren; een schrijver, die geenerlei kerkelijke betrekking heeft, die aan het hoofd staat van Deventers inrichting voor hooger onderwijs, die uitsluitend gedreven wordt door belangstelling in den godsdienst, en ter wille van deze een uitmuntend boek 't licht doet zien. Opmerkelijk mag dit feit heeten, maar tevens hoogst verblijdend. Nu zulk een man zich in den strijd mengt, en het doet op zulk een wijze, is er grond voor de verwachting, dat het christendom voorstanders en voorvechters zal verkrijgen onder de meest ontwikkelden en meest beschaafden. En het is om die reden, dat ik durf te zeggen, dat zij het boek
niet mogen ongelezen laten.
Ik wil wel bekennen, dat ik hier voor ‘eigen haard’ pleit.

{==679==} {>>pagina-aanduiding<<}
Wij, die de nieuwe theologie zijn toegedaan, zien in dezen tijd naar hulp om, en wij meenen op die hulp aanspraak te hebben. Met dankbaarheid nemen wij kennis van den arbeid der hoofdleiders onzer wetenschap, maar hun getal is gering, en wie verder tot haar beoefenaars behooren, kunnen haar slechts gebrekkig dienen, omdat praktische werkzaamheid van zeer ruimen omvang veel, dikwijls allen tijd wegneemt. Zij bevorderen het streven der nieuwe theologie op hun wijze: wekelijks trachten zij hun toehoorders en leerlingen te winnen voor den godsdienst van liefhebben, van goed-zijn en goed-doen; en laten niet na daarbij aan te wijzen, hoe die godsdienst werkelijk de godsdienst van Jezus was, het oorspronkelijke en dus waarlijk rechtzinnige christendom is. Doch ook de meest bereidwillige om dit aan te nemen, en daarmeê tevreden te zijn, stuit ten laatste op allerlei bezwaren. Hij is mensch, een denkend wezen; de vraag naar het ontstaan, naar het hoe der dingen, het raadsel der zonde, de geheimzinnige toekomst, telkens wordt hij er door gekweld. Het helpt niets of men hem verzekert: deze dingen staan tot uwen godsdienst in geen verband, zij behooren tot de wijsbegeerte, hij zwijgt zonder toe te stemmen, omdat hij niet overtuigd is, en het niet kan zijn. Dagelijks ontmoet hij menschen, die op al die vragen het antwoord gereed hebben, en met zooveel nadruk verzekeren, dat, zoo zij die antwoorden moeten prijs geven, zij aan den geheelen godsdienst niet langer waarde kunnen toekennen. En onder dezen zijn er, die toch waarlijk geen kinderen zijn, geen kinderen in het verstand, ook geen kinderen in de deugd. Bovendien wordt hij niet gedurig met zulke vragen gemoeid, als hij zijn bijbel opent? Is niet zijn inhoud in kennelijken strijd met het beweren, dat er ter zaligheid wel een weg, maar niet een leer is. Geen leer! En Paulus dan! en Johannes! waren zij niet uitmuntende christenen, mannen wier namen met eerbied genoemd worden door de voorstanders van alle
richtingen in de kerk. Dezen dragen een leer voor, wel geen stelsel, maar toch een zeer bepaalde voorstelling van die aangelegenheden, die met den godsdienst niets zouden hebben uit te staan. Hechten zij niet - om iets te noemen - hooge waarde aan de wijze, waarop zij den persoon van Jezus beschouwen, hebben zij niet een zeer eigenaardig begrip van de zonde, zweeft hun voorstelling van Jezus' werk onzer verlossing, van Gods heilige liefde, van de gevolgen van het al of niet geloovig be-
{==680==} {>>pagina-aanduiding<<}
lijden van den Christus in de lucht? - Zeer zeker niet; maar nu is het geen wonder, dat de anti-dogmatische achtergrond van de beschouwingswijze der modernen menigeen hinderlijk, zooal niet ergerlijk moet zijn. Nu is het daarenboven - althans naar mijn overtuiging - ontegenzeggelijk waar, dat alle leerstellingen der christelijke kerk eenige waarheid behelzen. Doch er behoort niet weinig toe, om hier het ware van het onware te onderscheiden. Een oppervlakkig mensch - en hoevelen zien niet meer dan de oppervlakte! - is snel in het oordeelen. Onzin, leugen, alleenzaligmakende waarheid, onmisbare overtuiging - dat zijn zoo ongeveer de uitdrukkingen, die hij zich ten aanzien der kerkleer veroorlooft, al naarmate hij aan de rechter of linker zijde staat. Doch de waarlijk godsdienstige mensch, die een zeer fijn gevoel en een onwederstaanbare neiging heeft, om tot de diepte der zaak door te dringen, bedroeft zich over al zulke oordeelvellingen. Even onmogelijk als het hem echter is, onvoorwaardelijk af te keuren, is het hem, onvoorwaardelijk goed te keuren. Er is in de gangbare voorstelling, in de gezag hebbende begrippen te veel, dat hem met afkeer vervult. Doch wie en wat zal hem in dezen doolhof den weg wijzen? De prediker van het evangelie en zijn telkens weêrkeerend woord? Maar ik heb reeds gezegd, dat wij een ander doel zoeken te bereiken, en bovendien is de aard onzer samenkomsten strijdig met zulk een onderwijzing. Neen! de kerk is de plaats niet, waar in deze
licht kan worden ontstoken; men wachte dat van elders. En wie geen vreemdeling is op dit gebied weet wel, waar de voorlichting kan verkregen worden. Nergens anders, dan in de geschiedenis van de kerkleer; zij en zij alleen is de onfeilbare gids. Eerst als men heeft leeren verstaan, dat de zoogenaamde geloofswaarheden langzamerhand zijn vastgesteld, vaak onder zeer zonderlinge omstandigheden, dat ze allengs tot een geheel zijn geworden; eerst als men heeft leeren inzien, dat de wording van die kerkleer, van haar enkele deelen, een noodzakelijk gevolg was van allerlei omstandigheden, eerst dan is de weg gebaand, om tot zekerheid te komen. Want dan geraakt men tot de overtuiging, dat 'tgeen onvoorwaardelijk wordt goed- of afgekeurd de vrucht is van voorafgaande ontwikkeling, en als zoodanig slechts betrekkelijke waarde kan hebben. Beoordeeld naar den tijd, waaruit het afkomstig is, ondergaat het de noodige wijziging, naarmate de beoordeelaar meer doordrongen is van de hooge

{==681==} {>>pagina-aanduiding<<}
waarheid: dat bij voortgaande ontwikkeling meeningen en begrippen veranderen.
Alzoo ziet zich de christen geroepen tot de studie van een der belangrijkste onderdeelen der godgeleerde wetenschap, de geschiedenis van de leerstellingen der christelijke kerk! - Met een zekere ironie wordt de opmerking gemaakt, en wel daar, waar zij met het minste recht wordt uitgesproken. Doch zoo gaat het. En omdat het zoo gaat, maar zoo niet gaan mag, wil ik bij deze noodlottige vergissing een oogenblik stilstaan. Het is niet zeldzaam, dat zij, die van ons verschillen in de opvatting van het wezen des christendoms, met niet weinig verbazing ons hooren aandringen op aankweeking van kennis. Ongeveer op de volgende wijze geven zij aan hun verwondering lucht. ‘Gij, modernen! zijt toch zonderlinge wezens. Gij hebt het altijd zoo druk over consequent-zijn, en gij zelf begaat slag op slag de ergste inconsequentiën. Van uw preekstoelen klinkt voortdurend uw eentoonig geroep: “het christendom is geen leer, het christendom is leven”; en toch zijt gij het juist, die de menschen het meest moeit met de leer. Gij neemt de eenvoudige gemeente telkens meê naar uw studeerkamer; gij opent lokalen, waar ge over de meest betwiste punten van de wetenschap voorlezingen houdt; en gij prijst allerlei boeken aan, waarin al weder over deze dingen wordt gehandeld. Bemerkt gij niets van uw ineonsequentie? Bespeurt gij het niet, dat gij, in strijd met uw lijfspreuk, verwarring brengt in de gemeente, en zij door uw toedoen tot leerheiligheid vervalt?’ - Zij, die zoo spreken, vergeten één ding, en hierdoor is het voor hen onmogelijk goed te onderscheiden. Zij vergeten, dat juist zij de oorzaak zijn van 'tgeen door hen zoozeer wordt afgekeurd, en dat die afkeuring verdienen zou, als zij gelijk hadden met hun bewering, dat leerheiligheid er het gevolg van is. Dit moge bij enkelen, misschien bij velen het geval zijn, wij laten niet na, ernstig daartegen te waarschuwen, en wij mogen ons beroepen op de getuigenis van niet weinigen, die
openlijk verklaren, dat de bloei van het geestelijke leven in hen dagteekent van den tijd, waarin hun inzicht in de ware toedracht der zaak zooveel helderder is geworden. Maar over leerheiligheid zullen we maar niet twisten; ze is een der gebreken onzer natie, ze ontsiert voorstanders van iedere zienswijze. Ernstiger is het geval, dat juist zij, die ons beschuldigen van ontijdig en ongepast openbaar maken van de

{==682==} {>>pagina-aanduiding<<}
wetenschap, van dit ons gedrag de oorzaak zijn. Of wie zijn hier te lande begonnen met het schrijven van wetenschappelijkpopulaire boeken; wie hebben een tijdschrift 't licht doen zien, waarin slag op slag stukken voorkwamen, die resultaten van wetenschap bevatten; wie waren het, die deze opstellen in handen gaven van ‘beschaafde en denkende’ christenen? Immers geen anderen dan de leeraars en leerlingen der Groninger Akademie, nu vaak onze bitterste tegenstanders, maar eertijds en nu nog de leiders van honderden, die onder hun leiding theologie studeerden, en thans bij dat theologisch onderricht zweren. En zal ik spreken van onze eigenlijke antipoden, de volbloed conservatieve partij? Och! wie weet het niet, dat zij aan jeugdigen en volwassenen theologie onderwijzen, hun theologie, vervat in de catechisatie-boekjes, wier inhoud over alle vragen gaat, die ooit in een denkend hoofd zijn opgekomen, en die vragen zegevierend beantwoordt! - Zij ontkennen het wel; zij beweren, dat dit niet is theologie, maar geloofsleer; doch, ziedaar hun allerbetreurenswaardige vergissing. Wie eenigzins tot kennis der waarheid is gekomen, weet dat de hoofdstukjes over God, de schepping van hemel en aarde, den mensch, engelen en duivelen, de zonde, de verlossing, enz. enz. geschreven zijn niet door mannen, die een openbaring der waarheid hadden ontvangen, maar door mannen, die de wetenschap van hun tijd verwerkten in hun stelsel. Wat al veranderingen, wat al wijzingen heeft dat stelsel ondergaan! Hoe schittert het hier in zijn volle glorie; hoe zijn er daar alle scherpe kanten aan ontnomen! Doch gewijzigd of niet, het is de leer, waarbij wij zijn groot gebracht. Juist om die reden is de terechtwijzing onontbeerlijk. Zij zou het niet zijn, als we nooit van deze dingen hadden gehoord. Maar nu moet er licht worden ontstoken, en is - ik herhaal het - de geschiedenis van het ontstaan der kerkleer, zoo van haar geheel als van haar deelen, de fakkel, zonder welke wij
in het doolhof het spoor bijster raken.
De heer Vitringa heeft in zijn boek een hoofdstuk uit die geschiedenis behandeld. Hij verhaalt onder welken invloed langzamerhand in de christelijke kerk de zienswijze is tot stand gekomen aangaande de natuur van Christus, zijn verhouding tot God. Het negende en tiende hoofdstuk is vooral aan dit verhaal gewijd, terwijl al het voorafgaande dient, om dit verstaanbaar te maken. Ik laat hier van den inhoud dier hoofdstukken een kort verslag volgen.

{==683==} {>>pagina-aanduiding<<}

Geven ons de eerste drie evangeliën - de synoptische genaamd - geen bepaald antwoord op de vraag: wie eigenlijk de Zoon Gods is, de geborene uit Maria; vinden wij in die geschriften slechts een opklimming uit het menschelijke tot het meer en meer goddelijke, uit het bekrompen Mozaïsmus tot de leer der liefde, die alle menschen omvat en tot Gods kinderen maakt, in de latere brieven van Paulus, althans in die, welke op zijn naam staan, ontwaren wij de duidelijkste sporen van de poging, om aan Christus een verhevener standpunt toe te kennen, het goddelijke van zijn wezen in overeenstemming te brengen met zijn menschelijke verschijning. De schrijver heeft het oog op plaatsen als 1 Kor. VIII: 6, waar wij lezen: ‘wij hebben één God, den Vader uit wien alle dingen zijn en tot wien wij zijn, en één Heer, Jezus Christus, door middel van wien alle dingen zijn, - ook wij zijn door middel van hem;’ als 2 Kor. IV: 4-6, waar Christus ‘het beeld van God’ wordt genoemd, en van God gezegd wordt, dat ‘Hij straalt in onze harten om de kennis van zijne heerlijkheid te verlichten in den persoon van Christus;’ als Rom. IX: 5, waar het van Christus heet, ‘dat hij is uit de Israëlieten, voor zoover aangaat zijn ligchaam; terwijl hij toch is de boven allen geprezen God in alle eeuwigheid’ 1). Vooral wordt gewezen op het ‘naauw verwante brievenpaar van de Efeziërs en Kolossenzen’, en dan op den brief aan de Hebreeën, die levendig herinnert aan den geest, die heerscht in de schriften van Philo Judaeus. Doch 't meest komt hier in aanmerking het Johannes-Evangelie, wiens proloog uitvoerig wordt behandeld. Daarna herinnert de schrijver, hoe Justinus Martyr Christus voorstelde

{==684==} {>>pagina-aanduiding<<}
als het woord van God, zijn knecht, die in alles zijn dienaar was en ten laatste als mensch zich op aarde vertoonde. Ook voor Tertullianus is Christus de Logos, die van den beginne af werkzaam was in de schepping der wereld, die niet alleen de wereld heeft gemaakt, maar ook de oorzaak is van 't geen later is geschied. Hij noemt den Zoon den stam uit den wortel, de rivier uit de bron, den straal uit de zon, en tracht in deze beelden de verhouding van Christus tot God aan te wijzen. Tegenover deze en soortgelijke uitspraken verhieven anderen hun stem, uit vrees, dat men zou geraken tot een tweegodendom. Zij hadden tusschen deze twee wegen te kiezen: of Christus tot God zelf te maken, of hem te plaatsen in de rij der gewone menschen. Beide wegen werden ingeslagen, en onder degenen, die het beproefden, treffen wij ook den beruchten Alexandrijuschen presbyter Arius aan, die leerde, dat de Zoon als alle wezens door God geschapen was. Tegen hem handhaafde op het eerste oeconomische concilie te Nicaea Athanasius zijn zienswijze, volgens welke de Heer Jezus Christus is voortgebracht uit den Vader, dit is uit het wezen van den Vader, als God uit God, als licht uit licht, als waarlijk God uit waarlijk God, voortgebracht uit God, niet geschapen, van hetzelfde wezen als de Vader. Deze zienswijze heeft, na eenige wijziging te hebben ondergaan, in de kerk gezag gekregen, en is, hoe onbegrijpelijk ook, het fundament geworden van elke orthodoxe kerkleer.
De schrijver ziet in dit alles een poging tot verzoening van de twee bestanddeelen, waaruit het begrip bestaat, dat men zich omtrent Christus vormt, een poging, die nog niet ten volle gelukt is. Die twee bestanddeelen zijn: aan de eene zijde de abstrakte logos, aan de andere zijde de zoon van Maria, die op aarde wandelde en leerde en mensch was als wij, of: de godmensch volgens de voorstelling van het Johannes-Evangelie en de goddelijk reine mensch van de synoptici, of: de ideale Christus en de historische Jezus. Opmerkelijk is het, dat men zich niet tevreden stelde met het eene, het laatste bestanddeel; opmerkelijk ook, dat men op de bekende wijze de verzoening beproefde. Van waar de behoefte aan het eerste bestanddeel, vanwaar het Logos-begrip, vanwaar die ideale Christus, die bij Paulus, bij Johannes, bij den schrijver van den brief aan de Hebreeën, bij de kerkvaders der tweede en derde eeuw, in de besluiten van het concilie te Nicaea wordt gevonden. Vanwaar de voorrang,

{==685==} {>>pagina-aanduiding<<}
dien deze boven den historischen Jezus verkrijgt, zóó zelfs, dat de laatste geheel op den achtergrond wordt gedrongen? - De schrijver antwoordt: wij hebben de reden hiervan te zoeken in iets, dat bij het christendom is gekomen, in iets, dat noodzakelijk vereischt werd om het christendom tot godsdienst der wereld te maken, in iets, dat in de wereld, de heidensche, waarin het christendom optrad, aanwezig was. De schrijver verklaart de tot kerkleer verheven voorstelling aangaande Jezus uit de vereeniging van de leer der liefde, uit Palaestina in de heidenwereld als de christelijke verkondigd, met de mode-philosophie van dien tijd. En die philosophie was: de Emanatie-leer.
Mijn lezers gevoelen hier misschien weder iets van den schrik, waarmeê de kennismaking met den titel van het boek van den heer Vitringa hen vervulde. Velen, die het woord niet verstaan, hebben het boek ter zijde gelegd, terwijl ze zeiden: ‘dat is me te geleerd!’ En anderen, dien het woord wel verstaan, haalden misschien de schouders op, en zeiden: ‘wat hebben we thans nog met de oostersche bespiegelingen te doen!’ Den laatsten heb ik aangewezen, dat het des schrijvers doel is, den invloed te beschrijven, dien de Emanatie-leer heeft geoefend op de vaststelling van de zienswijze omtrent Christus. Zijn boek is dus een historisch geschrift, en verdient alzoo de belangstelling van velen. Ik neem van dit oordeel niets terng, al mag ik niet verzwijgen, dat de schrijver, zelf een verklaard aanhanger der Emanatie-leer, het laatste gedeelte van zijn geschrift vult met een aanprijzing van die leer, aanwijzende, hoe men, door van haar uit te gaan, een redelijke voorstelling verkrijgt niet alleen van Jezus' persoon, maar ook van Gods voorzienigheid, van individualiteit, van vrijheid van wil, van de zonde. Al was het alleen maar ter wille van de belangrijkheid dier probleemen, waarop van toepassing is 't geen de schrijver (bl. 254) ten aanzien van de voorstelling van den persoon van Jezus zegt: ‘Kerkvergaderingen kunnen bij meerderheid van stemmen onzin wettigen; de magtige arm der wereldlijke overheid kan tot zwijgen brengen; een duistere mystiek kan zich zelve zalig prijzen, omdat zij de wetten van het denken verkracht; de domheid kan zich gemocdsrust verwerven door het trouw waarnemen van uiterlijke godsdienstpligten, het materialismus kan de zaak ter zijde stellen, er de schouders bij ophalen en zich met zoogenaamde echte wetenschap bezig houden, zonder op 't ijdele

{==686==} {>>pagina-aanduiding<<}
veld der bespiegeling te verdwalen; ligtzinnige wereldsgezindheid kan over ernstige gemoedsbezwaren spotten; maar dit alles neemt niet weg, dat elke nadenkende geest blijft vragen en onderzoeken’ - al was het alleen maar ter wille van de belangrijkheid dier probleemen, zou de arbeid van den heer Vitringa de aandacht tot zich moeten trekken. Het getal der mannen ten onzent, die zich met zulke onderzoekingen inlaten, is waarlijk niet groot. Maar ook 'tgeen hij over al deze vragen in het midden brengt - en waaromtrent ik mij voorbehoud, nog iets te zeggen, al kan ik aan een eigenlijke beoordeeling niet denken - is van dien aard, dat de kennismaking met dit meer philosophische deel van het boek mag worden aangeraden. En hiermede acht ik voor degenen, die het woord: Emanatie-leer verstaan, genoeg te hebben gezegd; ik behoor nu uitsluitend te letten op hen, die het niet begrijpen.
Langzamerhand worden wij door den schrijver in de beteekenis der uitdrukking ingewijd. In het eerste hoofdstuk vernemen we, dat de schrijver ernstig wenscht te onderzoeken, wat de denkers onder de oudste volken gedacht hebben over een der belangrijkste punten van godsdienst en wijsbegeerte: over de wijze, waarop zij zich de godheid als schepper en wereldbestuurder voorstelden. Aan dit onderzoek gaat de opmerking vooraf, dat de meest uiteenloopende voorstellingen en begrippen, die er ooit van God zijn gevormd geworden, een punt van overeenstemming vertoonen, en wel deze grondtrek, dat: ‘een godheid in de voorstelling van alle volken en in alle tijden steeds het kracht uitoefenende wezen bij uitnemendheid is.’ Deze definitie is ook van toepassing op den God van de stelsels der wijsgeeren, die eigenlijk een abstractie is. Doch bij een loutere abstractie blijft niemand staan, ook Spinoza niet, ook Hegel niet. Al komen zij niet dan ten gevolge van een sprong tot de voorstelling van een levenden God, zij doen den sprong, en dit bewijst, dat zij aan de voorstelling behoefte gevoelen. Beter nu dan de benaming: ‘persoon’ past op God die van ‘wezen’. Zij zou te algemeen zijn, als er niet bij werd uitgedrukt, dat God het wezen is, dat in de hoogste mate kracht uitoefent. Dat hier alleen sprake kan zijn van geestelijke kracht, spreekt van zelf. De geest is voor ons een onbekende x, een onstoffelijk wezen, wiens werkingen wij in het ons bekende gedeelte van het heelal 't meest waarnemen bij den mensch. De voortreffelijkheid van die kracht moet worden afgemeten naar haar

{==687==} {>>pagina-aanduiding<<}
hoedanigheid, niet naar de massa stof die zij in staat is te verzetten. Het vermogen tot dit laatste is bij een walvisch grooter dan bij een hond, en vaak bij den mensch zeer gering. Toch neemt de laatste in de rij der levende, der krachtuitoefenende wezens de eerste plaats in. De werking van des menschen geest is in menig opzicht onvoldoende, en de reden hiervan moet gezocht worden in de omstandigheid, dat die werking niet onmiddelijk kan geschieden. Waar zij hiervan den meesten schijn heeft - bij geniën - daar is de geestkracht 't overvloedigst. Daar schept de geest, daar haalt hij op uit zijn eigen diepte, daar delft hij uit zijn wezen. God nu, die het wezen is der wezens, is wel voor ons een onbekende God, daar onze eigen geest iets verborgens is, maar een redelijke voorstelling van Hem brengt mede, dat wij ons Hem denken, als voortdurend op onmiddelijke wijze krachtuitoefenend, d.i. scheppend.
Treffen wij die voorstelling reeds in de oudheid aan? In de meeste traditiën en wijsgeerige stelsels niet. Daarin is sprake van een reeds voorhandene stof, die door de godheid wordt vervormd tot de wereld. Opmerkelijk is hier de zienswijze der Pythagoreërs, die een broederschap vormden in Zuid-Italië en in levenswijze en gebruiken zeer afweken van de Grieken. Zij beschouwden de stof als de zinnelijke openbaring van een vormend beginsel, dat zij in de dingen zelve zochten, en dat daarvan het wezen uitmaakte. In hun voetstappen trad Griekenlands grootste wijsgeer Plato. Deze groudvester van het idealisme besefte, dat overal, waar de ruwe chaos vormen had aangenomen, Gods adem over den baaijerd was gegaan, en dat overal, waar die vormen zich standvastig voortplantten in de eigenaardigheden der zinnelijke wezens, een kracht werkzaam was, bij welke die vormen niet aan ontstaan en vergaan onderhevig waren, maar van eeuwigheid onveranderlijk en volmaakt aanwezig zijn. Wel zag hij, dat er in de zinnelijke wereld niets eeuwig en onveranderlijk is, maar hij merkte tevens op, dat steeds dezelfde vormen zich onveranderlijk herhalen, hoe 't geheele leven der natuur er op gericht is, om die kenmerkende vormen onvervalscht te bewaren. Dit streven der dingen naar eeuwigheid is de platonische liefde, die op haar hoogste standpunt bestaat in het smachtend verlangen van den geest, om zich boven de stof te verheffen, en het eeuwige te aanschouwen. De liefde wijst ons op een orde van dingen, die verheven is boven het gebrekkige

{==688==} {>>pagina-aanduiding<<}
van het aardsche, en nu is de rede genoodzaakt het werkelijk bestaan van zulke reine vormen aan te nemen. Plato noemt die vormen de ideeën der dingen. Doch hoe schoon dit alles moge zijn, juist op het punt, waar wij door den wijsgeer wenschen ingelicht te worden, verlaat hij ons. Plato weet ons niets te zeggen over de wijze, waarop de volmaaktste vormen in de stof zijn overgebracht. Wat hij er van zegt, is even onhoudbaar als de dualistische voorstelling zijner voorgangers op wijsgeerig gebied. Belangrijk alleen is zijn leer omtrent de ideeën der dingen, waarvan het belang eerst later bleek, toen andere denkers die leer in den kring haalden eener wijsbegeerte, die er naar streefde, om God met de stof, 't hoogste met het laagste op logische wijze in verband te brengen.
Doch die denkers zouden alsdan kennis hebben gemaakt met een voorstelling der zaak, die oorspronkelijk te huis hehoorde in het oosten.
De schrijver heeft hier het oog op de Indiërs, wier oudste vorm van godsdienst, natuurvereering, langzamerhand wijken moest voor een meer diepzinnige en wijsgeerige wereld- en levensbeschouwing. Deze was het eigendom van priesters, Brahmanen genaamd, die een afzonderlijke kaste vormden, en wier zienswijze vervat is in een hunner werken, dat Vedanta heet, en waarin zij beproeven hun leer in overeenstemming te brengen met den volksgodsdienst, die gekend wordt uit de Vedas. Volgens den Vedanta is God de oorzaak van het ontstaan, de instandhouding en 't vergaan dezer wereld. Hij is een wezen zonder gedaante of eigenschappen, dat aan geen verandering onderhevig is. Van Hem gaat alles uit, en - dit is het grootste punt, waarop het hier aankomt - alles vloeit voort uit zijn wezen. De wereld is niet een op zich zelf bestaande stof, die door God is vervormd, neen: de wereld is uit Gods eigen wezen voortgekomen. Deze beschouwingswijze noemt men: emanatie- of uitvloeiings-leer. Volgens haar is al wat bestaat de vrucht van die handeling, die Gode van natuur eigen is, en die hem voortdurend uit zijn wezen doet delven of te voorschijn brengen. Het is er meê, zegt de Vedanta, als met de spin. Deze laat de draad van zich uitgaan; zoo komt het heelal voort uit den onveranderlijken. Doch elk voorbeeld, dat men ter verduidelijking bijbrengt is te zinnelijk; het heldert de ware toedracht der zaak niet genoegzaam op; deze kan wel gevoeld worden door den geest, maar niet in een juiste formule worden uitgedrukt.

{==689==} {>>pagina-aanduiding<<}

Deze beschouwings-wijze nu, die, volgens den schrijver, beter dan eenige theorie omtrent de wijze, waarop God de dingen tot het aanzijn roept, in staat is de eischen van het gezond verstand te bevredigen, vinden wij terug bij de wijsgeeren, die in de 2de en 3de eeuw na Chr. te Alexandrië leefden en daar als Neo-Platonici naam hadden. Hoe zij uit Indië naar Egypte is gekomen in een tijd, toen zij in Indië zelf reeds lang verdrongen was door het Buddhisme, kan niet anders worden verklaard, dan dat men aanneemt, dat de emanatie-leer behoord heeft tot de zeer oude traditiën der Egyptische priesters, die door hen werd geheim gehouden, doch die toch eenigermate in den volksgodsdienst is geslopen. Hoe het zij: de Neo-Platonici hebben de emanatie-leer verwerkt en haar tot een zekeren trap van logische volmaaktheid gebracht. De wijsgeer, die hier vooral in aanmerking komt, is Plotinus (geb. 205 n.C.), wiens leven beschreven wordt (bl. 90 vv.) en van wiens denkwijze de schrijver een zeer uitvoerig verslag geeft (bl. 94 vv.). Er valt voor mij niet aan te denken van dat verslag een kort overzicht te geven; ik verwijs mijn lezers naar het boek zelf. Het gedeelte, waarin Plotinus zienswijze wordt ontwikkeld, behoort tot het meest belangrijke. Blijkbaar heeft de schrijver het met hooge ingenomenheid bewerkt. Hier en daar neemt hij de gelegenheid waar, om enkele opmerkingen te maken, zooals bl. 121 en vv. over de beteekenis, die door ons moet gehecht worden aan de stof, en die een andere is dan die wij er gewoonlijk aan hechten, omdat wij telkens de stof met de lichamen verwarren. Tegelijk verklaart de schrijver zich voor een verwerper van het materialismus. Zoo op bl. 150 vv., waar hij aanwijst, dat het groote gebod van het christendom: heb God lief en den naaste als u zelf, het verzoenende element is geworden om het abstracte met het concrete in overeenstemming te brengen, iets, dat aan de denkers der oudheid
niet is gelukt.
Na de uitvoerige uiteenzetting van Plotinus' denkbeelden gaat de schrijver in tijdsorde terug, als hij aanwijst, hoe Philo Judaeus, Jezus' tijdgenoot, de emanatie-leer gekend en gebezigd heeft, ofschoon altijd gebonden door de joodsche voorstelling van den nationaal God, die in strijd is met de abstracte denkbeelden der emanatiephilosophen, en waaraan Philo alleen door middel van de allegorische bijbelverklaring tracht te ontkomen, zonder haar geheel los te laten. Verder vestigt de schrijver onze aandacht op eene ander wijsgeerige richting bij de joden, vertegenwoordigd in

{==690==} {>>pagina-aanduiding<<}
de Kabbala, die ook de emanatie-leer huldigt. De gnostieken hebben haar in de christelijke kerk voorgestaan, ofschoon zij haar zoo zinnelijk opvatten, dat Plotinus hen openlijk bestreed. Toch stonden zij met dezen wijsgeer op denzelfden bodem. Zijn de gnostieken als ketters door de kerk verworpen, daaruit mag niet worden besloten, dat de kerk zelf zich van de emanatie-leer vrij hield. Twee harer beroemdste leeraars, Clemens van Alexandrië en Origenes hebben haar invloed laten oefenen op hun denkwijze. Doch de voorstelling van het tot stand komen van alle dingen door middel van uitvloeiing uit het wezen der Godheid, streed zoozeer met de bijbelsche leer omtrent de schepping door Gods machtwoord uit het niet, dat de christelijke kerk de emanatieleer nooit gebezigd heeft tot verklaring van het ontstaan der zichtbare wereld. Maar zij heeft toch van dien boom gegeten. De emanatie-leer was de leer van dien tijd, de mode-philosophie, zegt de schijver. Wie destijds zich bezig hield met de vraagstukken, waarover de voorgeslachten hadden nagedacht, wie het deed, nadat de verkondiging van Jezus' evangelie hem bereikt had, kon niet ontkomen aan haar invloed. Zij heeft antwoord gegeven op de vraag: hoe heeft men zich de natuur van Christus te verklaren? Onder haar invloed is de historische Jezus, de leeraar van Nazaret geworden, de godmensch van Paulus, het vleesch geworden woord van Johannes. Zij heeft een man als Justijn den martelaar, zij heeft Tertullianus gebracht tot hun beschouwing van Christus; zij heeft haar triumf gevierd in het Athanasiaansche symbool, zij is te Nicaea in dit opzicht tot kerkleer verheven.
Hier zijn wij teruggekomen tot het punt, van waar wij boven uitgingen. Dit leert ons de schrijver, dat het dogma over Christus geworden is onder den invloed van de mode-philosophic van dien tijd, dat het uit haar kan verklaard worden. En ziedaar een belangrijk resultaat voor allen, die de uitdrukkingen des bijbels en de leerstellingen der kerk aanstaren, met de vrees in het hart, of 't niet misschien heiligschennis zon wezen, trots die verklaringen in Jezus een mensch te zien. Zeer geregeld en zeer duidelijk wordt hun hier het beloop der zaak opgehelderd. Het christendom is de godsdienst der liefde; maar deze godsdienst heeft zijn intrede gedaan in de heidensche wereld in een kleed, dat hem aldaar het burgerrecht schonk. Sedert dien tijd is er heel wat gebeurd; het christendom heeft het eens gekozen kleed behouden; maar wie wijs is, heeft het niet om dat kleed lief,

{==691==} {>>pagina-aanduiding<<}
doch weigert evenmin om die reden er een verbond van vriendschap mede aan te gaan. Het komt hier aan op het karakter van den drager van het kleed; en wat men moge zeggen, dat karakter is goed. Nog altijd kan een mensch niet beter doen dan God liefhebben en den naaste beminuen als zich zelf.
Wat nu betreft de klacht, dat dit boek te geleerd zou wezen, ik erken, dat het gansch andere lektuur verschaft, dan gewoonlijk ten onzent wordt aangeboden. Doch de dagen zijn immers niet voorbij, waarin de Revue des deux mondes, of de Revue Contemporaine hier te lande tal van lezers vonden. Welnu, wie die tijdschriften pleegt te lezen, neme gerust het boek van den heer Vitringa ter hand. Mij dunkt, het is op zich zelf een genot een boek te lezen, waarvan de inhoud geleidelijk zich ontwikkelt. Zoo is het hier. En dan is die inhoud van dien aard, dat hij onze hooge belangstelling verdient. Mogen dan velen dit geschrift lezen en overpeinzen, en door verhelderd inzicht in de wording van 'tgeen de vorm is van het christendom, meer aandacht schenken aan 'tgeen er de blijvende kern van uitmaakt!

Dit is het, wat ik in het midden wenschte te brengen over het historische deel van het boek; doch er is nog een philosophisch deel. Reeds heb ik verklaard, er iets van te zullen zeggen, ofschoon ik er bij zeide, dat er aan een eigenlijke beoordeeling door mij niet gedacht wordt. Vooreerst acht ik mij daartoe onbevoegd, en ten tweede is er dit tijdschrift de plaats niet voor. Stilzwijgend mag ik echter de uiteenzetting van 's schrijvers denkbeelden niet voorbijgaan, vooral niet, omdat ik mij verplicht reken, enkele dingen, die mij onjuist voorkomen, zoo goed mogelijk te weêrleggen.
Drie zaken komen hier in aanmerking. 's Schrijvers oordeel over de moderne theologie, zijn geloof aan wonderen, en het punt, waarvan hij bij zijn beschouwingen uitgaat, en dat hem tot zulk een beslist voorstander van de emanatie-leer maakt.
Het zal misschien menig lezer, als hij genaderd is tot bl. 267 van het boek, vreemd voorkomen, dat ik den heer Vitringa begroet heb als onzen medestander, en de schrijver zelf is misschien met deze benaming in het geheel niet gediend. Hij toch heeft geen geringe grieven tegen de moderne theologie. Zij moet, volgens hem, er toe komen eenzijdig te worden, zij moet Christus van zijn goddelijken nimbus berooven en hem laag in 't stof doen

{==692==} {>>pagina-aanduiding<<}
zinken. Zij kan alleen het zwakke menschenkind, den zoon van Maria handhaven. En zij moet tot deze eenzijdigheid vervallen, omdat zij over 't algemeen vrij sterk besmet is, zonder dat zij 't weet of wil, met het materialismus, de mode-philosophie van onzen tijd (bl. 297). - Indien deze grieven gegrond waren, zou de moderne theologie zich hebben voor te bereiden op haar ondergang; want de erkenning van Jezus' hooge beteekenis voor het even der menschheid en voor het leven van den enkelen mensch, is zoo gevestigd en zoo algemeen, dat elke richting, die hem laag in het stof doet zinken, reeds daardoor geoordeeld is. Wat zou in dit geval der moderne theologie de lofspraak baten, die de schrijver (bl. 225) voor haar over heeft: dat zij er zich toe gezet heeft, de vraag: wie was toch de Jezus der historie, wat heeft hij te maken met den idealen Christus? nog eens van den grond af te onderzoeken? Wat zijn verzekering, dat zij in haar volle recht is, als zij in de getuigenissen over het christendom twee verschillende opvattingen aanneemt? Zij laat zich door dien lof niet begoochelen; zij weet, dat de daaropvolgende beschuldiging, zoo zij juist is, haar verplicht, voor goed heen te gaan. Doch ik heb de vaste overtuiging, dat de beschuldiging ongegrond is. Aan deze bewering zal menigeen weinig waarde hechten, omdat zij gegeven wordt door een voorstander der moderne theologie. Om zijnent wil voeg ik er dan bij, dat die theologie in mijn oog geenzins smetteloos is. Zij neemt volstrekt niet de houding aan, alsof reeds de volle waarheid door haar was aan het licht gebracht; zij moge verzekerd zijn van de juistheid der methode, waarmede zij werkt, zij ontkent niet, dat zij bij lange haar werk nog niet heeft afgedaan. Vooral wenscht zij niet aansprakelijk te worden gesteld voor de afdwalingen van sommigen harer dienaars. Zij vraagt eerbied voor het streven, waarvan zij zich bewust is, en als zij zich haar doel nog eens voor oogen stelt, en nog eens nagaat, langs welken
weg zij dat doel tracht te bereiken, dan roept zij den heer Vitringa toe: hoezeer mij uw woord van lof goeddoet, en hoe dankbaar ik u ben voor uw historischen arbeid, ik moet u zeggen dat gij mij miskent, omdat gij mij niet goed kent.
Dat dit oordeel niet onbillijk is, zal ik aantoonen. Als de schrijver (bl. 299) zegt, dat de geschiedenis wel niemand zal kunnen aanwijzen, die in een inniger verband met het hoogere stond dan Jezus, dat al zijne woorden en daden het sprekendst

{==693==} {>>pagina-aanduiding<<}
getuigenis afleggen van de verheven gemoedstemming, waarin hij zich voortdurend bevond, dan zegt hij iets, dat volstrekt niet in strijd is met de beginselen en resultaten der moderne theologie. Is het haar niet anders mogelijk, dan van Jezus een beeld te leveren, dat iederen beschouwer tot de overtuiging brengt, dat hij van ons, menschen, niet generiek te onderscheiden is, en dat wel het digtst bij, maar niet geheel overeenkomt met het beeld, dat ons geschetst wordt in de synoptische Evangeliën - omdat ook de voorstelling, daar gegeven, niet tot stand is gekomen zonder invloed van messiaansche verwachtingen en verdeeldheid in den boezem der eerste gemeente - zij blijft daarbij niet staan, tevreden met het resultaat: Jezus was een mensch. Het is wel verre van daar. De moderne theologie is geenzins vervallen tot de platheid en oppervlakkigheid, waarvan haar tegenstanders haar een verwijt maken. Zij gelooft in God, en huldigt een opvatting van de geschiedenis, waardoor deze leven verkrijgt, en het beloop vertoont van een allengs meer tot ontwikkeling komend plan. Naar deze opvatting beschouwd, erlangt ook de geschiedenis van Jezus' leven en werk hooge beteekenis, en als de moderne theologie die beteekenis in het licht stelt, bedient zij zich bij voorkeur van de uitdrukkingen, die daarvoor gebezigd zijn in het vierde Evangelie. Ik zou hier namen kunnen noemen van besliste voorstanders dier theologie; ik zou een beroep kunnen doen op onze Evangelieprediking. Met den heer Vitringa houden wij het voor waar, dat zonder mystiek de godsdienst niet bestaan kan, al is onze mystiek een eenigzins andere dan die, welke de Deventer geleerde huldigt. Ik betwijfel echter, of hij wel het beroep op onze prediking aanneemt. Ik meen grond te hebben voor het vermoeden, dat hij van haar geen hooge gedachte heeft, evenmin als van het opbouwende, dat onze richting levert. Blijkbaar heeft hij uitsluitend kennis genomen van die geschriften, waarin de moderne theologie haar
kritische vaardigheid ten toon spreidt. En de oorzaak hiervan moet niet gezocht worden in iets toevalligs, maar in de zeer eigenaardige zienswijze van den schrijver. De heer Vitringa heeft, zoo dikwijls hij de pen voerde in zake van onderwijs en opvoedkunde, steeds bewezen, dat iedere schoolsche en ongezonde opvatting hem vreemd was. Praktische zin, ernst bleek er in hem te wonen. Waarom neemt hij, als het den godsdienst geldt, zulk een vreemd standpunt in? Waarom verloochent hij dan zijn zin

{==694==} {>>pagina-aanduiding<<}
voor het historische, vooral als het aankomt op eigen overtuiging? Naar het mij voorkomt, wijkt voor zijn oog de werkelijkheid al meer op den achtergrond, als hij zich inlaat met het bovenzinnelijke. Stichting is er voor hem slechts te vinden in het halfduister, in de stilte, die heerscht onder de hooge gewelven van het heiligdom, aan de godsvereering gewijd, op de wijze der oude moederkerk. Haar symbolische eeredienst, haar mystiek moeten voor hem veel bekoorlijks hebben. Ik denk er niet aan, hem hiervan een verwijt te maken, ik wil hier goed- noch afkeuren. Ik gewaag hiervan alleen, omdat ik daarin de oorzaak zie van zijn niet geheele bekendheid met onze richting, waardoor hij er toe gekomen is, van haar te zeggen, dat zij Jezus laag in het stof doet zinken. Als de heer Vitringa de moderne theologie tot een onderwerp van opzettelijke studie maakt, zal hij, ik twijfel er niet aan, gunstiger over haar denken.
Een tweede opmerking wil ik maken over 's schrijvers geloof aan wonderen.
Nadat er op bl. 260 als in het voorbijgaan verzekerd is, dat elk historicus aan wonderen gelooft, wordt van bl. 298 af, het bewijs geleverd voor de aldaar uitgesproken stelling, dat 's schrijvers wijsgeerig stelsel wel de meeste aanleiding geeft, om de zoogenaamde wonderen als historische feiten te laten gelden. Wat die eerste verzekering betreft, van haar zou ik, als het niet onbeleefd was, eenvoudig kunnen zeggen, dat zij een onwaarheid behelst. Mij zijn uitnemende historici bekend, die niet aan wonderen gelooven, en juist door hunne historische studiën van dat geloof genezen zijn. Doch blijkbaar is deze zin aan 's schrijvers pen ontsnapt, gelijk hier en daar wel meer het geval is, zonder dat al het gewigt gevoeld werd van 'tgeen geschreven werd. Toch kan ik niet nalaten te klagen over zulk een uitspraak in een zaak, die ons thans ernstig bezig houdt, nadat er van weêrszijden zooveel in gesproken is. Er wordt weder een wapen gegeven in de handen der oppervlakkigen, waarvan zij gebruik zullen maken, zoolang zij de zienswijze van den heer Vitringa niet volledig hebben leeren kennen. Want niet één onzer wondergeloovigen, of hij rilt van de kctterijen, die overigens door den schrijver worden uitgesproken. Doch toegejuicht of niet, de verzekering is onjuist. Het is immers geenzins het werk van den historicus, als hij het geloof aan wonderen bij zich aankweekt. Hij maakt met geen enkel wonder kennis, wel - hoe

{==695==} {>>pagina-aanduiding<<}
dikwijls is het reeds aangewezen! - met verhalen van wonderen. Heeft nu zijn onderzoek deze uitkomst opgeleverd, dat het verhaalde goed gestaafd is, welnu dan treedt de historicus af, om zijn plaats in te ruimen voor den philosoof, deze doet uitspraak over de al- of niet geloofwaardigheid van het verhaalde feit. Het is dan ook geenzins de geschiedvorscher Vitringa, die zich hier een wondergeloovige betoont, maar de wijsgeer Vitringa. En zijn wijsgeerige zienswijze, die hem reeds een onbillijkheid deed begaan ten aanzien der moderne theologie, brengt hem ook hier van den weg af. Vooreerst teeken ik protest aan tegen de definitie, die, bl. 299, van een wonder te lezen staat. Wordt het door hem omschreven als iets, waarvan wij de oorzaak thans nog niet kunnen opsporen, het is duidelijk, dat deze bepaling het gevolg is van de gebruikelijke verwarring van: een wonder met: iets verwonderlijks. Zoo roept de onkundige, die voor het eerst een spoortrein ziet rijden vol verbazing uit: een wonder! de wagens loopen van zelf; ze worden noch voortgetrokken, noch voortgestuwd! - Maar een man als de heer Vitringa mag zich niet plaatsen naast dezen onkundige, en hetzelfde uitroepen, voor en aleer hij bemerkt, dat de locomotief den trein voortsleept, niettegenstaande er in den ketel geen water is, en op geenerlei wijze de raderen in beweging worden gebragt. Eerst als hij van zoo iets getuige is, heeft hij regt tot den uitroep: een wonder! Ik weet echter zeker, dat hij zoo iets niet zien zal. Maar de heer Vitringa laat zich zoo spoedig niet uit het veld slaan. Volgens zijn theorie is zoo iets volstrekt niet ondenkbaar. Er wordt daartoe niets anders vereischt dan dat de machinist, die de locomotief bestuurt, een zeer geloovig persoon is, dat hij zich nauw aansluit aan het hoogere, dat hij verkeert in een toestand van extase. Ontwijfelbaar is het, dat zenuwaehtige opgewondenheid een buitengewone krachtsinspanning mogelijk maakt. Larive
verhaalt daarvan in zijn ‘Kunst van declameren’ een opmerkelijk voorbeeld. Bij gelegenheid van een bezoek aan Nantes, speelde hij aldaar, na een zeer vermoeienden rol, die van Pygmalion. Toen het gordijn reeds was opgehaald, bemerkte hij, dat aan een lomp en onbehagelijk standbeeld een hoogst onvoegzame plaats was gegeven. Daar hem dit hinderde, beproefde hij het naar den achtergrond te brengen. En dit gelukte hem, niettegenstaande het zoo zwaar was, dat er vier mannen waren noodig geweest, om het op het tooneel te brengen. Doch bestaat er niet de minste

{==696==} {>>pagina-aanduiding<<}
verhouding tusschen de zwaarte van het beeld en de kracht van Larive? Zou hem het proefstuk even goed gelukt zijn, als het beeld tweemaal zoo zwaar was geweest, en zijn geloof in de mogelijkheid der verplaatsing niet minder sterk? Zonder eenigen twijfel niet. Er zijn hier wel degelijk grenzen, en het is volstrekt ongerijmd te stellen: dat het geloof de onverbiddelijke voorwaarde is tot het doen van wonderen, of - wij bezigen de woorden van den schrijver - tot het heerschen over de wetten der natuur. Bovendien, welk een volkomen afwezigheid van kritiek heerscht hier bij den schrijver! Hij spreekt in 't algemeen over wonderen, noemt bij name het wonder, dat zou plaats hebben gehad bij Christus' geboorte, ontneemt er wel alle kracht aan, maar waarschuwt toch, dat men hem niet moet gelijk stellen in deze met de modernen, en ziet er verder geen bezwaar in, om al de wonderen aan te nemen, die de kerk van haar geloofshelden verhaalt. Hij gaat nog verder; hij laat Jamblichus, als deze in innig gebed is verzonken, eenige ellen boven den grond zweven, en van Plotinus' hoofd mag een lichtende glans stralen, als deze de geheimen zijner wijsbegeerte verkondigt. En tot verklaring van allen, van allen zonder onderscheid, wordt herinnerd aan het somnambulisme, en de openbaring van 'tgeen men noemt: een opgewekt en verhoogd geestesleven. Op dit ongewisse gebied zet de schrijver met ingenomenheid den voet. Blijkbaar is hij goed vertrouwd met den inhoud van boeken als: Görres, die christliche Mystik, Schindler, das magische Geistesleben, Daumer, das Geisterreich in Glauben, Vorstellung, Sage und Wirklichkeit. Getrouw aan mijn voornemen, laat ik mij hier niet in met een beoordeeling. Alleen mag ik niet verzwijgen, dat ik akte genomen heb van Daumers verklaring (Vorrede S. IX), dat, zoo hij zich bepaald had tot de meêdeeling van het allerzekerste, zijn ‘Darstellung allzu dürftig und luckenhaft’ zou geworden zijn. Doch al acht men zich
verplicht, ten dezen aanzien stelliger uitspraak te doen, dan vervat is in het bekende woord van Hamlet over de mate onzer kennis, dan nog ontzeg ik ieder het recht, om uit de werkingen van het ‘magiches Geisteslehen’ alle daden te verklaren, die als wonderdaden geboekt staan. Dat men op deze wijze het verhaal van Jezus' genezingen, of zelfs dat van zijn wandelen op de zee redt, mij is het wel, al is het mij voor alsnog onmogelijk, daarmede in te stemmen. Maar hoe zal men het in 's hemels naam met de vermenigvuldiging der brooden en visschen, met

{==697==} {>>pagina-aanduiding<<}
den stater in den mond van den visch maken? Och, men geeft zich daartoe geen moeite. Wij maken hier kennis met het m.i. allerlaatste redmiddel, ten bate der wonderen beproefd. Het is er een, dat niet al te nauwkeurig wil beschouwd worden. Bij zulk een zaak, als het gebeuren van een wonder, voegen immers al die vragen niet. We zijn hier op een nevelachtig gebied; men kan niet al te juist zien; men stelle zich tevreden met het algemeene. En zoo wendt men vergeefsche pogingen aan, om de zaak te redden. Deze beschouwingswijze draagt de kiemen van den dood in zich. Wie haar huldigt, heeft niets anders te doen, dan elk overgeleverd verhaal op zich zelf, in haar licht te beschouwen. En de nevelen zullen wel opklaren. Even ver van de rechtzinnige wondergeloovigen afstaande als wij, modernen, zullen de voorstanders van bovengenoemde verklaring welhaast naast ons komen staan. Kritiek, historische en philosophische kritiek is hier het eenige geneesmiddel, en wie een ander toepast, maakt het met de zaak nog maar erger dan zij is.
Telkens nader ik meer tot de eigenlijke zienswijze des heeren Vitringa. Zij moet de schuld dragen van zijn onjuist oordeelen over de moderne theologie en van zijn onhoudbare wondertheorie. Niet gemakkelijk zal hij haar wijzigen, want hij heeft haar zeer lief. En wel omdat hij in haar de oorspronkelijke en dus ware zienswijze des menschen begroet.
Een woord van Johannes von Müller maakt den aanhef van het boek uit. Daarin spreekt deze als zijn overtuiging uit, dat de oudste volken zeer ware voorstellingen en juiste kennis hadden van God, van de wereld en van de onsterfelijkheid, zoodat zij, die in de zaken van het dagelijksche leven kinderen waren, in de hoogste zaken juist dachten. Vragenderwijze zoekt die geleerde den grond van dit verschijnsel in een onderricht, dat de oudste menschen van een hooger wezen zouden hebben verkregen en een tijd lang vastgehouden. Dit laatste verwerpt de heer Vitringa, maar aan de hoofdstelling houdt hij vast. Ook hij gelooft, dat de ouden in hooge mate de gaaf bezaten, om bij intuïtie te zien, wat schoon en waar is. Over deze m.i. zeer betwistbare stelling treed ik met den heer Vitringa niet in het strijdperk. Zonder twijfel ligt aan haar waarheid ten grondslag. Doch juister vind ik haar uitgedrukt door E. Renan, als deze in zijn boek: De l'Origine du language, 't volgende schrijft: Souvent l'humanité, en paraissant s'éloigner de son but, ne fait que s'en rapproeher.

{==698==} {>>pagina-aanduiding<<}
Aux intuitions puissantes mais confuses de l'enfance succède la vue claire de l'analyse, inhabile à fonder; à l'analyse succèdera une synthèse savante, qui fera avec pleine connaissance ce que la synthèse naive faisait par une aveugle fatalité. Un peu de réflexion a pu tuer l'instinct, mais la réflexion complète en fera revivre les merveilles avec un degré supérieur de netteté et de détermination 1). Het onderscheid tusschen de stelling van den duitschen en die van den franschen geleerde springt in het oog. Beiden hechten waarde aan het kennen door middel van intuïtie, maar terwijl von Müller het reusachtig streven van elkander opvolgende denkers, om tot wetenschap te verheffen 'tgeen werd vermoed, gevoeld, gewenscht, geheel voorbijziet, neemt Renan het wel degelijk op in zijn beschouwing. De heer Vitringa zou reden hebben, zich over mij te beklagen, als ik zeide, dat hij in deze geheel aan de zijde stond van den duitschen geschiedvorscher. Bij hem zijn van de geheele theorie de scherpe kanten afgeslepen. Over de groote vraagpunten van godsdienst en wijsbegeerte heeft hij behartigingswaardige woorden gesproken. Zijn beschouwingswijze van de Voorzienigheid, van vrijheid deel ik ten volle. Maar ik wensch, dat hij zich voortaan uitdrukt in een andere taal. Uitsluitend laat hij zich leiden door de duitsche wijsgeeren, met name door den jongen Fichte. Nog altijd houdt hij er een theorie op na. Ook zijn zienswijze is dogmatisch. Hij vervalt te vaak in phantaseeren, omdat hij zich al te zeer verwijdert van de werkelijkheid. Voor mijn gevoel bestaat er nog altijd geen betere weg, dan die ten onzent bewandeld wordt door prof. Hoekstra. Met klimmend verlangen zie ik het beloofde boek te gemoet over de onsterfelijkheidsleer. Gaan wij met dezen geleerde uit van het wezen van den menschelijken geest, wij zullen veiliger gaan, dan wanneer wij met den heer Vitringa onze beschouwingen aanvangen met een godsbegrip.
Dit is het weinige, dat ik naar aanleiding van het merkwaardige boek te zeggen heb. Aan het einde gekomen van mijn verslag, herhaal ik den wensch, dat het vele lezers moge vinden, en medewerken aan de onttrooning van oppervlakkigheid en willekeur. Den schrijver breng ik mijn dank voor zijn arbeid.
Kampen.
H.C. Lohr.

{==699==} {>>pagina-aanduiding<<}

DE STICHTING DES CHRISTENDOMS door Jezus van Nazareth, in hare hoofdtrekken geschetst door J.W. Straatman, Predikant te Groningen. Groningen, L.v. Giffen. 1865. Prijs ƒ 3,20.
Ik geloof, dat wij het gevoelen als vrij algemeen gevestigd mogen beschouwen, dat eene eigenlijke biographie van Jezus niet kan geleverd worden.
Hiermede wordt echter geenszins ontkend, dat het leven van Jezus, wat de hoofdtrekken aangaat, zou kunnen worden geschetst, noch beweerd dat de beginselen, waarvan hij is uitgegaan, het doel dat hij nastreefde, de geest, waarin hij werkzaam was, ons geheel onbekend zijn.
Evenmin sluit dit in zich, dat er aan geene geschiedenis van de stichting des Christendoms, wat althans de hoofdlijnen betreft, zou te denken vallen.
Daar wij nu voor ons aan de mogelijkheid hiervan gelooven, verheugde het ons zeer, toen wij vernamen, dat de heer Straatman eene schets dier stichting door Jezus in hare hoofdtrekken heeft trachten te leveren. Wat wij toch van dezen Groningschen kerkleeraar hebben gelezen, heeft ons een hoogen dunk aangaande zijne uitgebreide kennis en ongemeene scherpzinnigheid ingeboezemd. Ik geloof zelfs te mogen zeggen, dat hij onder de eerste critici in de rij van onze vaderlandsche theologen mag gerangschikt worden.
Van hem liet zich veel verwachten.
Is nu onze verwachting in geenen deele teleurgesteld? Kunnen wij ons volkomen vereenigen met zijne voorstelling van de stichting, hierboven bedoeld? Heeft hij eene ware geschiedenis dier stichting geleverd?
Bij alle waardeering der talenten van den heer Straatman, wien ontegenzeggelijk vele gaven geschonken zijn, moeten wij helaas! de beide laatste vragen ontkennend beantwoorden.
Er is in zijn boek, waarvan wij hierboven den titel afschreven, en dat uit 8 leerredenen bestaat - want in leerredenen heeft de heer Straatman genoemde stichting geschetst - veel dat lof verdient.
Zoo noemen wij het een verdienste dat diezelfde stichting wordt voorgesteld als eene, die op gansch natuurlijke wijze heeft plaats gegrepen en dat het leven van hem, die als de stichter des Christendoms wordt gehuldigd, als een echt menschelijk leven wordt voorgedragen.
Ook zouden wij op meer goeds kunnen wijzen.

{==700==} {>>pagina-aanduiding<<}

Maar.....tegen dit boek, voor zoover daarin de stichting van het Christendom door Jezus wordt geschetst, heb ik meer dan eene in mijne schatting niet geringe bedenking en ik voor mij vind groote zwarigheid om mij de wording des Christendoms zoo te denken, als de heer Straatman dit gedaan heeft.
Met recht mag toch, dunkt mij, verwacht worden, dat, waar van de hier bedoelde stichting eene schets wordt gegeven, men daarin zal voorop geplaatst vinden eene duidelijke uiteenzetting van 't geen men onder de uitdrukking: Christendom verstaat. Dit heeft de heer Straatman echter geheel nagelaten. Hij begint te spreken over het Christendom als of 't zoo van zelf sprak dat spreker en hoorder, schrijver en lezer, hetzelfde antwoord zullen geven op de vraag: wat bedoelt gij met dat woord: Christendom? en als of er volstrekt geen vreeze behoefde aanwezig te zijn, dat er onder de hoorders of lezers wel zullen gevonden worden, voor wie dat woord hoegenaamd niets meer is dan een klank, voor hen van geenerlei beteekenis. Ja! het zou mij volstrekt niet verwonderen, indien men, na 't lezen van dezen kanselarbeid, nog bleef vragen: wat is dan toch Christendom of het Christendom? Iets wat te meer mag worden ondersteld; daar hij op de eene plaats de woorden kerk, koninkrijk der hemelen en Christendom als uitdrukkingen van gelijke beteekenis bezigt, terwijl hij elders kerk en koninkrijk der hemelen tegenover elkander stelt en...bovendien het eene Christendom van het andere onderscheidt. Zoo spreekt hij van ons Christendom, waarvan hij zegt, dat het verschilt van het evangelie van Jezus, en dat het ‘hierop wel rust, maar daarvan geenszins de zuivere, onvervalschte en volkomen gezonde ontwikkeling is.’ Ook spreekt hij van het Christendom van Jezus. Hetwelk natuurlijk leidt tot de vragen: wanneer was er dan het Christendom, welks stichting hier wordt geschetst? Toch wel niet alleen ten tijde van Jezus, zoodat het met zijn dood is verdwenen? Maar zoo niet, wanneer dan? want Straatman onderscheidt niet alleen het onze van dat van Jezus, maar 't Christendom, dat er nà Jezus en vóór ons is geweest, wordt, blijkens deze leerredenen, door hem niet boven het onze geplaatst. Ook spreekt hij van het Christendom als
iets, dat eerst na Jezus' dood is ontstaan. Voorzeker, dit alles is niet geschikt om recht duidelijk te maken wat het toch wel is, waarvan men hier de wording vindt geschetst. 't Geen wij te meer betreuren om de gevolgen, die daaruit moesten voortvloeien, iets waarop wij zullen terugkomen.

{==701==} {>>pagina-aanduiding<<}

Ook moet eene beschrijving van de stichting des Christendoms o.i. aanvangen met de vermelding der bronnen, waaruit zij moet worden geput en daarbij tevens in het licht worden gesteld, welke waarde aan die bronnen moet worden toegekend. Dit is helaas! hier ook niet geschied. Nu brengt men hier misschien tegen in, dat we leerredenen voor ons hebben. Maar dan zou dit alleen bewijzen dat de vorm, door den heer Straatman gekozen, voor zijn onderwerp geenszins de rechte is.
Bovendien is het voor eene juiste voorstelling van de meermalen genoemde stichting, ten minste naar ons oordeel, een hoofdvereischte, dat nauwkeurig worde in het oog gehouden, dat, wat de feiten uit Jezus' leven betreft, het vierde Evangelie volstrekt niet als bron mag worden aangemerkt. Ook dit heeft de heer Straatman verzuimd. Wel zegt hij, dat dit Evangelie niet hetzelfde vertrouwen verdient als dat van de Synoptici; maar, terwijl hij elders er zijn bewijs aan ontleent en het daar in zoo ver als bron van Jezus' levensgeschiedenis op ééne lijn plaatst met de drie eerste Evangeliën, wordt ook daar, waar hij uitdrukkelijk verklaart dat het vierde Evangelie de minste aanspraak heeft op vertrouwen, toch nog éénige geloofwaardigheid in de mededeeling van Jezus uitwendig leven, als ik 't zoo noemen mag, aan dit boek des N.T. toegekend.
En dan behoort het niet minder tot de taak van hem, die de stichting van het Christendom door Jezus wil schetsen, dat hij, bij de waardeering der stof, die zijne bronnen hem opleveren, overal van vaste beginselen uitgaat. Ook dit hebben wij, tot onze groote bevreemding, bij onzen anders zoo critischen S. te vergeefs gezocht. Op de eene plaats toch neemt hij iets als historisch aan, omdat het door al onze Evangeliën is vermeld, maar elders verwerpt hij, wat door hen eenstemmig wordt bericht. Nu willen wij van ganscher harte toegeven, dat men tot dit laatste het volste recht bezit, wanneer het door de Evangelisten overgeleverde, laat het bij allen gevonden worden, de proef der critiek niet kan doorstaan; maar laat men eenmaal dit recht gelden, dan is het ook inconsequent elders iets aan te nemen, alleen reeds omdat wij het in al de Evangeliën aantreffen.
Dit een en ander hebben wij reeds tegen het boek van den heer Straatman in te brengen. Maar wij hebben gewichtiger bezwaren. Ook afgezien van die bedenkingen, is het ons onmogelijk met zijne voorstelling van de wording des Christendoms ons te

{==702==} {>>pagina-aanduiding<<}
vereenigen. En om dit ons oordeel te rechtvaardigen en den lezer zelfstandig over de waarde er van te doen oordeelen, willen wij hier een wel zoo beknopt, maar tevens zoo getrouw mogelijk overzicht van genoemde voorstelling geven, om er dan, voor zoo ver wij 't noodig achten, onze critiek over te leveren.
Van de eerste 30 jaren - zoo stelt de heer Straatman het voor - van Jezus' leven weten wij alleen met zekerheid, dat hij de zoon was van Jozef en Maria en dat hij is geboren ten tijde van Herodes. Met uitzondering van hetgeen ons wordt verhaald van een eerste feestreis, die hij op 12 jarigen leeftijd deed naar Jeruzalem, ligt dat tijdperk, dat zoo gewichtig deel zijner geschiedenis, waaruit ons zou kunnen blijken, langs welken weg hij voor zijne grootsche bestemming is gevormd, voor ons zoo goed als in het donker. Wij moeten hem daarbij echter ons voorstellen, als een vromen jongeling, die van jongs af door een onweêrstaanbaren, innerlijken drang tot de dingen der godsdienst zich voelde getrokken, die met de geschriften der profeten als gevoed, met den geest der profetie doordrongen, en met het diep en levendig besef vervuld was van de heerlijke bestemming, die God aan zijn volk bereid had. Niemand, die zoo vast in zijn gemoed verzekerd was, dat de beloften eens door Jehova aan de vaderen gedaan tot waarheid en werkelijkheid zouden worden. Niemand, die zoo stellig op de komst des grooten konings hoopte, of zoo vurig en aanhoudend bad, dat toch eindelijk de nacht voorbijgaan en de morgen van den nieuwen dag mocht aanbreken, die vrede en heil, verlossing en zaligheid aan Jakobs huis, en door Israël aan de gansche wereld brengen zou. Daar hoort hij, vol van deze hoop, van Johannes den Dooper. En hij had geen rust meer, hij moest dien man zien en hooren. Dezelfde drang des geestes, die hem tot het lezen en onderzoeken van wet en profeten aandreef, en die hem reeds als knaap, in den tempel te Jeruzalem, vader en moeder had doen vergeten, bracht hem uit Galilea naar de oevers der Jordaan. Want hoopte hij ook zelf dat het Messiasrijk zou komen en was het zijne begeerte om onder de eersten tot dat rijk in te gaan, in Johannes begroette hij den profeet, die hem zou leeren, wanneer en hoe het nieuwe verbond met God zou worden gesticht, waarvan reeds in de
dagen van ouds de zieners tot Israëls vertroosting hadden gesproken. Johannes zou hem alle vragen beantwoorden, alle verborgenheden ontdekken, alle duisternis ophelderen. Hij zou hem

{==703==} {>>pagina-aanduiding<<}
de waarheid openbaren, en daardoor den vrede geven, dien hij tot nog toe overal gezocht, maar nergens gevonden had. Tot Johannes gekomen, liet hij zich door hem doopen. Hij had aan dien doop behoefte. Want hij kende de menschelijke zwakheid en beperktheid bij eigen ervaren en, door den onweerstaanbaren drang naar gemeenschap met God, doorgrondde hij beter dan iemand anders, hoe groot de macht is, die in het binnenste van den mensch tegen die gemeenschap zich verzet en verheft. En bovendien, zijn zedelijk gevoel, zoo fijn, en rijk, en diep, maakte hem één met zijn volk, één met het menschdom. Zijn liefdevol hart liet hem de zonde van volk en menschen, als eigene ongerechtigheid gevoelen en betreuren. Niemand, die er zoo diep van doordrongen was als hij, dat de zonde des naasten onze verkeerdheid is. En toen hij zich liet doopen, geschiedde dit ook als discipel van Johannes. Hij werd zijn leerling. Want, zooals reeds werd opgemerkt, hij zag, evenzeer als Johannes, de komst van den Messias tegemoet. Hij bad even innig en vurig als zijn leermeester, dat God toch eindelijk zijne beloften mocht vervullen en den Gezalfde zenden, die zijn volk zou doopen met vuur en met den H. Geest. En hij hoopte door Johannes tot dat Messiasrijk te komen, waarop zijn verlangen gericht was. Waaruit blijkt, dat hij er dan ook toen nog niet aan gedacht kan hebben, zelf een nieuwe godsdienst aan de wereld te brengen en hij zich toen niet eenmaal bewust was, dat hem de waardigheid van den Messias toekwam. Hoe hooger echter de verwachting gestemd was, waarmede hij aan Johannes zich aansloot, zoo veel te grooter was de teleurstelling, die zijn deel werd. Hij vond in Johannes den man niet, dien hij zich had voorgesteld. En er ontstond tusschen hen een verwijdering, die steeds grooter werd. Want hun beider karakter liep te zeer uiteen, dan dat zij op den duur verbonden konden blijven. En groot was ook het verschil van beider opvatting en
inzicht betreffende de dingen van het Messiasrijk; daar bij Jezus meer de geestelijke en zedelijke strekking, bij Johannes daarentegen de aardsche en zinnelijke zijde der Messiaansche profetie op den voorgrond stond. En de man, die Jezus op een afstand zoo groot was toegeschenen, bleek hem, van nabij beschouwd, klein te zijn. Dien hij als zijn meerdere had gehuldigd, bejegende hij welhaast als zijn mindere. Hij verliet dan ook den Dooper, om van nu aan zijn eigen weg te volgen en op zijne wijze de nabijheid van het koningrijk der hemelen te verkondigen en voor den Messias, die komen zon,

{==704==} {>>pagina-aanduiding<<}
den weg te banen. En hiermede ontsloot zich dat liefelijk tijdperk, dat wij als het eerste en tevens als het schoonste van Jezus' openbaar leven hebben te beschouwen. Toen heeft hij zijne tijdgenooten met het koningrijk der hemelen bekend gemaakt en het voorgesteld als eene zedelijk godsdienstige gemeenschap der menschen, eene heerschappij van waarheid, gerechtigheid en liefde, steunende op het kinderlijk geloof in God, als den alomtegenwoordigen, liefderijken, en in allen gelijkelijk levenden Vader. Voor deze opvatting nu van dat rijk trachtte hij zoo velen hij kon te winnen. Hij wilde zich trouwe vrienden en onveranderlijke aanhangers maken. Daartoe werd door hem onvermoeid en rusteloos gearbeid. ‘De vossen hebben holen en de vogelen des hemels hebben nesten, maar de zoon des menschen had niet, waar hij het hoofd nederlegde.’ Hij wist van geen ophouden, van geen stilstaan, om uit te rusten en adem te scheppen. Hij was altijd bezig in dit werk, hij trok van de eene stad naar de andere. Hij ging rond in de vlekken en dorpen; nu in Galilea, dan aan de overzijde der Jordaan, heden in de landpalen van Tyrus en Sidon, straks weder op de grenzen van Judea toevend. Want hij maakte meestal slechts een voorbijgaanden indruk en hij moest overal rondreizen om ze op te sporen, die hem wilden volgen. En zoo is hij 3 jaren, als wegbereider van den Messias, werkzaam geweest. Helaas! met zoo weinig vrucht, dat, volgens het verhaal van de Handelingen, op het eerste Pinksterfeest een schaar van niet meer dan 120 zielen het aantal geloovigen en discipelen uitmaakte. Zijne opvatting van het koningrijk der hemelen, waarvoor hij zoo ijverde, was ook een ideaal, veel te hoog om door zijn volk te worden verstaan, en die hij ook zelf heeft laten varen. Want er kwam een keerpunt in zijn leven. Ziet, op dat eerste tijdperk volgde een tweede, in zoo vele opzichten geheel ongelijksoortig aan het voorafgaande. Van lieverlede toch was bij hem de gedachte ontwaakt, dat
hij zelf door God gesteld was, het koningrijk der hemelen te stichten. Daar was allengs een stem in zijn binnenste machtig geworden, die hem toeriep: gij zijt de Christus! Aan u is opgedragen de vervulling van de beloften Gods! Daar bevindt hij zich met zijne discipelen in de landpalen van Cesares Philippi. Hij had nu overal de prediking doen weerklinken: het koningrijk der hemelen is nabij gekomen! Hij had bij herhaling klaar en duidelijk uitgesproken wat hij onder dat koningrijk verstond en langs welken weg hij

{==705==} {>>pagina-aanduiding<<}
oordeelde, dat het alleen kon en ook moest komen tot de menschen. En nu rezen dezen vragen bij hem op: Met welken uitslag is deze mijne prediking bekroond? Heeft men mij begrepen en verstaan? Kan men zich van zulk een koningrijk een denkbeeld vormen? Is het begeerlijk in de oogen des volks? Is de bodem genoegzaam bereid om verder te gaan? Zal de schare mij ondersteunen, als ik mij nog duidelijker verklaar? Hoe staat het met het volk? Zou ik er op kunnen rekenen, er op kunnen bouwen, als ik 't eens waagde niet slechts de nabijheid, maar de komst van het koningrijk der hemelen te verkondigen? Als ik zelf als de Messias optrad en in mijn eigen persoon den lang verwachten Verlosser gaf te aanschouwen? Zou het waar zijn, wat die stem in mijn binnenste verkondigde? Zou ik werkelijk tot die hooge roeping bestemd zijn? En Jezus achtte den tijd tot de beantwoording dezer vragen thans gekomen. Eer hij verder ging moet hij zich daarvan vergewissen. En van hier, dat hij, zoo als wij Matth. 16:13 vermeld vinden, tot zijne discipelen de vraag richt: ‘Wie zeggen de menschen dat ik ben?’ Het antwoord der jongeren was: ‘Sommigen houden u voor den Dooper, anderen voor Elia, anderen voor Jeremia, of een' der overige profeten.’ Ach! dat wederwoord was voor Jezus zeer ontmoedigend en teleurstellend. Er bleek toch uit, dat niemand hem voor den Christus hield. En hij mocht wel zuchten: Ik heb den ganschen dag en den geheelen nacht over gearbeid, maar niets gewonnen! Het is duidelijk: het volk heeft hem niet begrepen. Zijne woorden zijn bij den weg en op een steenachtigen grond gevallen. Door hem slechts voor een der profeten te houden gaf het te kennen, dat het van zijn koningrijk niet het minste had verstaan. Die ure was dan ook voor Jezus eene ure van zware verzoeking. Want hier liep hij gevaar zijn moed te verliezen en zijn werk te staken. En zoo er ooit eene gewichtige en beslissende voor zijn leven is geweest, dan was zij
het. Maar ziet, daar liet hij op dat antwoord een tweede vraag volgen. Want in dat wederwoord van zijne discipelen, klonk hem de stem tegen: Kom tot bezinning o Nazarener! en staak uw werk; de stem des volks is de stemme Gods! Gij hoort het zelf, gij zijt de Christus niet! En nu, als wilde hij zich goed overtuigen, dat hij geene hoop meer had te koesteren, wendt hij zich tot zijne jongeren met dit woord: ‘En gijlieden, wie zegt gij dat ik ben?’ waarop het even innig als eerbiedig van Simons lippen klonk: ‘Gij zijt

{==706==} {>>pagina-aanduiding<<}
de Christus, de zoon des levenden Gods!’ Dat was voor Jezus eene onbeschrijfelijke verrassing. Zoo was dan toch het oordeel der schare niet aller meening. Zij die hem kenden, met hem omgingen, in de verborgenheden van zijn leven waren ingewijd, zij die beter dan anderen in staat waren, hem naar waarheid te beoordeelen, zij waren er van overtuigd, dat hij de Christus was. De gedachte, die hij tot heden toe zoo zorgvuldig had verborgen, zij was ook bij anderen opgekomen; de bewustheid, die, naar hij vreesde, alleen in zijn binnenste zich eene baan had gemaakt, zij was dan ook bij anderen ontwaakt! Bij sommigen was dan het zaad, door hem gestrooid, in vruchtbaren bodem gevallen! Daar waren er dan toch, voor wie zijn koningrijk der hemelen geen ijdel droombeeld was! Bij enkelen had zijn leven van geloof, hoop en liefde zooveel uitgewerkt, dat zij van ganscher harte hem begroetteden als den van God gezondene! Ja! die stem klonk hem als een stem uit den hemel in de ooren; zoodat hij dan ook met blijdschap uitriep: ‘Zalig zijt gij, Bar Jona, want vleesch en bloed heeft u dat niet geopenbaard, maar mijn Vader, die in de hemelen is.’ En deze Bar Jona met zijn vrijmoedige belijdenis, was de eerste schoone triomf, dien Jezus behaalde, de eerste hartverkwikkende vrucht, die hij op zijnen arbeid ontving. Die discipel met zijne belijdenis was hem ten waarborg, dat hij geen hersenschim had gekoesterd, toen hij het rijk van God als het rijk van waarheid, deugd en liefde had gedacht. Die belijdenis hoorende, was hij te moede als de landman, die onverwacht het kruid op den akker bespeurt, en daaraan ziet, dat hij niet te vergeefs het zaad heeft uitgestrooid. Deze belijdenis was de bevestiging, die hij zoo zeer behoefde, dat hij de Christus was, aan wien de vervulling der goddelijke beloften was opgedragen, door de stichting van het koningrijk des Vaders. Tevens werd hij door haar genoopt op den ingeslagen weg voort te gaan. Zij gaf de beslissing, die
hem weerhield terug te treden. Zij maakte het hem tot plicht den ondernomen arbeid kraehtig door te zetten. En toen in die beslissende ure is in waarheid de grondslag van het Christendom gelegd. Maar nu ook moest wel een groote verandering in het leven van Jezus plaats grijpen. Hij meende toch dat hij nu zich openlijk voor den Messias moest verklaren. Naar zijn oordeel was nu de ure gekomen, waarin hij zijn woord met daden moest verwisselen en vruchten oogsten van het zaad, dat hij door zijne prediking had

{==707==} {>>pagina-aanduiding<<}
uitgestrooid. En geloofde hij nu, dat hij de Messias was en trad hij nu als zoodanig op, het kouingrijk der hemelen, dat hem eerst als ideaal had voor den geest gestaan, moest nu ook een ander worden. 't Moest nu vastere vormen aannemen en in bepaalde voorstellingen en duidelijke begrippen worden gekleed! Het werd van het terrein der fantasie en bespiegeling op het gebied der werkelijkheid overgebracht. Dat rijk van waarheid, deugd en liefde verkreeg van nu aan meer en meer het karakter van een aardsch en zichtbaar koningrijk. Stonden vroeger meer de innerlijke waarde en de verborgene heerlijkheid van dat rijk op den voorgrond, thans werden de uiterlijke glans, en de handtastelijke zegeningen er van met gloeiende kleuren geschilderd. Het is nu niet meer de zuurdeesem, die onopgemerkt heiligt en vernieuwt, maar de bruiloft, die de koning aan zijn zoon en diens vrienden heeft bereid. Wat aan de schare der geloovigen en getrouwen beloofd wordt, is niet zoo zeer vrede en blijdschap, als de innerlijke en verborgene vrucht der gemeenschap Gods, als wel macht en aanzien, eer en hoogheid. Ook maakte Jezus van nu aan zijn eigen persoon tot het middelpunt van zijne prediking. Hem aan te nemen, wordt de voorwaarde om tot het Godsrijk in te gaan, gelijk hem te verwerpen alle aanspraak op dien ingang doet verbeuren. Zoo blijde en dankbaar als hij zich vroeger betoonde, wanneer hij slechts ontvankelijkheid voor zijne prediking ontdekte, zoo ernstig en streng eischt hij nu onverdeelde toewijding aan zijne gemeenschap, en duldt hij in dit opzicht geen twijfel meer noch beraad. En niet minder moest dit op het karakter van Jezus een belangrijken invloed uitoefenen. Hij, die te voren zoo gaarne het woord van den profeet op zich zelven toepaste: ‘Hij zal niet roepen, noch zijne stem op de straten verheffen. Het gekrookte riet zal hij niet breken en de rookende vlaswiek niet dooven;’ treedt nu op als
machthebbende, die zich openlijk den Messias, meer dan Salomo, meer dan Jona noemt. Een vreemdsoortig vuur tintelt in al zijne woorden en redenen, - het is, alsof een andere geest in hem is gevaren. Zoo zachtmoedig, minzaam en toegevend als hij vroeger allen, die hem omringden, bejegende, zoo dreigend en schrikwekkend is thans niet zelden de taal, welke van zijne lippen vloeit. Hij laat eischen hooren, zoo zwaar en boven menschelijke kracht, dat zijne ontmoedigde discipelen hem moeten vragen: ‘Wie kan dan zalig worden?’ Vroeger zoo liefdevol, is hij nu zoo dikwijls hard, en zonder mededoogen

{==708==} {>>pagina-aanduiding<<}
voor de zwakheid der menschen. Hem te volgen wordt zijn kruis te aanvaarden. ‘Wie vader en moeder lief heeft boven hem is zijns niet waardig.’ Waar hij roept, moet alles wijken, zelfs de heiligste kinderplicht valt weg voor zijn woord: ‘Sta op en volg mij!’ Wij kunnen 't duidelijk zien, sedert Jezus als de Messias is opgetreden, en als zoodanig heeft begonnen te spreken en te handelen, zijn de omstandigheden veranderd. Nu het er op aankomt hem als den Christus te huldigen, ziet hij allerwege twijfel en tegenstand ontstaan. Nu hij er op aandringt, dat het volk eene keus doen, en hem aannemen of verwerpen zal, laten velen hem varen, schudden anderen het hoofd, en drijven niet weinig den spot met zijne aanspraken op de Messiaswaardigheid. Nu worden de beletselen dagelijks grooter, de bezwaren en moeilijkheden talrijker, de gevaren dreigender. Nu ondervindt hij, hoe klein het getal is van hen, die geneigd zijn hem van ganscher harte te volgen. En dat alles maakt hem nu eens bekommerd, en dan weder toornig, nu eens wankelmoedig, en dan weêr bedroefd; met blijde verwachtingen bezield, als hij medewerking ontmoet, maar ook straks met verontwaardiging vervuld, als de zwakheid en lauwheid des volks, of de openbaar gewordene vijandschap zijner tegenstanders hem van eene donkere toekomst spreken, en de mislukking van zijn grootschen arbeid profeteeren. Hij, die te voren zoo nederig was, en afkeerig van ijdele zelfverheffing; die de kinderkens tot zich riep, om ze te zegenen, en hunne eenvoudigheid als de hoofdeigenschap van den waren burger van het Godsrijk roemde, doet zich nu dikwijls voor als een geweldige, die met een haastig oordeel zijne vijanden bezoeken en hunne ongerechtigheid met dood en ondergang straffen zal. Het ‘wee u Chorazim! wee u Capernaum! wee u Bethsaïda!’ wordt thans gehoord van de lippen des mans, die bij den aanvang
zijner prediking het: ‘Zalig! Zalig!’ had gesproken. Die met zoo veel nadruk eens geleerd had: ‘Gij hebt gehoord, dat er gezegd is: Uwen naaste zult gij liefhebben, en uwen vijand zult gij haten. Maar ik zeg u: Hebt uwe vijanden lief, zegent ze, die u vervloeken, doet wel dengenen, die u haten, en bidt voor hen, die u geweld aandoen, en u vervolgen, opdat gij kinderen moogt zijn van uwen Vader, die in de hemelen is; want die doet zijne zon opgaan over boozen en goeden, en stort zijnen regen uit over rechtvaardigen en onrechtvaardigen’ - die dan ook zijne jongeren had bestraft, omdat zij in hun toorn over de onhcuschheid der

{==709==} {>>pagina-aanduiding<<}
Samaritanen, die weigerden den Meester te ontvangen, vuur uit den hemel eischten, ten verderve van de schuldige stad, diezelfde schijnt thans zelf de lankmoedigheid te hebben vergeten. Hij heeft thans het uitsluitende: ‘Velen zijn geroepen, maar weinigen uitverkoren,’ in den mond, en gewaagt van den ‘steen, dien de bouwlieden verwierpen, maar die door God verhoogd, en tot een hoofd des hoeks gesteld, een iegelijk, die op hem viel, zou verpletteren en op wien hij viel zou vermorzelen.’ En wanneer hij zijne discipelen uitzendt, om in zijnen naam de komst van het Messiasrijk aan te kondigen, hoe vreemd klinkt dan in onze ooren de toon, waarop hij hun zijne bevelen geeft! Hoe verre van den geest, dien wij gewoon zijn in hem op te merken zijn de voorschriften, die hij als regel en richtsnoer voor hunne prediking hun op het hart bindt! Waarlijk, daar is, om zoo te zeggen, tweeërlei Jezus: de een zacht, minzaam, toegevend, nederig en geduldig, de ander streng, vol zelfgevoel, tot heerschen geboren en door tegenstand geprikkeld en vertoornd. De een, de vriend en broeder van alle menschen, de ander hun Heer en Koning. De een, gezonden om te dienen, de ander gekomen om gediend te worden. En hoe meer Jezus zijn weg vervolgde, hoe duisterder deze werd. Door den tegenstand, dien men hem bood, geleerd, kwam hij tot het inzicht: dat hij zonder fellen strijd zijn doel niet zou bereiken. ‘Hij was niet gekomen om vrede te brengen, maar het zwaard.’ God zelf moest tusschen beide komen, om aan zijn werk den uitslag te geven; Gods machtige arm tot stand brengen wat menschelijke kracht niet kon bewerken. Ja! hoe verder hij ging, des te donkerder werd zijn pad. De zon der blijde hoop ging schuil achter de nevelen van bezorgdheid en druk.....Maar waarom kwam hij dan niet terug van zijn weg en ging hij in tegendeel voort, en dat niettegenstaande alles hem tot omkeer vermaande? Helaas! hij kon
niet terug. De ondoorgrondelijke macht, die het leven der menschen beheerscht, dreef hem voort. Hij moest de stichter eener nieuwe godsdienst worden, en daarom den weg bewandelen, die tot deze zijne bestemming voerde. Hij had ook te veel geloof in zich zelven en zijn werk, te veel vertrouwen, dat hij kon en zou slagen, hij vond bij allen tegenstand, die hem bedroefde, toch ook te veel aanmoediging en streven; naast de honderden, die hem verlieten, en aan hem geërgerd werden, stonden er ook velen, die hem huldigden, en zich aan zijne zijde schaarden. Of

{==710==} {>>pagina-aanduiding<<}
kwamen niet zijne discipelen, die hij als zijne gezanten had uitgezonden, met blijde tijdingen terug? Hadden zij hem geene ervaringen en ontmoetingen mede te deelen, die zijn moed aanwakkerden en zijn vertrouwen vermeerderden? Hij was in zijn geweten gebonden. De nood was hem opgelegd. Hij kon niet stilstaan. Hij moest even als de hervormer der zestiende eeuw getuigen: Hier sta ik. Ik kan niet anders. God helpe mij! Hem werd geene keus gelaten. Hij moest zijn eigen woord gestand doen: ‘Niemand, die zijne hand aan den ploeg slaat, en ziet om naar hetgeen achter is, is waardig en bekwaam tot het koningrijk Gods.’ Ook hebben wij hier wel in 't oog te vatten die beide woorden: de Nazarener, de Messias; de zoon van Jozef den timmerman, de Christus Gods. Daarin ligt de oplossing van het raadsel. Dat tijdperk van Jezus, waarin wij ons hier zien verplaatst, was, zooals Renan (altijd volgens Straatman), het terecht heeft genoemd, een tijdperk van toenemende geestdrift en klimmende opgewondenheid. Jezus verkeerde werkelijk, nadat hij als de Christus was opgetreden, in een staat van spanning. Hij geraakte in dien geprikkelden toestand, waarin de mensch komt, wanneer groote en gewichtige dingen voor hem op handen zijn. Zijn karakter leed onder die omstandigheden en ervaringen. Zijn oog zag de dingen anders dan te voren. Onrust en gejaagdheid brachten zijn edel gemoed in beroering, maakten hem tot toorn geneigd, en even gestreng, als hij vroeger minzaam en zachtmoedig was geweest. Hij was, in één woord, zich zelf niet meer. In den strijd, dien hij te voeren had, ondervond hij den bedwelmenden invloed van den kamp. Met de eenzijdigheid en het vooroordeel worstelend, bleef hij zelf niet van eenzijdigheid vrij, en zijn oordeel niet altijd even ruim en onbeneveld. In voortdurende wrijving en botsing met de menschen; kwam ook bij hem de eindige en beperkte zijde der menschelijke natuur aan het licht. Hij was
aan de zon gelijk, die in pracht en heerlijkheid verrezen, tot den middag toe in onbewolkten hemel schijnt, maar daarna met wolken en nevelen moet kampen, die voor een tijd haar gelaat aan de aarde onttrekken, om eindelijk als overwinnaar met majesteit en luister onder te gaan.
Daar Jezus zich nu voor den Messias hield en als zoodanig zijn rijk wilde stichten, kon hij ook niet in Galilea blijven, maar moest hij wel naar Jeruzalem gaan. Want niet in Galilea, maar in de hoofdstad moest de troon van den Christus worden

{==711==} {>>pagina-aanduiding<<}
gevestigd, wiens komst de profeten hadden voorspeld. En daar heen getogen, deed hij, om dit doel te bereiken, zijnen door de Evangeliën vermelden en bekenden plechtstatigen intoeht. Hij gaf aan zijne discipelen last een ezel, met wiens eigenaar hij in betrekking stond, tot hem te brengen. En hierop gezeten kwam hij Jeruzalem binnen, om zich op deze wijze als den beloofden Messias aan Jeruzalems bewoners aan te kondigen. Met de kleine schare van zijne aanhangers wilde hij een troon op Sion veroveren. Op zijn evangelie als grondslag meende hij een aardsch koningrijk te kunnen bouwen. Met dat evangelie hoopte hij te Jeruzalem opgang te maken en daarmede gewapend den tegenstand te verslaan, dien men hem bieden zou. Tot bereiking van dit oogmerk, begon hij, na dien plechtigen intocht in Jeruzalem, in het openbaar te prediken, en met redenen, zoo als de eerste Evangelist er eenigen heeft opgeteekend, zijne openbaring als Messias voor te bereiden. En toen hij nu dit doel, zoo als hij meende, had bereikt, en de ure daar was, om verder te gaan, trad hij openlijk als Messias te voorschijn, en verrichtte in den tempel, wat alleen aan den Messias vrijstond: de bekende tempelreiniging. En dat was de eerste openbare daad van Jezus als Messias. Zij was een door en door reformatorische handeling. Want het uitdrijven van wisselaars en kooplieden was een verzet tegen de gansche offerdienst des Ouden Testaments. Hen verjagende, schafte hij de gansche zinnelijke godsvereering van Mozes af. Dit was zijn doel: hij wilde op dien dag het nieuwe verbond stichten, de aanbidding Gods in geest en in waarheid op hechten grondslag vestigen. Openlijk greep hij daarom de inzettingen, die zijn volk als goddelijke instellingen heilig hield, aan; want zij waren in zijn oog menschelijke verordeningen, die hij haatte, omdat zij de ware godsvereering onmogelijk maakten. Was hij er van overtuigd, dat op de godsdienstige en zedelijke wedergeboorte
van Israël de troon van den Messias moest worden opgericht, daar was aan geene wedergeboorte te denken, als niet het juk der plechtigheden en gebruiken, dat elke vrije beweging van den geest belemmerde, verbroken werd. Stout en moedig brak hij nu in 't openbaar en ten aanzien der schare met het oude. En op dien dag en in die ure legde hij den grond voor het nieuwe; op dien dag en in die ure kondigde hij aan, dat de tijd daar was, waarvan de profeet had gesproken, dat God een ander en beter verbond met zijn volk zou sluiten, het verbond der ware

{==712==} {>>pagina-aanduiding<<}
geestelijke gemeenschap met den Eeuwige. Vraagt men, wat hem het recht gaf tot die daad, 't antwoord kan slechts zijn, dat hij innig en vast van zijne goddelijke zending overtuigd was. Hij gevoelde, dat hij de Messias was, daarom handelde hij, gelijk naar de inspraak van zijn hart de Messias moest handelen. Hij erkende ten volle, klaar en duidelijk, dat hij was bestemd om een nieuw leven in de aderen der menschen uit te storten, daarom deed hij wat plicht en geweten hem geboden. Zonder vernietiging van de bestaande zinnelijke godsvereering kon dat leven niet worden geboren, daarom stak hij de hand uit om haar te verbreken. Hij had geen ander recht dan dat van den geest, die zich bewust is het betere te bezitten, en dat recht was hem genoeg. Hij was bij machtte een anderen tempel te bouwen, daarom mocht hij den tempel der vaderen te niet doen. En dat hij niet roekeloos te werk ging, bewijst het Christendom, dat niet alleen op zijn lijdensdood, maar meer nog op zijn stoutmoedig verzet tegen het bestaande is gegrond. Want de tempelreiniging is de eeuwig gedenkwaardige handhaving der godsdienstige vrijheid tegenover elk gezag, dat de geest des menschen niet langer voor verbindend vermag te houden. En toen heeft Jezus in waarheid den grondslag gelegd eener nieuwe godsdienst, de godsdienst der vrije aanbidding Gods in geest en waarheid. Hij verbrak toen openlijk en plechtig de dienstbaarheid des geestes, en verkondigde allen gewetensdwang den dood. Met die daad stichtte hij feitelijk het koningrijk der hemelen.
Maar ook diezelfde handeling heeft hem den dood berokkend. Want zij had niet het gevolg, dat Jezus daarvan hoopte, en wellicht ook, na het gewillig gehoor, dat hij bij zijne prediking gevonden had, verwachtte. Integendeel, de joden werden zeer verbitterd. En geen wonder, dat zij opstonden tegen den vermetele, die openlijk de heilige inzettingen Gods aantastte, en de eerwaardige godsvereering bespotte. Immers (wij refereeren nog steeds) wat zou den man geschieden, die het in onze dagen waagde onze avondmaalstafel omver te stooten, of onze doopelingen uit onze bedehuizen te weren, omdat hij beweerde, dat die instellingen verouderd, en tot eene verderfelijke boei voor de ware geestelijke vrijheid vernederd zijn? Zouden niet allen, rechtzinnigen, en vrijzinnigen te zamen, tegen dien verwoester der gemeente opstaan, en hem uitwerpen uit hunnen kring? Gesteld, daar kwam één, die den spot dreef met onze kerkgenootschappen en afdeelingen,

{==713==} {>>pagina-aanduiding<<}
en, in de ernstige overtuiging, dat de dagen voor deze dingen zijn voorbijgegaan, ons wilde nopen met hem ons te vereenigen, ten einde die bouwvallige en hinderlijke muren en staketsels voor goed te sloopen, zouden wij dan bereid worden gevonden, dien man te volgen, of zouden wij ons verzetten, en met alle middelen onder ons bereik strijden voor de instandhouding van het erfdeel onzer vaderen? Welken indruk moest dan niet de tempelreiniging op priesters en schriftgeleerden, zoowel als op de schare maken? De tempel was immers Jeruzalems trots, Jeruzalems eer en roem! De godsvereering op Sion was een schat, waarvoor ieder bewoner der hoofdstad bereid was zijn leven te geven. - De hand uitstekende naar den tempel teekende Jezus dan ook zijn doodvonnis; want minachting van de godsdienst, die met goddelijk gezag was bekleed, was in aller oogen eene godslastering, die met den dood moest worden gestraft. Zij die getuigen waren van de tempelreiniging en de verklaring vernamen, waarmede Jezus zijne vermetelheid rechtvaardigde, geraakten er door in beweging. Verwoed over zijne heiligschennis grepen zij hem aan, en brachten hem voor de vierschaar van Cajaphas, en daar deze uit den mond des Nazareners de belijdenis vernam, dat hij de Christus was, en als zoodanig had gehandeld, veroordeelde hij hem ter dood, welk vonnis door Pilatus bekrachtigd en ten uitvoer gelegd werd.
Ziedaar, meestal met de eigen woorden van onzen auteur, in het kort teruggegeven wat hij zegt aangaande de wijze, waarop door Jezus het christendom is gesticht. Nu moeten wij echter, om zoo getrouw en volledig mogelijk te zijn, nog opmerken dat wij nog de volgende verklaringen aangaande die stichting bij hem aantreffen: dat Jezus het Christendom heeft gebouwd op het Evangelie, door hem gepredikt; dat hij, stervende aan het kruis, het koningrijk van den Messias tot het koningrijk der hemelen heeft gemaakt; dat het christendom gesticht is door zijn leer, maar nog meer door zijne liefde; dat het gegrond is op zijn edel karakter, op zijn geloof in God en de menschen, op zijn reinheid, op zijne geestelijke en zedelijke hoogheid; dat het is gebouwd niet op hetgeen hij als gevangene, maar op hetgene hij als een vrij man heeft gesproken en verricht; dat de vrijmakende, levenwekkende kracht, die van hem ter verlossing en vernieuwing over de aarde is uitgegaan, gelegen is in den strijd tegen gewetensdwang en geestelijke slavernij, dien hij zijn gansche leven door zoo kloek en trouw gestreden heeft en dat niet zijn

{==714==} {>>pagina-aanduiding<<}
lijden op zich zelf, maar de beginselen, de woorden en daden, ja! het leven, dat noodwendig hem tot dien lijdensdood voerde, het zijn, waarin wij de vernieuwende macht hebben te zoeken, die het Christendom kenmerkt.
Heeft nu hiermede en met al hetgeen wij resumeerden de heer Straatman voor zijne hoorders of lezers (ik vraag niet: aangewezen, wat Jezus gedaan heeft voor de stichting van het christendom, maar) - helder in 't licht gesteld hoe het christendom door Jezus is gesticht? Mij dunkt, die vraag moet reeds daarom ontkennend worden beantwoord, omdat hij - zooals we aantoonden - niet voor ieder recht duidelijk heeft gemaakt wat hij toch wel onder de uitdrukking: het Christendom, verstond. Hebben wij hem ook niet, in het overzicht dat wij leverden, eerst hooren zeggen, dat door de belijdenis van Petrus de grondslag van het Christendom is gelegd, en later, dat Jezus met de tempelreiniging feitelijk het koningrijk der hemelen, (welke uitdrukking hij met die van het Christendom verwisselt) heeft gesticht; en elders weer wat anders en nog veel meer tot datgene zien brengen, waaraan wij, volgens hem, de stichting van het christendom door Jezus te danken hebben? Wederspreekt hij ook zich zelven niet, als hij, zooals we zagen, op de eene plaats verklaart, dat het Christendom gebouwd is niet op hetgeen Jezus als gevangene, maar op hetgene hij als een vrij man heeft gesproken en verricht, en elders zegt: dat hij stervende aan het kruis het koningrijk van den Messias tot het koningrijk der hemelen, dien eeuwigen - dit voegt hij er te dier plaatse nog bij - en onverderfelijken schat der menschheid, heeft gemaakt; daar hij het door zijn dood verhief tot eene geestelijke gemeenschap der menschen met hun God en Vader, welke tot op den dag van heden toe geweest is, en meer en meer nog worden zal de onuitputbare bron van vrede, troost, gerechtigheid en liefde, door welke God eenmaal alles in allen zijn zal? Op grond van dit een en ander meen ik dan ook te mogen beweren, dat de heer Straatman de door hem op zich genomen taak, om namelijk aan te wijzen hoe het christendom door Jezus is tot
stand gebracht, niet naar behooren voltooid heeft.
Of vergissen wij ons misschien wat betreft het doel, dat hij zich voorstelde? Werden wij wellicht door den titel, dien hij aan deze leerredenen vereenigd heeft gegeven, op het dwaalspoor gebracht? Was het misschien geenzins zijn oogmerk den oorsprong

{==715==} {>>pagina-aanduiding<<}
van het Christendom genetisch te ontwikkelen en heeft hij wellicht slechts het leven van Jezus, als den stichter des Christendoms, willen schetsen?
Ik zou het vermoeden daar, dunkt mij, een man als de heer Straatman, beter dan 't nu schijnt zijne taak in 't oog gevat en zich van haar gekweten zou hebben.
Maar is dit vermoeden juist, ik vraag dan nu: of hij kan geacht worden ons eene juiste schets te hebben geleverd van het leven van Jezus?
Ik ga nu hier dit leven alleen in verband met de stichting des Christendoms beschouwen en wil daarom niet terugkomen op hetgeen hij zegt aangaande Jezus' verhouding tot Johannes den Dooper - ofschoon wij meer dan eene bedenking daartegen zouden kunnen inbrengen - daar de heer Straatman toch aan die verhouding geenerlei invloed op Jezus als stichter van het Christendom toekent, en wij naar onze overtuiging ook te weinig met genoegzame zekerheid daaromtrent weten, om hierop iets te bouwen.
Ook wil ik andere bijzonderheden stilzwijgend voorbijgaan; ofschoon wij wel lust zouden hebben om b.v. den heer Straatman te vragen: waar hij toch wel in het leven van Jezus plaatst wat volgens de synoptici in den laatsten nacht van diens leven kort vóór Gethsemané is voorgevallen; daar hij toch wel niet zal aannemen dat alles wat de Synoptici verhalen aangaande den laatsten maaltijd, die, volgens hen, door Jezus is gehouden, als onhistorisch moet beschouwd worden. Gethsemané denkt hij zich in den nacht vóór de tempelreiniging. Maar wanneer heeft dan de maaltijd, die volgens de Synoptici daaraan onmiddelijk is vooraf gegaan, plaats gegrepen? Ook in dienzelfden nacht, waartoe Gethsemané moet gebracht worden? Of wat later? Echter dan toch altijd vóór den laatsten nacht van Jezus leven, daar, naar zijne voorstelling, Jezus terstond na de tempelreiniging aangegrepen en voor Cajaphas is gebracht. Maar wordt dan die maaltijd niet door de drie eerste Evangelisten, in strijd met het vierde, eenstemmig als een paaschmaaltijd voorgesteld? Of hebben wij dit als onhistorisch te verwerpen en behoeft niet te worden aangenomen, dat Jezus op den 15. Nisan: op den dag na dien, waarop des avonds het pascha werd gegeven, is gestorven?
Maar wij willen slechts opkomen tegen datgene, wat in Straatmans boek wel als het gewichtigste in verband met het onder

{==716==} {>>pagina-aanduiding<<}
werp door hem behandeld mag beschouwd worden en waarmede, zoo het is te verwerpen, reeds terstond zijne voorstelling van het leven van Jezus, als den stichter des Christendoms, valt.
Zoo als we gezien hebben, greep bij Jezus, naar de voorstelling van den heer Straatman, in het tweede tijdperk van zijn openbaar leven eene geheele verandering plaats in zijne beschouwing van het koningrijk der hemelen. Eerst was het eene zedelijk godsdienstige gemeenschap der menschen, steunende op het kinderlijk geloof in God, als den alomtegenwoordigen, liefderijken en in allen gelijkelijk levenden Vader; later iets geheel anders.
Maar zouden wij wel, - zoo vragen we nu - zulk een ommekeer in Jezus beschouwing mogen aannemen? Heeft de heer Straatman zijne bewering daaromtrent genoegzaam gerechtvaardigd?
Als grond daarvoor geeft hij op: dat Jezus zich zelven beschouwde als den Messias. Maar nu zou ik zeggen, dat, als Jezus begounen is met het koningrijk der hemelen zoo voor te stellen, als hij dat, naar de eigen verklaring van den heer Straatman, eerst heeft gedaan, hij dan ook wel aangaande den Messias, ook toen hij zich zelven daarvoor hield, een geheel andere voorstelling zich zal hebben gevormd dan door den heer Straatman hem wordt toegekend. Moest hij, die zóó begon, zich den Messias niet denken, niet of ten minste niet zoozeer als een aardschen koning, maar veeleer als een koning in zedelijken en geestelijken zin, als een koning, die heerschappij voert op het gebied der waarheid? De heer Straatman, waar hij Jezus voorstelt in zijne verwachting, waarmede hij tot Johannes den Dooper ging, getuigt zelf aangaande hem: ‘Maar hij had de profetie met zijne oogen gelezen, in zijnen geest opgevat, en overeenkomstig zijn karakter verklaard Het was hem duidelijk geworden, dat de Allerhoogste, even als in de dagen van Elia, ook nu tot zijn volk zou komen, niet in een onweder, noch op de vleugels van den stormwind, maar in het liefelijk ruischen eener avondkoelte. Het stond bij hem vast, niet met uiterlijken glans zou het koningrijk des Eeuwigen zich openbaren, niet door de kracht van menschelijk geweld, niet door strijd en wapengekletter zou de verlossing worden bevochten, maar de Heer der heirscharen zou het doen, door de macht van zijnen geest. Op het nieuw verbond, door God met zijn volk te sluiten, was zijne hoop gevestigd. Op de kennis des Heeren, die gelijk de wateren den bodem der zee bedekken, Israël als overstroomen zou was het huis van zijne verwachtin-
{==717==} {>>pagina-aanduiding<<}
gen gebouwd. Uit de innerlijke vernieuwing en zedelijke wedergeboorte des volks moest het gewenschte heil voortkomen. Geestelijke verheffing en zedelijke kracht zouden den weg voor den Messias banen. Op de edelste
beginselen, en de hoogste behoeften van het menschelijk hart zou de troon van den Christus worden opgerigt. Waarheid, deugd en liefde zouden de pijlers zijn van zijne heerschappij, door welke het woord zou vervuld worden, waarmede vóór vele eeuwen een profeet de zegeningen van het Messiasrijk geschilderd had: ‘dat de wolf verkeerde met het lam, de stier in eenigheid leefde met den leeuw, en de luipaard zich nederlegde bij den geitenbok.’ Door haar zou de vrede op aarde komen. Zij zouden ‘de zwaarden in spaden, en de speren in sikkels veranderen.’ Door haar zou ‘de blik der volken op Sion worden gevestigd, zoodat de Heidenen zeiden: “Komt, laat ons opgaan tot den berg des Heeren, tot het huis van den God Jacobs, opdat hij ons leere van zijne wegen en dat wij wandelen op zijne paden!”’ Maar was het nu noodzakelijk, dat hij, omdat hij zichzelven als den Messias beschouwde en omdat hij nu aan de oprichting van het Messiasrijk begon, tot een andere, een meer zinnelijke voorstelling van den Messias kwam en dat zijne beschouwing van het koningrijk der hemelen eene zoo geheel andere werd, dan die, welke vroeger door hem werd gekoesterd? Ik moet eerlijk bekennen dat ik het niet inzie, hoe dit hieruit onvermijdelijk voortvloeide. Hiervan kon alleen het gevolg zijn, dat Jezus de voorstelling van het koningrijk der hemelen en van den Messias, die vroeger de zijne was en die hij nu op zich zelven toepaste, koesterende, ondernam om voor zich een troon, gegrond op waarheid en gerechtigheid, te stichten, en dat hij zijn poging zag schipbreuk lijden. En ook hierdoor behoefde nog niet noodzakelijk een verandering in zijne voorstelling van dat rijk te komen.
De heer Straatman stelt dan ook Jezus voor aan het eind van zijn leven de oprichting van zulk een rijk beoogende. Maar hoe is hij hier in meer dan één opzicht in strijd met hetgeen hij laat voorafgaan! Jezus kwam toch, volgens hem, door den omkeer, die bij hem plaats greep tot den waan dat de Messias, en dat was hij zelf, bestemd was, een rijk te stichten meer zinnelijk dan geestelijk van aard. Tengevolge van den tegenstand, dien Jezus ondervindt, wordt hij zich zelf niet meer. Wat liet zich nu anders verwachten, dan dat hij zijn leven als een waanzinnige zou eindigen? Maar neen, zijn eerste openbare daad die

{==718==} {>>pagina-aanduiding<<}
hij, na zich door zijn plechtstatigen intocht in Jeruzalem als Messias te hebben aangekondigd, als zoodanig verricht, is, volgens den heer Straatman, een door en door reformatorische handeling, die de godsdienstige en de zedelijke wedergeboorte van zijn volk ten doel heeft. De opvatting van het koningrijk der hemelen bij Jezus in het oogenblik der tempelreiniging, verschilde dus wel niet van die, welke de zijne was in het eerste tijdperk van zijn openbare leven. Maar wel zijn beiden onderscheiden van die, welke bij Jezus gevonden werd in de dagen, die tusschen dat eerste tijdperk en de tempelreiniging verloopen zijn. Zoodat we derhalve tot deze conclusie zouden moeten komen, dat Jezus eerst een meer reine, daarna eene meer onzuivere, later weder een meer reine beschouwing van dat koningrijk gedeeld heeft.
Niet alleen in Jezus' voorstelling van dat rijk maar ook in zijn karakter moet, naar de bewering van den heer Straatman, een groote verandering hebben plaats gegrepen. Nu moet ik ook bekennen, dat ik 't mij niet kan voorstellen, hoe diezelfde Jezus, die eerst zoo zachtmoedig en liefderijk en nederig was, als de heer Straatman zelf hem teekent, later zoo streng en hard en zich zelf verheffend kan geworden zijn, als hij ook door hem wordt geschetst. En waardoor is hij zoo veranderd? Door dat hij zooveel tegenstand vond? Maar dan moest reeds vroeger diezelfde verandering hebben plaats gevonden, daar hij immers, volgens den heer Straatman zelven, in het eerste tijdperk zoo rusteloos moest werkzaam zijn, omdat hij meestal slechts een voorbijgaanden indruk teweegbracht en zoo weinig bijval vond; ja met zoo weinig vrueht werkzaam was, dat, volgens het boek der Handelingen niet meer dan 120 zielen op den eersten Christelijken Pinksterdag te Jeruzalem vergaderd waren. (Wij vragen hier in 't voorbijgaan, hoe de schrijver weet, dat we dit als historisch hebben te beschouwen? Te meer, daar hij zelf elders zegt, dat ‘al wat het boek der Handelingen van de stichting des Christendoms weet te verhalen’, als hebbende plaats gegrepen ‘op den pinksterdag te Jeruzalem, door de zigtbare uitstorting des H.G.’ verdicht is). Reeds nu ‘werd hij,’ volgens de eigen verzekering van den heer Straatman, ‘door sommigen gehaat, door velen met nieuwsgierige verbazing, door nog meerderen met onverschilligheid, door niet weinigen met spot en minachting bejegend.’ En hoe kan dan diezelfde Jezus later de groote lijder zijn geweest, zooals de heer Straatman hem voorstelt, waar hij aangaande

{==719==} {>>pagina-aanduiding<<}
hem getuigt: dat ‘hij den dood manmoedig in de oogen zag’; dat ‘hij stierf, gelijk hij had geleefd’; dat ‘hij met opgeheven hoofd, fier en rustig zijne aanklagers en regters in het aangezigt zag’; dat ‘hij met zachtmoedigheid de beleedigingen, die men hem aandeed, verduurde’; dat ‘bovenal in die laatste oogenblikken zijn karakter zich in al zijn heerlijkheid en schoonheid openbaarde.’....En dan zal zijn karakter zoo geleden hebben?
Jezus is, volgens den heer Straatman, begonnen met de liefelijkste schilderingen van het koningrijk der hemelen. Zijn prediking vond echter over het algemeen geen ingang. Van lieverlede was bij hem de gedachte ontwaakt, dat hij zelf door God gesteld was, dat koningrijk op te richten. Met het oog op deze beweringen vragen wij verder: wat liet zich nu verwachten? Mij dunkt niets anders dan dit, dat hij op nieuw pogingen zou aanwenden om zijn prediking ingang te doen vinden! Maar Jezus, - zoo schijnt de heer Straatman ten minste het voor te stellen, - hield zich nu, volgens hem, hoofdzakelijk bezig met zichzelven als den Christus aan te prijzen en met de poging om het volk tot de huldiging van zich als zoodanig te brengen. En toch heeft diezelfde Jezus, volgens Matth. 16: 20, 't welk de heer Straatman, die zoo gunstig over vers 15-17 zich uitlaat, zeker wel als geloofwaardig zal beschouwen, zijne discipelen verboden iemand te zeggen, dat hij de Christus was! En Jezus, die in Galilea zulke treurige ervaringen opdeed, zal naar Jeruzalem zijn gegaan om daar een troon te veroveren!
Een troon te veroveren, en op het evangelie als grondslag een wel ook geestelijk, maar dan toch tegelijk aardsch koningrijk te stichten en slechts gewapend met dat evangelie den tegenstand te overwinnen, die daaruit moest geboren worden! Voorzeker, als Jezus die hope heeft gekoesterd, dan moet hij al zeer onnoozel zijn geweest. De heer Straatman noemt Jezus nogthans een genie, ziet daarin juist het bewijs, dat Jezus een genie was. Nu, is hij het geweest en heeft hij dat plan beraamd, met die verwachting, dan zeg ik liever dat Jezus het heeft ontworpen en heeft trachten te verwezenlijken, niet omdat, maar in weerwil dat hij een genie was, en ik voor mij zou daarin geenszins een bewijs van zijne grootheid, maar veeleer van zijne kleinheid, van zijne bekrompenheid zien.
Wij meenen dan ook reeds op grond van dit een en ander, volkomen gerechtigd te zijn, om de voorstelling van het leven

{==720==} {>>pagina-aanduiding<<}
van Jezus als den stichter des Christendoms, die wij bij den heer Straatman aantreffen, te verwerpen.
Maar - zou men hier kunnen vragen - is zij dan niet in harmonie met hetgeen de drie eerste Evangeliën aangaande Jezus getuigen? Komt daarin dan niet werkelijk tweeërlei voorstelling van het koningrijk der hemelen voor en worden niet beide door de Evangelisten aan Jezus toegekend.
Wat noodzaakt ons echter aan te nemen, dat beide van Jezus afkomstig zijn? Moet de heer Straatman zelf niet toegeven, ‘dat een later geslacht aan Jezus allerlei gezegden heeft in den mond gelegd, waaraan hij onschuldig is;’ dat ‘in den tijd, waarin onze evangeliën zijn ontstaan, de zinnelijke aardsche voorstelling van het koningrijk der hemelen de heerschende was’ en het dus ‘geen wonder’ is ‘dat zij ook in de overlevering van 's Heeren prediking zich heeft ingedrongen.’ En zoolang dit toegestemd moet worden, is het beroep op de Evangeliën, tot bewijs dat van Jezus ‘de tweeërlei stroom, die er gaat door de prediking van het koningrijk der hemelen, zooals die in onze evangeliën is bewaard’, uitgegaan is, van genoegzaam geldende kracht ontbloot.
En zoo kan evenmin alleen door beroep op diezelfde Evangeliën worden bewezen, dat er werkelijk die tweeërlei Jezus zou bestaan hebben, zooals de heer Straatman dit voorstelt.
En wat hij heeft aangevoerd tot staving van zijn gevoelen, dat de voorstelling in de Evangeliën, volgens welke Jezus zich zelven zoo ongelijk zou zijn geweest en er zoo groot verschil in zijne beschouwing van het koningrijk der hemelen zou hebben bestaan in den aanvang en in het vervolg van zijn openbaar leven, heeft ons van de juistheid zijner bewering niet kunnen overtuigen.
Maar pleit dan niet, - zoo vraagt men wellicht nog - dat gedeelte des Nieuwen Testaments, hetwelk hij als zulk een echt en geschiedkundig bericht uit de geschiedenis van Jezus beschouwt, voor zijne schets van Jezus leven?
Laat ons nu, wat hij daaromtrent heeft in 't midden gebracht, wat van naderbij bezichtigen.
Wij behoeven wel niet te zeggen dat wij Matth. 16:15-17 bedoelen.
De heer Straatman, zooals wij bij herhaling opmerkten, gelooft dat Jezus werkelijk zoo heeft gesproken als hij hier en in het voorafgaande (vs. 13 verv.) wordt voorgesteld. Wij willen ons nu eens verplaatsen op het standpunt van den schrijver. Dit doende

{==721==} {>>pagina-aanduiding<<}
vragen wij echter: zouden wij tot al die gevolgtrekkingen mogen besluiten, waartoe hij zich gerechtigd meende? Volgens hem, werd door Jezus de vraag naar het oordeel der menschen aangaande zich tot de jongeren gericht, om te vernemen of men hem had verstaan en of hij op het volk kon rekenen, als hij het eens waagde de komst van het koningrijk der hemelen te verkondigen; werd hij door het antwoord van zijne jongeren, op die vraag ontmoedigd, zoodat hij gevaar liep tot vertwijfeling te komen en zijn werk te staken; maar herleefde in hem, door de belijdenis van Petrus, het geloof: ik ben de Messias, en was dit het gevolg dier verklaring van dezen Apostel, dat hij op den ingeslagen weg voortging. Maar hoe kon Jezus met dat doel, hetwelk de heer Straatman vermeldt, de vraag, welke hij het eerst aan de jongeren zou gedaan hebben (vs. 13) uiten? Had dan niet, naar de voorstelling van den heer Straatman zelven, slechts bij weinigen zijne prediking weerklank gevonden? Behoefde hij dan nog van zijne discipelen te vernemen ‘hoe hij stond met het volk?’ Bezat hij dan zoo weinig de gave der opmerkzaamheid, dat hij dit zelf niet had kunnen ontwaren? En juist omdat zijne prediking slechts bij weinigen weerklank vond, was hij rusteloos werkzaam, hoorden wij den heer Straatman beweren.
Hoe wankelmoedig en onzelfstandig vertoont zich Jezus ook hier niet. En dat is diezelfde Jezus, die zoo zelfstandig was begonnen, die, in weerwil van de algemeen heerschende beschouwing van het koningrijk der hemelen en de gangbare Messiasidee, met zooveel zuiverder voorstelling van dat rijk en een veel geestelijker Messias-begrip was opgetreden!
Aan Jezus zal het door die belijdenis van Petrus gebleken zijn dat ‘er waren, voor wie zijn koningrijk der hemelen geen ijdel droombeeld was.’ Maar moest Jezus dit dan nu nog eerst vernemen?
Mij dunkt, als het waar is, dat wij Matth. 16:15-17 als echt hebben te beschouwen, dan moet daarvan een geheel andere verklaring worden gegeven dan de heer Straatman heeft voorgedragen.
Maar zouden wij hier en in de voorafgaande verzen wel een getrouw verhaal bezitten van 't geen met Jezus is voorgevallen? Tot die vraag zijn wij wel te meer gerechtigd, als in het 13. vers de lezing moet worden gevolgd, wier overzetting wij alleen bij den heer Straatman aantreffen (waarom heeft hij volstrekt geen melding gemaakt van die, welke in het Vaticaansche hand-
{==722==} {>>pagina-aanduiding<<}
schrift en de meeste oude vertalingen wordt gevonden: ‘Wien zeggen de menschen, dat de Zoon des menschen is?). Of hoe, zou Jezus werkelijk bij zijne discipelen omtrent het oordeel der menigte aangaande zich zelven onderzoek hebben gedaan? Was dat niet overbodig? Had hij dan nu niet, naar de voorstelling van den heer Straatman, drie jaren onder dat volk gearbeid? De jongeren zullen Jezus daarop geantwoord hebben, zooals we dit vers 14 bericht vinden. Maar hoe kan de schare Jezus voor den uit de dooden opgewekten Johannes hebben gehouden, daar zij toch wist, dat Jezus en Johannes tegelijkertijd hadden geleefd en Jezus toch wel een geheel ander voorkomen had dan de Dooper.
Hoe meer ik nadenk over het bericht Matth. 16:15-17, beschouwd in verband met hetgeen voorafgaat en ook hetgeen volgt (vers 18 wordt Jezus voorgesteld als reeds toen ten doel hebbende een Kerk te stichten en, zoo als de heer Straatman zelf erkent, dat was Jezus doel niet), hoe meer ik versterkt wordt in mijn gevoelen, dat het verhaal van het te Cesarea Philippi voorgevallene, wat ten minste den vorm betreft, waarin wij het bij Mattheüs aantreffen, zoo niet geheel, dan toch voor een groot gedeelte onhistorisch is; zoodat, naar mijn oordeel, de heer Straatman geheel ten onrechte zijne voorstelling van Jezus als den stichter des Christendoms mede op dezen tekst gebouwd heeft.
Tegen die voorstelling nu zou ik nog meer bezwaren kunnen inbrengen, maar wij willen het hierbij laten.
Onwillekeurig rijst hier de vraag bij ons op: hoe is toch een man, zoo oordeelkundig als de heer Straatman, tot een in onze oogen zoo onjuiste beschouwing van Jezus en zoo herhaaldelijk met zich zelven in strijd gekomen?
't Is wel vreemd. Maar toch dunkt mij niet geheel onverklaarbaar. Of zouden wij ons bedriegen, indien wij dit toeschreven aan den invloed, op hem uitgeoefend door den bekenden Franschen schrijver van het leven van Jezus, den heer E. Renau, naar wien wij hem (hij doet dit ook nog op een andere plaats), met betuiging van sympathie zagen verwijzen? Groot is toch, bij alle verschil, de overeenkomst tusschen Straatman en Renan. En ik voor mij geloof, dat, indien de eerste zich niet door den laatsten had laten medeslepen, hij een andere voorstelling van Jezus zou hebben gegeven. Een andere, die beter aan de eischen van critiek, exegese en psychologie voldoet, is ten minste naar onze

{==723==} {>>pagina-aanduiding<<}
overtuiging mogelijk. De heer Straatman zou 't ook wel bewezen hebben, indien hij niet zoo onder den invloed van Renan had gestaan.
sEn toch, hoewel wij dit laatste betreuren, en hoeveel bezwaren wij ook hebben tegen zijn kanselarbeid; wij bejammeren het niet, dat hij deze zijne leerredenen in 't licht heeft gegeven.
Eene beschrijving van het leven van Jezus, al zij het slechts in de hoofdtrekken, en ook eene geschiedenis van de stichting des Christendoms, slechts beperkt tot de hoofdlijnen, behoort wel tot het gebied der mogelijkheid, maar geen van beiden is waarlijk eene zoo heel eenvoudige en gemakkelijke arbeid te heeten. Te waardeeren is daarom iedere ernstige poging, welke hiertoe wordt in het werk gesteld. Van zoodanigen aard was zonder twijfel het streven van den heer Straatman. En indien men eene vernieuwde poging wil aanwenden om het leven van Jezus, of de stichting van het Christendom door hem, voor zoo ver dit geschieden kan, te schetsen, dan zal ook dit boek zijne diensten kunnen bewijzen.
Met den wensch, dat het die vrucht moge opleveren en dat het zal bijdragen tot de rechte waardeering van hem, dien wij als den eerste van ons geslacht eerbiedigen, besluiten wij deze onze beoordeeling; waarbij wij nog alleen de opmerking willen voegen, dat het volstrekt ons doel niet was deze leerredenen als zoodanig te beoordeelen en dat redenen, bij wier mededeeling het publiek geenerlei belang heeft, de oorzaak zijn, waarom nu eerst in dit Tijdschrift eene recensie er van is geleverd.
Olst, Augustus 1867.
H.E. Stenfert Kroese.

II. Kinder-Lektuur.

DE GELAARSDE KAT. Een sprookje uit de oude doos op rijin gebracht door J.P. Heije. Allen frommen deutschen Kindern zu Liebe aus dem Holländischen übersetzt von Henriette Heinze - Berg. Ets-photogrammen door Hein Burgers. Photolitographie van A. Kroon, volgens de vinding van Mr. E.J. Asser. Amsterdam, G.L. Funke. Prijs ƒ 3,60.
Mocht ik het vorige jaar in dit tijdschrift mijn lezers en lezeressen opmerkzaam maken op Heije's schoone uitgave van een onzer liefelijkste vertellingen, het verheugt mij hen te kunnen wijzen op een nieuw sprookje uit de oude doos, dat we aan de hand van denzelfden dichter te danken hebben. - De Gelaarsde Kat is zoo even in prachtgewaad verschenen, en terwijl ze

{==724==} {>>pagina-aanduiding<<}
door haar keurige teekeningen alle aandacht tot zich trekt van 't kleine volkje, dat zich om mij heên verdringt, is 't mij een behoefte haar met een vluchtig woord te begroeten, den dichter mijn sympathie te betuigen met zijn bevallig en verdienstelijk werk.
Was het zijn kunstenaarshand, die 't eenvoudige kind uit de Sage een nieuwe gestalte schonk en in Asschepoesters reine figuur ons te verstaan gaf, dat de menschelijke natuur door liefhebben en vergeven allermeest wordt geadeld, de bewerking van 't sprookje, ons thans aangeboden, getuigt op nieuw van de benijdbare gaven den dichter verleend. - Heeft die bewerking aan de oude, ons allen bekende vertelling een nieuw leven ingestort, ze heeft ook den kunstenaar bezield, wiens geestvolle etsen van frissche en levensvolle opvatting getuigen. - Poes, die onbetaalbaar geteekend is, passen de nieuwe laarzen wonderwel; ze baant zich een weg trots alle hindernissen; ze weet er altijd iets op te vinden en staat nergens voor; ze is slim en sluw, gelijk een echte kat betaamt; doch ze heeft ook haar eerlijk poesenwoord en dient haar meester, voor wien ze alles over heeft, met de grootste trouw.
Maar die meester zelf, - een niet minder aantrekkelijke figuur - de arme molenaarszoon fluistert onze kleinen toe, dat het 's menschen natuur is de waarheid lief te hebben, die Poesjenel, om haar heer te redden, zonder bedenken verzaakt. - Hoe zijn eerlijk gemoed op de proef wordt gesteld, als de koning, die hem naar huis geleiden wil, vraagt:

Ik bid u, zeg me, waar ge woont?	Ich bitte, sagt mir, wo ihr wohnt.’
Marquisje werd nu bleek - dan rood...	Der herr Marquis ward bleich - ward roth...
En bromde en pruttelde in zijn baard:	Und brummt ganz leise: ‘Herr, verschont
‘Die eer is waarlijk al te groot!’	Mich - Nein! - Die Ehre wär' zu grosz!’
En keek benauwd naar Poesjenel.	Und beugt sich bang nach Mietzchen vor.
Maar deze	Doch diese
deftig en bedaard	Hielt sich ganz famos;
Zegt:	Sprach:
‘Sire!	Sire!
indien uw lijfkoetsier	Wenn der Kutscher hier
Mij maar eenvoudig volgen wil..	Mir nur ganz einfach folgen will..
Ik loop vooruit!	Ich geh' voraus!’


{==725==} {>>pagina-aanduiding<<}


en fluistert stil	Dann flüstert still
En onbemerkt haar heer in 't oor:	Sie ihrem armen Herrn in 's Ohr
‘Hou moed,	‘Nur Muth gefaszt
ik help er je wel door!’	ich helfe dir!’

Hoe hij, die open is en oprecht, door de leugens van Poes meer en meer in de engte gedreven, zijn goeden Engel getrouw blijft:

Die gunst...	‘Die Gunst...
die schatten...	die Schätze...
dat kasteel	und das Schlosz...
‘Dat is te veel - dat is te veel’	‘Das ist zu viel - das ist zu grosz!’
Zoo roept hij: -	So stammelt er; -
en zijn jeugdig hart	Sein junges Herz
Gevoelt een diepe en vrome smart	Ist ganz erfüllt met tiefem Schmerz,
Dat hij den koning zoo bedriegt,	Weil er den König so betrog
En...	Und...
(zij 't ook door zijn zwijgen)	(sei's auch nur durch Schweigen)
liegt!	log.

Hoe eindelijk zijn betere natuur het wint, als hij, eer en aanzien vergetende, voor 's konings voeten zich neêrwerpt en uitroept:

‘Hoor mij, genadig vorst en heer!	‘Hör, guter Fürst! mich gnädig an!
Ik ben uw liefde en gunst onwaard,	Unwürdig bin ich deiner Huld!
'k Ben geen Marquis...	Bin weder reich
en 'k heb geen schat	noch Edelmann;
Ter wereld	Mein Eigenthum nur:...
dan mijn trouwe kat;	ist allein
Die liet mijn vader me enkel na.’	Die gute, treue Katze da.’

Wat kan weldadiger zijn voor onze kleinen, dan dat hun verbeelding bevolkt wordt met figuren, wier wezen weêrspiegelt, wat er omgaat in hun nog rein en onbedorven hart. - Ons leven, onze maatschappij wordt nog steeds door onwaarheid vergiftigd; maar uit het kinderoog straalt het licht der blanke oprechtheid. - Zal dat licht niet worden verduisterd, dan moeten we afzien van onze onpaedagogische zedelessen, dan moeten we den dichter navolgen, die den juisten toon weet aan te slaan, wiens woord in de diepte van 't kinderlijk gemoed weêrklinkt, dan moeten we in ons eigen voorbeeld hun te aanschouwen geven, wat natuurlijk is en waar. - Geen zonde, die zich lichter en sneller verspreidt door de kinderwereld dan de leugen; geen zonde, die meer door ons wordt gevoed, door ons, die niet waar willen, niet waar kunnen zijn.

{==726==} {>>pagina-aanduiding<<}


Neêrland, dat aan duizend wonden 
Mat en kwijnend nederligt, 
Zie uw balsem is gevonden, 
In de handjes van een wicht. 

O, vergeten we dit niet; storten we onzen kleinen liefde in voor de waarheid, ontvlammen we hun hartje voor al wat edel is en goed, opdat ze gelijk mogen worden aan des ouden molenaars zoon uit 't voor hen onvergetelijke sprookje.
Van dat sprookje neem ik geen afscheid, zonder mijn oprechte hulde te brengen aan mevrouw Heinze - Berg voor de uitnemende vertolking, waarvan ik slechts een kleine proeve kon mededeelen. - Moge haar talent er toe bijdragen, om Duitschland en Nederland te verbinden op dat gebied, waar al wat lieflijk is en schoon den schepter zwaait. En moge des Dichters jongste gave menig oog verrukken, menig harte reinigen op den feestdag, die door onze lievelingen met ongeduld wordt verbeid en voor ons op nieuw de openbaring zij van de oneindige weelde, die in de blijdschap van een kind verscholen ligt.
Kampen, 1867.
C.J. Spat.
TRIO. Journal amusant en trois langues (Français-Anglais-Allemand) pour la Jeunesse. 1re Livraison. Deventer, L. Zwaardemaker. 1868. Prijs ƒ 4,00 per Jaargang.
Dit tijdschrift voor jongelieden van 12 tot 17 jaar heeft de strekking, om hen op boeijende wijs de moderne talen te doen beoefenen of onderhouden en hun tevens iets goeds ter lezing te geven. De uitgever zal hiertoe telkens uitgezochte stukken leveren van de meest beroemde schrijvers, die tot dit doel hunne pen hebben gebezigd. Mogen wij deze 1e aflevering tot maatstaf gebruiken van wat volgen zal, dan aarzelen wij niet, deze uitgave dringend aan te bevelen. In handen gegeven van een paar jongelieden, - en aan beter proef kon het niet worden onderworpen, - heeft No. 1 den toets in allen deele doorstaan. Blijft dus de uitgever dit spoor bewandelen, dan is het succès van zijn tijdschrift gewaarborgd. Wij geven hem evenwel in overweging de rubriek ‘raadsels’ te laten wegvallen en liever zijn geheel-eigenaardig spoor te bewandelen.






{==727==} {>>pagina-aanduiding<<}

Buitenlandsche letterkunde.

Losse schetsen.

Henri Taine.

‘Didier estimait que la physiologie est une science fort utile, mais qu'il n'en faut pas faire une Muse; il n'admettait pas qu'on analysât le coeur humain, comme on vide un abcès, la manehe retroussée jusqu'an coude.....Boileau disait: ‘Ce ne sont que festons, ce ne sont qu'astragales.’ Aujourd'hui on pourrait dire quelquefois: ‘Ce ne sont que viscères.’
victor cherbuliez, ‘Prosper Randoce.’

Een weinig minder pijnlijke schok, dan die welke, nu ruim dertig jaren geleden, door de verschijning van het eerste ‘Leben Jesu’ van Strauss, aan de theologische en kerkelijke wereld werd toegebracht, deed ook de muren van het letterkundig Jeruzalem trillen, toen Taine in 1863 zijn veelbesproken ‘Histoire de la littérature Anglaise’ in het licht zond.
In weerwil van hun ver uiteenloopend karakter bestaat er, dunkt mij, tusschen de werken en het lot van beide Haeresiarchen een flauwe trek van overeenkomst. Beiden toch bereidden het publiek in zoover eene hoogst onaangename verrassing, als hun boeken geheel iets anders bleken te behelzen, dan de titel beloofde. Strauss gaf, waar men gemeend had hoofdzakelijk ‘levensgeschiedenis’ te zullen ontvangen, louter - ‘kritiek’, Taine onthaalde, onder de leus van ‘litteratuurgeschiedenis’, zijn lezers op niets meer of minder, dan op - ‘physiologie.’

{==728==} {>>pagina-aanduiding<<}
Beider ketterijen sloegen plotseling, onverwachts in, als een bliksemslag, niettegenstaande bij nader inzien de electrische stof zich reeds geruimen tijd op bedenkelijke wijze bleek te hebben opeengehoopt. Beiden eindelijk zagen tot loon hunner vermetelheid zich gestraft: Strauss, met het onherroepelijk verlies van het uitzicht op een anders ongetwijfeld door hem ingenomen hoogleeraarsstoel te Zürich; Taine, met de onthouding van een evenzeer ten volle door hem verdiende onderscheiding: de toewijzing nl. van het eermetaal, uitgeloofd door de Académie française voor het best geschreven werk van ‘wetenschappelijken’ inhoud.
Zijn heterodoxie - en het geval is merkwaardig, als men nagaat uit wat bontgekleurde leden het roemrnchtig lichaam, door wijlen Richelieu in het leven geroepen, is samengesteld; velen van Taine's tegenstanders hadden trouwens het boek in kwestie niet eens gelezen - bleek ditmaal een te gevaarlijke vlag te zijn, dan dat zelfs de leden der ‘Académie’ er de overigens erkend deugdelijke lading meê durfden te dekken.
't Is hier de plaats niet, om over Taine's positivistische, aan Auguste Comte's wijsbegeerte ontleende, theorie, 1) krachtens welke hij de intellectuëele en moreele geschiedenis van ons geslacht uit dezelfde wetten, volgens dezelfde methode poogt te verklaren, als die gangbaar zijn op natuurwetenschappelijk gebied, hier breed uit te weiden. Dat het nu eenmaal niet aangaat, om het onafzienbaar veld der verbeelding en der gedachte eenvoudig in een kolossaal bouwland te herscheppen, waar wasdom en vruchtbaarheid louter door den aard van bodem, mest, klimaat, enz. enz. bepaald wordt, gevoelde ieder terstond min of meer instinctmatig. Dat er letterkundige verschijnselen zijn, die den schrijver, wijl zij in zijn lijst niet pasten, moesten zijn ontsnapt; of die hij, altoos ter wille van zijn eenmaal vooropgezette theorie, eenigszins opzettelijk had moeten over 't hoofd zien of in de schaduw dringen, liet a priori zich gissen. ‘Geniën’ zullen bovendien wel altijd blijven, gelijk Heine ze heeft genoemd: ‘Koningen bij de gratie Gods,’ en alle pogingen om ze uitsluitend volgens eene ‘géographie morale’ in te deelen, ten slotte op de klip van volledige feitenstudie moeten schipbreuk lijden.
Intusschen, het viel lichter in het algemeen een afkeurend

{==729==} {>>pagina-aanduiding<<}
oordeel te vellen, dan dat oordeel in bijzonderheden te staven. Het meesterlijk talent, waarvan Taine in de rangschikking en verwerking zijner stof de blijken had gegeven; de uitgebreidheid dier stof zelve en des schrijvers ongemeene kritische scherpzinnigheid maakten laatstgenoemde taak nog bezwarender. Bovendien, - wie was niet ten halve reeds gewonnen door zijn boeiende wijze van voorstelling? Wien had de gloed van Taine's overtuiging niet min of meer in vuur gezet; wien zijn gespierde stijl en het gehamer zijner physiologische argumenten niet eenigermate verbijsterd? Als het wiel zoo oogverblindend snel wordt rondgedraaid, zoo zonder ophouden of verpoozing doorsnort, wordt het schier onmogelijk, er een spaak in te steken. - Men droeg dan ook vrij algemeen het besef in zich om, dat er aan het kunstig samengesteld werktuig hier of daar iets moest haperen, maar waar? - dit viel niet zoo gemakkelijk aan te wijzen en Taine's meesterwerk (ik geloof hier een eenvoudig feit te constateeren) bleef, ongeacht de zeer verklaarbare bewondering, die het inboezemde, velen niettemin, gelijk men zegt, als een steen in de maag liggen.

‘Je me suis laissé traîner à la remorque, - met deze woorden vangt Sainte-Beuve's jongstverschenen causerie 1) over het boek, dat hier ter sprake wordt gebracht, aan -, pour parler de ce livre important: c'est que, malgré le désir que j'avais de lui rendre toute justice, je sentais mon insuffisance pour en juger pertinemment et en pleine connaissance de cause, pour l'explorer et l'embrasser comme il le faudrait, dans ses différentes parties.’
't Is, dunkt mij, geoorloofd nota te houden van deze buiten pijn en banden afgelegde verklaring. ‘Habemus confitentem!’ Alzoo ook de ‘grootmeester’ der nieuwere kritiek heeft zich een tijd lang niet op zijn gemak gevoeld door de verschijning van Taine's werk en de beoordeeling er van een weinig....op de lange baan geschoven. Gulweg gesproken, - het is haar aan te zien. Sainte-Beuve voelde zich blijkbaar niet op zijn geliefkoosd terrein, toen hij over dit ‘enfant terrible’ van het positivisme zijn

{==730==} {>>pagina-aanduiding<<}
meening had te uiten. Heeft hij daarom misschien zoovele bladzijden uitsluitend aan den dichter Pope gewijd? Niet, - 't behoeft nauwelijks te worden vermeld, - alsof de reuk van ‘ketterij’ hem eenigszins vervaard kon maken! Hij kiest integendeel te dezen aanzien wakker Taine's partij, ook tegenover zijn medeleden van de Académie française, en keurt ten sterkste het anathema af, dat van alle zijden is aangeheven, als wcrd door Taine's methode aan de moraal, aan 's menschen kiesvrijheid en zedelijke verantwoordelijkheid kort en goed de hals afgesneden. De betrekkelijke waarheid der bewering, dat ieder ‘auteur’ onder den drievoudigen invloed verkeert van het ras, waaruit hij sproot; van de samenleving, in wier schoot hij opwies; van de bepaalde omstandigheden, waaronder hij zijn werken schreef, ligt (meent hij) zoozeer voor de hand, dat het inderdaad belachelijk zou zijn, het tegendeel te willen volhouden. Door een anderen naam aan zijn boek te geven, door het b.v. ‘Histoire de la race et de la civilisation anglaises par la littérature’ te betitelen, zou de schrijver z.i. een menigte van tegenwerpingen gemakkelijk hebben kunnen voorkomen. Sainte-Beuve is trouwens zelf op den beschreven weg - gelijk men zich herinneren zal -, duchtig voorgegaan. ‘En général (zegt hij) quand je lis M. Taine, je suis si entièrement d'accord avec lui sur le fond et le principal, que je me sens vraîment embarrassé à marquer l'endroit précis où commence mon doute et ma dissidence.’....
Wat hem dan in Taine mishaagt, wat hem (en wie met Sainte-Beuve's karakter, gelijk dit uit zijne schriften spreekt, een weinig vertrouwd is, begrijpt zulks zonder moeite) eenigszins ontstemd en vervaard gemaakt heeft - het is blijkbaar...de ijzeren konsekwentie, de strenge, doctrinaire ernst, waarmeê Taine zijn physiologische methode tot een volledig ‘stelsel’ verheft en dit stelsel als sleutel bezigt, waarmede hij verklaart alle, ook de ingewikkeldste zielkundige problemen [de wording van het genie, b.v.] gemakkelijk te kunnen openen en sluiten. Ieder, die geen vreemdeling is in de geschiedenis van het menschelijk hart (de heer D. Huizinga vergunne mij nog voor een enkele maal deze populaire beeldspraak), weet hoe ongaarne oudere meesters van een of andere school zien, dat jongeren met hun kalf een nieuwe ploegmethode in praktijk brengen. Bovendien zijn Taine en Sainte-Beuve, wat beider persoonlijkheid betreft, uit den aard der zake geboren tegenvoeters. De eerste zweert bij syste-
{==731==} {>>pagina-aanduiding<<}
men en logika, leeft uitsluitend in de boeken en meet alles af naar slechts éénen maatstaf; - de laatste is een geestig causeur, een veelzijdig Goetheaan, een vriend van het ‘leben und leben lassen’, anti-doctrinair in zijn hart, daarbij diplomaat, en allerminst voor ‘martelaar of asceet in de wieg gelegd.’ Beiden zijn zij als 't ware de typen elk van eene geheel verschillende generatie. Men gevoelt, dat deze menschen, al mogen ze in tal van punten overeenstemmen, in den grond der zaak een afstootende kracht op elkander moeten oefenen.
‘M. Taine (zoo schrijft Sainte-Beuve o.a.) a tout le courage de ses jugements. Il n'élude rien, il ne se soucie de rien que de son objet. Il se porte à l'auteur qu'il lit, directement, avec toute sa vigueur d'esprit et y puise une inspiration nette et ferme de première main, de première vue (facie ad faciem); il en tire une eonclusion qui jaillit de source, qui bouillonne et déborde...’ Voorts...‘Je le sais, la doctrine du trop, de l'exagération dite légitime, de la monstruosité même, prise pour marque de génie, est à l'ordre du jour: je demande à n'en être que sous toute réserve; j'habite volontiers en deçà, et j'ai gardé de mes vieilles habitudes littéraires le besoin de ne pas me fatiguer et même le désir de me plaire à ce que j'admire.
Lui, la force et la grandeur lui vont, et il s'y attache avec une visible complaisance...’
En elders...‘Ce que M. Taine est surtout et au fond, un savant, l'homme d'une conception générale, d'un système exact, catégorique, enchaîné, qu'il applique à tout et qui le dirige jusque dans ses plus lointaines excursions littéraires. Tout y relève d'une idée première et s'y rattaehe; rien n'est donné au hasard, à la fantaisie, ni comme chez nous autres frivoles, à l'aménité pure.’
Niet wel mogelijk was het fijner en ondeugender, dan vooral in laatstgenoemde zinsnede, de klove aan te geven, die tusschen beider levensbeschouwing gaapt. Ze roept ons onwillekeurig het bekende:

Prophete rechts, Prophete links, 
Das Weltkind in der Mitte. 

voor den geest.
Inderdaad - Taine's begrip van zijn letterkundige roeping grenst (in zijn eigen oog althans) bijkans aan het Apostolische; dit dient men in het oog te houden, wil men aan het eenigszins excentrieke

{==732==} {>>pagina-aanduiding<<}
van zijn persoon recht laten weêrvaren. Zijn ‘Essais de critique et d'histoire,’ zijn ‘Voyages en Italie’, al zijne grootere en kleinere werken hebben eigenlijk allen eene en dezelfde strekking. Litteratuur en kunst, hoe lief hij ze hebbe, hoe diep hij in hun geest en beteekenis moge zijn ingedrongen, worden door hem toch eigenlijk niet beoefend om heurs zelfs wil, maar hoofdzakelijk gebezigd als instruments d'enquête.
Mij dunkt, ik zie den glimlach die, bij het overzien van dit lijnrecht tegen zijn eigen richting aandruisend streven, om de lippen van den sceptischen auteur der ‘Causeries du lundi’ moet hebben gezweefd. Van dien glimlach althans getuigt de wijze, waarop hij ons eenige levensbijzonderheden van Henri Taine meêdeelt. Op schertsenden trant nl. verzekert hij, den lust niet te hebben kunnen weêrstaan, om op den schrijver der ‘Histoire de la littérature anglaise’ eens diens eigen methode toe te passen; m.a.w. om de proef te nemen, in hoever het hem gelukken mocht, ook het ontstaan en de ontwikkeling van Taine's talent zelf zuiver en alleen te verklaren uit afkomst, bodem, omgeving, opleiding enz. enz. Daar ik mag onderstellen dat het dezen of genen mijner lezers niet ongevallig zal zijn, zoodoende iets over den schrijver te vernemen, wiens naam, en zoo ik hoop ook wiens werken, hun niet onbekend zijn, deel ik het voornaamste hier mede.

Taine zag in 1828 te Vouziers in de Ardennen het levenslicht. Ziedaar al vast een eerste gegeven. Die forsche, uitgestrekte bosschen toch, die dicht begroeide, bijkans zonder afwisseling elkander opvolgende heuvelen en dalen; die geheele onloochenbaar grootsche, maar ietwat ernstige en sombere natuur heeft zonder twijfel reeds vroegtijdig een diepen indruk gemaakt op zijn kinderlijke verbeelding. ‘Ce qui est certain, (schrijft S-B.) c'est qu'il y a dans son talent des masses un peu fortes, des suites un peu compactes et continues, et où l'éclat et la magnificence même n'épargnent pas la fatigue. On admire cette drue végétation, cette sève verdoyante, inépnisable, moëlle d'une terre généreuse; mais on lui voudrait parfois plux d'ouvertures et plus d'éclaircies dans ses riches Ardennes.’ In Taine's stijl neemt men hetzelfde verschijnsel waar: 't is een stijl, die vermoeit, die afmat, die eindigt met op de zenuwen te werken; zoodat dan ook een kritikus nog uit de oude school heeft verklaard, dat, zoo dikwijls

{==733==} {>>pagina-aanduiding<<}
hij Taine leest, een gevoel hem bekruipt, als hoorde hij een ruwen, dichten hagelregen tegen zijn dak aankletteren.
In Taine's ouderlijk huis heerschte een eenvoudige, hartelijke, degelijke geest. Zijn vader, rechtsgeleerde van beroep, een man die veel liefhebberij voor studie bezat, onderwees hem in het latijn. Van een uit Amerika teruggekeerden oom leerde hij, als kind reeds op diens knieën gezeten, het Engelsch; zoodat de kennis van laatstgenoemde taal - en zijn ‘Histoire de la littérature anglaise’ stelt dit duidelijk genoeg in het licht - hem, zoo te spreken, al spelende werd ingegoten. Twaalf jaren oud zijnde, verloor hij zijn vader. Daar zijn beide zusters weldra in den echt traden en hij dus de eenig overgeblevene t'huis was, ontwikkelde zich reeds vroeg in hem een geest van zelfstandigheid en trok zich als 't ware al zijn liefde samen op zijne moeder, die hij op de handen draagt.
Met die moeder vertrok hij in 1842, dus op veertienjarigen leeftijd, naar Parijs; waar hij, eerst aan het Collége Bourbon, later aan l'Ecole normale, zijne studiën op hoogst loffelijke wijze volbracht. Aan laatstgemelde inrichting van hooger onderwijs, waar hij dagelijks met tal van talentvolle jongelieden, als Prevost-Paradol, Weiss, Edmond About e.a. op gemeenzamen voet verkeerde, woei destijds ('t was gedurende de woelige jaren 1848-1851) de wind uit een zeer liberalen hoek. Wel verre namelijk van de intellectueele opgewondenheid der studerende jeugd ook maar eenigszins aan banden te leggen, leidde veeleer de geestesrichting en de doceermethode van hen, die toen aan het hoofd dier inrichting waren geplaatst, er toe, om deze op alle mogelijke wijze aan te wakkeren en aan hun jeugdigen overmoed vrij spel te geven. ‘C'était une période vraîment marquante dans l'existence de l'Ecole (schrijft, nog opgewonden bij de herinnering, een tijdgenoot van gemelde studiejaren) que celle de ces trois années. Taine lisait Kant et Spinoza pour se distraire et passa le reste de son temps à feuilleter ses camarades; c'était son mot. About nous faisait de beaux contes pour rire, et dans ses moments graves étudiait Homère et la Bible, tout comme Bossuet. Les autres lisaient les journaux ou en faisaient, rimaient des chansons, dont quel-ques-unes sont restées populaires dans l'Université, lisaient Balzac, George Sand ou Proudhon. Nous étions rangés en deux camps, qui s'appelaient voltairiens et athées avec le même esprit de charité que les jeunes gens de l'autre révolution s'appelaient classiques

{==734==} {>>pagina-aanduiding<<}
et romantiques.....Les exercices les plus pacifiques de l'Ecole devenaient des armes de guerre aux mains des deux partis. La dissertation prenait l'allure agressive.........

En résumé nous disputions beaucoup et nous ne travaillions guère.’
Trouwens, hun disputeer-woede zelve was voor hen een noodwendige prikkel tot degelijk en veelzijdig onderzoek. Taine inzonderheid, een der begaafdsten en met een bewonderenswaardige vlugheid van geest bedeeld, zoodat hij het werk van vier of vijf weken met gemak in een enkele kon volbrengen, besteedde den dus uitgespaarden tijd met schier alles te lezen en te verslinden: philosophie, theologie, patristiek enz.; 't geen hem geen gering overwicht schonk bij de schier dagelijks gevoerde débatten (conférences) over alle hoofdkwestiën van den dag; - débatten, die destijds de eigenlijk gezegde ‘lessen’ (tot zeer gering leedwezen van sommige, niet overijverige, professoren) vervingen en waarbij met al het vuur en de hevigheid der jeugd pro en contra werd gestreden - onder praesidium van een der hoogleeraars. Dat zulk een lnidruchtige polemiek, een dusdanige onophoudelijke wrijving en wisseling van gedachten, bij uitnemendheid geschikt was om de toch reeds niet zeer koele hoofden der studeerende jongelingschap bovenmatig te verhitten, - laat zich gereedelijk begrijpen. Het regende van de zijde der verschillende partijën woedende uitvallen, hevige paradoxen, niet zelden - bloedige hatelijkheden,....'t geen intusschen niet belette, dat men na afloop van het débat elkander vriendschappelijk de hand drukte, ja, - dat soms des avonds al de jongelieden, begeleid door het fluit- en violoncelspel van een paar hunner, met nagenoeg gelijke geestdrift als des morgens, ontspanning zochten in een gemeenschappelijken - dans.
Gelukkige jaren, door menigeen hunner later met dankbaarheid herdacht! Als stortbad bovendien voor den geest, als verstandsgymnastiek, als krijgsschool voor aankomende litteratoren, ten einde hen te vormen voor de hen wachtende levenstaak - gewis een heilzame Odyssee! Intusschen, ze had ook haar kleine schaduwzijde; en Sainte-Beuve verzuimt niet, overeenkomstig zijn doel, er eventjes de opmerkzaamheid op te vestigen, ten einde (physiologisch) enkele schadelijke uitwassen van Taine's schrijftrant te verklaren: ‘On n'est pas (zegt hij) impunément élevé dans les

{==735==} {>>pagina-aanduiding<<}
cris de l'Ecole; on y prend le goût de l'hyperbole. On contractait nécessairement, dans cette vie que j'ai décrite, un peu de violence ou de superbe intellectuelle, trop de confiance dans les livres, trop d'assurance en la plume et ce qui en sort.’...

Niettemin behouden z.i. de ‘voordeelen’ van een zoodanige opvoeding boven de kleinere nadeelen verreweg de overhand. Zij hardt en staalt vroegtijdig het karakter: zij ontwikkelt studie-ernst en énergie. Niemand van al de toenmalige studenten heeft de indrukken van dien tijd getrouwer in eere gehouden dan Taine. ‘Nul (zegt S.-B.) ne fait plus d'honneur à la sévérité de ses origines.’ De uitkomst heeft dit althans getoond. Spoedig toch spatte de jonge vriendengroep uiteen. Het maatschappelijk leven verstrooide hen her- en derwaarts. Ook Taine moest aanvankelijk met de nederige en tijdelijk hem opgedragen betrekking van hulp-docent, achtereenvolgens in een paar kleine provinciesteden, zich tevreden stellen. Toen echter, na afloop daarvan, ondanks zijn herhaalde aanvragen en de ijverige voorspraak van anderen, geene, met zijne bekwaamheden of eerzucht strookende, betrekking zich opdeed, besloot hij eenvoudig vooreerst te Parijs te blijven, en van nieuws om zoo te spreken ‘Student’ te worden. Mathesis, en, - wat hier vooral in aanmerking komt, - physiologie, medicijnen, ook kunst hielden toen beurtelings zijn onderzoekenden geest bezig. Van dat tijdsbestek, van dit drietal jaren te Parijs doorgebracht, dagteekent, zoo 't schijnt, de voltooiing zijner te Nevers reeds aangevangen (zooals hij 't noemt) ‘psychologische’ nasporingen en de bevestiging van dien, zijns erachtens onwrikbaren, positivistischen grondslag, waarop sedert het gebouw zijner kultuurstndiën, tot groote ontsteltenis van velen, steen voor steen is opgetrokken.
Weldra toch trad hij als schrijver voor het publiek op. Eerst gaf hij zijn, later ten deele overgewerkte, studie over de fabelen van ‘La Fontaine’ in het licht. Vervolgens zijn doorwrochten in 1855 door de Académie française bekroonden, arbeid over ‘Titus Livius.’ Ten gevolge van overmatige inspanning genoodzaakt, tot herstel zijner gezondheid, de Pyreneën te bezoeken, ontwierp hij zijn (later geheel omgewerkte, en door G. Doré geïllustreerde): ‘Voyage aux Pyrénées.’ En zoo volgde na tal van in dagbladen, tijdschriften enz. in 't licht gegeven voorstudiën, eindelijk als ‘couronnement de l'édifice’ zijn bekend hoofdwerk: ‘de geschiedenis van Engelands letterkunde.’

{==736==} {>>pagina-aanduiding<<}

Maar wat hij ook schreef, welk genre hij in zijn ‘Essais’ ook behandelde; in welke stroomingen van menschelijke kennis hij achtereenvolgens het dieplood uitwierp, - altoos en immer was het hem te doen om voedsel te vinden, om nieuwe bewijzen te zamelen en aan den dag te brengen voor zijn eenmaal vaststaande wijsgeerige théorie. Inderdaad, de wereld kon hij nu eenmaal niet anders meer aanzien dan als een onmetelijk laboratorium. Overal zag hij bevestiging van zijn physiologische opvatting. De menschen anders dan als ‘des théorêmes qui marchent’ te beschouwen, zou zijn een geheele verbrijzeling van den grondslag, waarop zijn overtuiging rust, dat nl. het mechanisme der psychische wereld op volmaakt dezelfde wijze in elkander zit als dat der physische; of, om het met zijn eigene woorden uit te drukken: que l'histoire humaine a des lois aussi sûres, que la chimie ou la botanique.’ Nu reeds volle tien jaren is hij bezig, de juistheid dezer stelling, met behulp van al de hem ten dienste staande middelen en gaven, manibus pedibusque, van alle zijden toe te lichten en van haar overwegend belang de wereld te overtuigen. Zelfs zijn werkzaamheid als Professeur à l'Ecole des beaux-arts, welke betrekking hij sinds eenigen tijd met glans bekleedt, heeft (getuige zijne overigens prachtig geschreven ‘Voyages en Italie’, alsmede zijn boekje: ‘De l'idéal de l'art’) geene verandering in zijn programma teweeg gebracht. - De vormen wisselen gedurig af, maar de inhoud van zijn geschrijf blijft onveranderlijk dezelfde.
Op physiologisch standpunt zich plaatsende en Taine steeds naar zijn eigen methode beoordeelende, zou men volgens onzen gids ook voor deze singuliere vasthoudendheid, voor dit halsstarrig dogmatisme, in de bijzonderheden van zijn leven wel eenige determineerende oorzaken kunnen vinden. Nooit of zelden b.v. heeft Taine zich, gelijk men het pleegt te noemen, ‘in de wereld,’ onder menschen bewogen. Hij ‘ziet’ daardoor het leven slechts van één kant. Zijn boeken, zijn studiecel, afgewisseld door zijn geliefkoosde Ardennen-wouden, of wetenschappelijke diskussiën met gelijkgezinde studiegenooten, kunstenaars, medici, - jongelieden uitsluitend van zijn eigen denkwijze en richting, - waren reeds als student en ook later, het kringetje, waarbinnen hij zich opsloot.
Hij en het geslacht, waaronder hij is opgegroeid, hebben daarbij, om zoo te zeggen, zich hun eigen terrein moeten veroveren. IJzeren wilskracht, noeste, stalen arbeid alleen konden

{==737==} {>>pagina-aanduiding<<}
hen brengen, waar zij wezen wilden. Voor onvruchtbare bespiegelingen, onbestemde droomerijen (gelijk in de zalige dagen der Romantiek) of voor meer wereldsche genoegens was in den kring hunner ernstige bemoeiingen geen plaats. Zij waren vroeg reeds de periode der jeugd ontwassen. Van meet af, gespeend aan de romaneske illusies eener oudere school, gevoelden zij zich aan de spits staan eener nieuwe orde van zaken, die bezig was te ontkiemen en voerden zij het woord: ‘historische kritiek’ als eenige leuze in hun banier. Zoo verkrijgt men ongevoelig een aanmerkelijke dosis eenzijdigheid. Zoo laat het zich met name in een Logika-aanbidder als Taine verklaren, dat hij, eenmaal ingemetseld in zijn vast, welsluitend systeem, weldra met een niets ontzienden ijver het Apostolaat van gemelde kritiek en wel in haar meest realistische beteekenis heeft aanvaard. ‘Ces laborienx, ces éloquents, ces dévoreurs de livres, (schrijft S-B.), ont gagné du moins à cette abstinence (aan hun spening namelijk van de min afgetrokken genietingen der wereld) de ne point s'amollir et se briser comme d'autres, en leurs plus vertes années....Leur force active cérérale est restée intègre. Ils avaient tout d'abord un grand poids à soulever; ils s'y sont mis tout entiers et y ont réussi; le poids soulevé, ils ont pu se croire vieux de coeur et se sentir lassés; le duvet de la jeunesse s'était envolé déja; le pli était pris, c'est le pli de la force, et de l'austère virilité: on la paye de quelques sacrifices.’
Overigens laat hij hier onmiddellijk, en bij wijze van correctief, op volgen: ‘M. Taine, quand on a le plaisir de le connaître personnellement, après l'avoir lu, a un charme à lui, particulier, qui le distingue entre ces jeunes stoïciens de l'étude et de la pensée. A toutes ses maturités précoces, il a su joindre une vraie candeur de coeur, une certaine innocence morale conservée. Il m'offre en lui l'image toute contraire à celle du poète (Alfred de Musset?), qui parle: “d'un fruit déjà mûr sur une tige toute jeune et tendre;” ici, c'est une fleur tendre et délicate sur une branche un pen rude.’

In den laatsten tijd zijn er ook andere stemmen in Frankrijk over Taine's arbeid opgegaan. Of b.v. de wetenschap der kritiek door zijn methode wezenlijk is gebaat; of haar naturalistische

{==738==} {>>pagina-aanduiding<<}
tooi wel van een zoo splinternieuwe stof is als de schrijver heeft beweerd; of het te verwachten is, dat Taine's inzichten, in hun geheel genomen, zullen blijken een kiem van duurzaam leven in zich te bevatten, - deze en meer andere vragen, men zal 't zich herinneren, zijn nog zeer kort geleden, bij monde van een kritikus van een gansch anderen stempel dan Sainte Beuve, door den heer Charles de Mazade nl., opgeworpen en door dezen publicist op de meest ontkennende wijze beantwoord. De Mazade had blijkbaar reeds met Sainte-Beuve's opstel (waarvan ik hier trouwens slechts den aanhef heb meêgedeeld), eer hij het zijne op het papier wierp, kennis gemaakt, gelijk uit enkele gelijkluidende opmerkingen blijkt. 't Is echter, geheel overeenkomstig zijn welbekend karakter, op een veel warmeren, meer stelligen en beslisten toon geschreven. Naar zijne meening is de betrekkelijke waarheid, die aan Taine's methode ten grondslag ligt, zoo oud als de weg naar Rome en voor niemand een diep geheim, en zijn alleen de ‘overdrijving’, het schromelijk ‘misbruik’ van die waarheid gemaakt, toevoegsels van Taine's eigen vinding. Maar dat kwasi-nieuwe zelfs ‘au lieu d'éclaircir et de simplifier le problème de la civilisation intellectuelle, ne fait que le compliquer, l'altérer et l'obscurcir.’ Taine's fatalistisch systeem toch, wel verre van een nieuwen gezichteinder voor de kritiek te openen, zou, konsekwent toegepast, moeten leiden tot geheele vernietiging en opheffing dier koninklijke wetenschap. Want - den weg inslaande, dien hij haar voorschrijft, zou zij, in stede van leidsvrouw te zijn, zich eenvoudig tot een speelbal zien vernederd in de handen cener blinde natuur-noodwendigheid; en alzoo feitelijk iederen zweem van raison d'être verliezen.
Wel verre dan ook van in Taine den stichter eener nieuwe kritische school te begroeten, meent de Mazade dat, met het afsterven des meesters, bij tijd en wijle ook zijn ‘stelsel’ den weg van alle vleesch zal gaan. Overigens prijst hij telkenmale, wanneer hij hem leest, zich zalig, van voor zich zelv' er geen enkel wijsgeerig systeem op na te houden, maar eenvoudig iemand te zijn, die voelt en denkt; die zich door zijne natuurlijke indrukken laat leiden; die de menschen gadeslaat zoo als zij zijn (niet als machines) in hun oneindige verscheidenheid; die het schoone geniet, waar hij het vindt - zelfs al liep hij gevaar van uit dien hoofde voor een ‘stumperd’ te worden aangezien. Immers Taine's boeken zelve geven op nieuw het onwedersprekelijk

{==739==} {>>pagina-aanduiding<<}
bewijs, hoe treurig de dogmatiek steeds haren meester loont. Zijn niet te loochenen ‘eentonigheid’ toch, zijn ‘ruwheden’ hier en daar (zoo als de benaming ‘bel animal’, o.a. door Taine zoo herhaaldelijk aan de Italiaansche schoonen gegeven), zijn gemis aan innerlijke warmte, zijn schromelijke ‘eenzijdigheid’ - 't zijn altegader gebreken, die hoofdzakelijk, zoo niet uitsluitend wortelen in den bodem zijner tot de spits gedreven konsekwentie-zucht.
't Geen echter met dat al - zoomin als Sainte-Beuve - de Mazade een enkel oogenblik weigert te erkennen, 't is de onmiskenbare grootschheid, de degelijkheid, de over 't geheel meesterlijke bouw van Taine's veel besproken boek; de wetenschappelijke ernst, die in al zijn schriften op verkwikkelijke wijze doorstraalt. - Zoo schitterend is bovendien ook z.i. het ‘talent’ van dezen jeugdigen franschen geleerde dat, in weêrwil van het hinderlijke van zijn systeem, steeds de indruk van het ontvangen ‘aesthetisch’ genot in het gemoed bovendrijft en men ieder oogenblik den physioloog vergeet om slechts den schrijver, den beeldhouwer in Taine te bewonderen en te genieten.

Mutatis mutandis hebben zeker niet weinigen in het meêgedeelde van de beide fransche letterkundigen sommigen hunner geheime gedachten uitgesproken gevonden. Wie Taine's bewonderenswaardig schoone, zij 't ook wat eenzijdige, studies over de Renaissance-eeuw, over Shakespeare, over de Engelsche. ‘Romantiek’, over Tennyson, enz. enz. eenmaal genoten heeft, vergeet niet licht de inzichten, die hij aan dien maestro te danken heeft, noch wat zijn blik aan omvang en scherpte door den zijnen heeft gewonnen. Maar ook evenzeer voelde hij zich menigmaal teleurgesteld, ja gegriefd, door een scheeve en z.i. onbillijke beoordeeling van letterkundige sommiteiten, hem van jongs af aan het hart gegroeid, maar die nu eenmaal in Taine's cadre blijkbaar niet pasten. Niemand zou wenschen, zijn kritische methode algemeen ingang te zien vinden, en toch - van hoeveel schoons, hoeveel waars en vruchtbaars is zij niet de moeder!
De omstandigheid, dat over 't geheel een zoo merkwaardige verschijning als de zijne door velen betrekkelijk zoo langen tijd met stilzwijgen is voorbijgegaan, is voorts misschien alleen hieruit te verklaren, dat eensdeels zijn werken de vrucht zijn van

{==740==} {>>pagina-aanduiding<<}
ontzachelijk veelomvattende (moeilijk na te pluizen) studiën; anderdeels uit het donker besef, 't welk ieder onwillekeurig in zich omdraagt, dat men in de kwestiën door hem behandeld roerende, onmiddellijk een andere, veel neteliger kwestie voor zich ziet oprijzen - welke ook ik thans liefst natuurlijk wil vermijden, - de uralte vraag namelijk naar de geheimzinnige betrekking tusschen Geest en Stof...Sapienti sat!

Genoeg, zoo ik voor een oogenblik en niet dan hoogst vluchtig uw opmerkzaamheid heb mogen vestigen op een schrijver, die, hoe wijd uiteenloopend de oordeelen over hem ook mogen zijn, ontegenzeggelijk een der degelijkste, oorspronkelijkste en scherpzinnigste denkers is, op wier bezit het jonge Frankrijk in onzen tijd mag bogen en wiens zeldzame kritische verdiensten door Sainte-Beuve in deze weinige, maar juiste woorden zijn samengevat: ‘M. Taine a fait avancer grandement l'analyse littéraire, et celui qui après lui étudiera un grand écrivain étranger, ne s'y prendra plus désormais de la même manière, ni aussi à son aise, qu'il l'aurait fait à la veille de son livre.’

Velp.
P. Bruijn.


[Lijst van boeken en geschriften in Nederland verschenen.]


{==1==} {>>pagina-aanduiding<<}

Lijst van boeken en geschriften, van 15 november-15 december 1866 in Nederland verschenen.

DEZE LIJST WORDT IN ELK NOMMER VERVOLGD.

Aarsen, A., De stijl en de figuurlijke taal. Kl. 8o. Arnhem, J.W. en C.F. Swaan	ƒ 0,20.
A.B.C. Boek op rijm, naar aanleiding van de tijdsomstandigheden. Gr. 8o. Amsterdam, Joh. W. Braun	ƒ 0,10.
Advies, Het professoraal, getoetst aan de Nederlandsche grondwet. Gr. 8o. Delft, J. Waltman Jr.	ƒ 0,25.
Adviezen, Regtsgeleerde, 7e verzameling. Gr. 8o. 's Gravenhage, Gebr. Belinfante	ƒ 2,25.
Aimard, G., De goudzoekers. Post 8o. Leiden, van den Heuvell en van Santen. 1867	ƒ 1,90.
Aimard, G., Carumilla. Gr. 8o. (Met plaat.) Bij Denzelfde 1867.	ƒ 3,25.
Albu, Dr. J., De voeding der kinderen zonder moedermelk. (Uit het Hoogd.) Kl. 8o. Bergen-op-Zoom, J. Steenmeijer. 1867	ƒ 0,40.
Allokutie van Z.H. Pius IX. Gr 8o. Amsterdam, C.L. van Langenhuysen.	ƒ 0,15.
Almanak, Porte-Monnaie, 1867. 640. Utrecht, J. van Boekhoven.	ƒ 0,20.
Almanak, Bouwkundige, voor het jaar 1867, door S.D. Scheffelaar. 18e. jaargang. Post. 8o. (Met uitslaande plaat) Gorinchem, A. van der Mast. In linnen.	ƒ 1, -.
Amstel, Dr. J. van, De uitkomst der stemming op 30 October. Gr. 8o. Amsterdam, P.N. van Kampen.	ƒ 0,10.
Andriessen, J.P., Hein Versteeg. Een volksboek voor jongens. Post 8o. (Met 2 platen.) Amsterdam, Jan Leendertz	ƒ 0,90.
Astié, J.F., De theologie des verstands en de theologie des gewetens, in het Fransche Protestantisme. Uit het Fransch door D. Chantepie de la Saussaye. Post 8o. Rotterdam, M. Wijt en Zonen	ƒ 2,70.
Auerbach, Berthold, Op de hoogte. Roman, door Z.C.C. van Lennep. 1e deel. Gr. 8o. Utrecht, L.E. Bosch en Zoon. 1867.	ƒ 3, -.
Baart de la Faille, W.H.J., Daar staat geschreven. Leerrede over Matth. IV: 10b. Gr. 8o. Utrecht, Kemink en Zoon	ƒ 0,25.
Bake, Mr. R.W.J.C., Oranje boven! Gr. 8o. Arnhem, H.A. Tjeenk Willink,	ƒ 0,25.
Beckeringh, S.G. Geertsema, Een tweetal gelegenheidspreeken. Gr. 8o. Groningen, P. van Zweeden.	ƒ 0,40.
Beer Poortegael, D.J. den, Verspreide gedichten van vroeger en later. Post 8o. Kampen, K. van Hulst	ƒ 1,90.
Beschermengel, Een, Gr. 8o. (Met plaat.) Haarlem, van Asperen van der Velde.	ƒ 2,90.
Beschouwingen over de obligatiën en debentures van den atlantic and great western spoorweg. Gr. 8o. Utrecht, J.G. Broese	ƒ 0,75.


{==2==} {>>pagina-aanduiding<<}


Bladen, Lesse, uit den oorlog in Duitschland en Italië, 1866. fol. (Met houtgrav.) Leiden, A.W. Sythoff	ƒ 2,50.
Bosch, R.P. van den, Alphabetische naamlijst van gepensioneerde Nederlandsche koloniale ambtenaren. Post 8o. 's Gravenhage, Gebr. Belinfante.	ƒ 1, -.
Bosch, Bz. D.W., Beknopt schoolwoordenboekje voor de Nederlandsche taal. Kl. 8o. Amsterdam, Schalekamp, van de Grampel en Bakker.	ƒ 0,40.
Bourdon, Mevr. (Mathilde Froment), Franciska's erfgoed. Naar het Fransch. Post 8o. Amsterdam, C.L van Langenhuysen.	ƒ 0,50.
Bremer, F., De kleine Anna en de roos van Jericho. Naar het Engelsch door E.J. Veenendaal. Post 8o. Arnhem, J.W. en C.F. Swaan. ƒ 0,15; 25 ex.	ƒ 2,50.
Bremer, F., Hoe een vlinder eene blijde boodschap bracht. Naar het Engelsch door E.J. Veenendaal. Post 8o. Bij Denzelfde ƒ 0,12½; 25 ex.	ƒ 2,25.
Brief aan eenen vriend over den aard en de uitgestrektheid der verzoening. 12o. Rotterdam, J. Meulenbelt.	ƒ 0,07½.
Brief, Open, aan Mr. H.E. Toe Laer. Post. 8o. Amsterdam, J.D. Sybrandi.	ƒ 0,15.
Briefwisseling tusschen Mr. W. Bilderdijk met de Hoogleeraren en Mrs. M. en H.W. Tydeman, gedurende de jaren 1807 tot 1831. 1e deel. Gr. 8o. Sneek, van Druten en Bleeker. ƒ 3,60; best papier	ƒ 4,10.
Brieven, Japansche, Missive van Kaiwoe-Nami. Gr. 8o. Utrecht, J. Greven.	ƒ 0,50.
Bruggen, B. van, W. Adam's geometrische constructie-leer en algebraïsche geometrie Post 8o. Francker, T. Telenga.	ƒ , .
Buren Schele, A.D. van, De Rinaldo der 19e eeuw of de roovers in Napels en Sicilië. Gr. 8o. Tiel, D. Mijs.	ƒ 3, -.
Buijs, Mr. J.T., Het regt van de tweede kamer. Post 8o. Haarlem, A.C. Kruseman	ƒ 0,50.
Castalia. Jaarboekje aan de fraaije letteren gewijd. Jaarg. 1867. Post 8o. (Met 5 staalgrav. en titelvignet.) Amsterdam, Gebr. Kraay. In prachtband, verguld op sneê	ƒ 4,50.
Chantepie de la Saussaye, D., Leerredenen over het Evangelie van Johannes. 1e drietal. De proloog. Gr. 8o. Rotterdam, M. Wijt en Zonen. Pro 4 drietallen compleet.	ƒ 2,50.
Cherbuliez, Victor, Prins Vitale of hoe werd Tasso krankzinnig? Uit het Fransch door A.L. Lesturgeon. Post 8o. Deventer, Jac. van der Meer	ƒ 1,80.
Cosijn, Dr. P.J., Vergelijkende spraakleer der Nederlandsche, Hoogduitsche en Engelsche talen (vormleer). Voor schoolgebruik bewerkt. Post 8o. Haarlem, Erven F. Bohn.	ƒ 1,10.
Credner, C.A., Geschiedenis van den kanon des N. Testaments. Uitgegeven door Dr. G. Volckmar. Uit het Hoogd. Gr. 8o. Utrecht, L.E. Bosch en Zoon.	ƒ 4,10.
Cremer, J.J., Nieuwe Over-Betuwsche vertellingen. Gr. 8o. Leiden, A.W. Sythoff.	ƒ 2,90.
Daalwijk Jz., J., Onze provincie. (Noord-Holland.) Kl. 8o. Nieuwe Niedorp, J. Groot.	ƒ 0,17½.
Desiderius, De leer van Jezus en de Christelijke kerk. Post 8o. Nijmegen, H.C.A. Thieme.	ƒ 0.50.
Doedes, J.I., Wat zult gij preken? Toespraak aan studenten in de godgeleerdheid. Post 8o. Utrecht, Kemink en Zoon.	ƒ 0,25.
Eberhard, Geen kermis? toch kermis! Een woord voor het volk. Gr. 8o. Amsterdam, Jan D. Brouwer.	ƒ 0,25.
Echo, De, Keur van Duitsche, Fransche, Engelsche en Hollandsche romances en liederen. (Een- en meerstemmige zangpartij met pianobegeleiding.) Roy. 8o. Rotterdam, H. Nijgh	ƒ 3,60.
Effeeten, Publieke, met betrekking tot geldbelegging. Gr. 8o. Amsterdam, Ipenbuur en van Seldam.	ƒ 0,75.
Erckmann-Chatrian, Onze Frits. (Uit het Fransch.) Post 8o. 's Gravenhage, Gebr. Belinfante	ƒ 2, -.
Ernst of kortswijl? Eene vraag beantwoord door een Leydsch student van 1824 tot 1828. Post 8o. 's Hertogenbosch, G.H. van der Schuyt	ƒ 0,20.
Ferry, Gabriel, De helden van het zuiden. Naar het Fransch. Post 8o. (Met 2 platen.) Leiden, Firma de Wed. D. Kunst.	ƒ 1,25.
Fieber, Dr. F., De inhalatie van geneeskrachtige vloeistoffen en hare aanwending bij ziekten der ademhalingswerktuigen. Uit het Hoogduitsch, door Dr. P.J. Verhagen. Gr. 8o. Bergen op Zoon, J. Steenmeijer.	ƒ 1,80.


{==3==} {>>pagina-aanduiding<<}


Folker's rekenboekje. No. 1-5, Kl. 8o. Per No. ƒ 0,02½. Antwoorden op de rekenboekjes. ƒ 0,05. Brummen, S. Folkers	ƒ , .
Friedfal, Chriwil, Mozaiek, humoristiesche poëzie. Post 8o. Amsterdam, R.C. Meijer	ƒ 0,75.
Geizer, J.R., Volledigste bloemen- en plantenspraak, gevolgd door eene mythologische beeldspraak, enz. Gedeeltelijk naar het Hoogd. Kl. 8o. Alkmaar, P. Kluitman	ƒ 0,40.
Gerstäcker, F., Eene moeder Een verhaal. Uit het Hoogd. 2 deelen. Gr. 8o. (Met titelvign.) Amsterdam, P.N. van Kampen	ƒ 5,90.
Gigch, Mr. Jac. van, Feestrede bij de viering van het eerste vijf-en-twintig-jarig bestaan van het Iraëlietisch oude mannen- en vrouwenhuis te 's Gravenhage, Gr. 8o. 's Gravenhage, Gebr. Belinfante	ƒ 0,25.
Goeje, Dr. M.J. de, De belangrijkheid van de beoefening der Arabische taal- en. letterkunde. Gr. 8o. 's Gravenhave, Martinus Nijhoff	ƒ 0,40.
Gorkom, Dr. G. van, Tiental leerredenen. Neerlands Kansel, preekbundel. No. 9. Post 8o. Arnhem, D.A. Thieme.	ƒ 1,50.
Goudsmit, Mr. J.E., Pandccten-systeem. Deel I. Algemeen deel. Roy. 8o. Leiden, Jac. Hazenberg Corns-zoon.	ƒ 5,25.
Gouw, J. ter, De gilden. Eene bijdrage tot de geschiedenis van het volksleven. Post 8o. Amsterdam, G. Portielje en Zoon	ƒ 1,05.
Griesinger, Th., In het Noorden. Naar het Hoogd. Post 8o. (Met 2 platen.) Leiden, firma de Wed. D. Kunst.	ƒ 1,25.
Grimm, A.Th. von, Alexandra Feodorowna, keizerin van Rusland. Naar het Hoogd. 2 deelen. Gr. 8o. (Met portret.) Arnhem, J. Voltelen.	ƒ 6.50.
Grondwetten, Twee, of één? Gr. 8o. 's Gravenhage, van Weelden en Mingelen	ƒ 0,05.
G.(unning), J.H., Brief over de dronkenschap. Kl. 4to. 's Gravenhage, H.J. Gerritsen. ƒ 0,02½; 25 ex. ƒ 0,65; 50 ex. ƒ 1,10; 100 ex.	ƒ 2, -.
Haar B. ter, Gedichten. 3e. Verzameling. Gr. 8o. Arnhem, D.A. Thieme. In karton	ƒ 3,90.
Hackländer, F.W., Uit het kunstenaarsleven. Roman naar het Hoogd. door J.J.A. Goeverneur. Deel 1 en 2. Gr. 8o. (Met titelvignetten.) Arnhem, J. Voltelen. Pro 4 deelen compleet	ƒ 12,50.
Hallo, F.J., Geleerde blinden. Verwerpelijke kandidaten bij de keus van volksvertegenwoordigers aangewezen. Post 8o. 's Gravenhage, van Weelden en Mingelen.	ƒ 0,25.
Hartsen, F.A., De hoofdkenmerken van de volmaakte taal. Post 8o. Utrecht, Kemink en Zoon.	ƒ 0,50.
Haverkorn van Rijsewijk, P., Bijgeloof en kerkhervorming. Post 8o. Utrecht, J. Greven	ƒ 1. -.
Hengel, W.A. van, Geschiedenis der zedelijke en godsdienstige beschaving van het hedendaagsch Europa. 3 deelen. Roy. 8o. Leiden, D. Noothoven van Goor.	ƒ 10,80.
Hennig, G., De Arabieren van den Sahel. Uit het Hoogd. Gr. 8o. Arnhem, P.A. de Jong, ƒ 2,50; in linnen.	ƒ 2,90.
Hoe de bijzondere belangen door de bevordering van een algemeen belang kunnen behartigd worden, door een lid van ‘La bande noire.’ Gr. 8o. Vlissingen, P.G. de Vey Mestdagh.	ƒ 0,20.
Hoe ik mijne kinderen heb groot gebragt, door Dr. J.B. Roll. Post 8o. Amsterdam, H.A. Meyer.	ƒ 1. -.
Holwerda, J.H., Annotatio critica in Xenophontis Hellenica. Post 8o. Amstelodami, apud C. van Helden.	ƒ 1,20.
Honig Jz, W.J., Historische oudheid- en letterkundige studiën. 1e deel. Gr. 8o. Zaandijk, J. Heynis Tsz	ƒ 3,60.
Horn, W.O. von, De verovering van Mexiko, door Hernando Cortes. Uit het Hoogduitsch Post 8o. (Met 3 platen.) Amsterdam G. Theod. Bom.	ƒ 0,80.
Inleiding tot de beoefening der Nederlandsche letterkunde. Bloemlezing uit de voornaamste schrijvers der 16e, 17e en 18e eeuw, met ophelderingen en aanteeke ningen door D. de Groot, L. Leopold en R.R. Rijkens. 1e deel. Post 8o. Groningen, J.B. Wolters	ƒ 1,25
Is de leening van 2½ millioen gulden uit 's rijks schatkist, aan de maatschappij tot exploitatie van staats-spoorwegen, in het belang van het algemeen en van de aandeelhouders dier maatschappij? Gr. 8o. 's Gravenhage, Gebr. Belinfante.	ƒ 0,30.
Jaarboekje, Staatkundig en staathuishoudkundig, voor 1866. 1e jaarg. Post 8o. Amsterdam, E.S. Witkamp	ƒ 2,50.


{==4==} {>>pagina-aanduiding<<}


Jacobi, J.C Schuliz, Oud en nieuw uit de geschiedenis der Nederlandsch-Luthersche kerk, door F.J. Domela Nieuwenhuis. Post 8o. Rotterdam, W.L Stoeller.	ƒ 1,60.
Janssen, L.J.F., Les inscriptions Grecques et Etrusques des pierres gravées du cabinet de S.M. 1e Roi des Pays-Bas. Gr. 8o. (Met 5 platen.) La Haye, Martinus Nijhoff	ƒ 2,50.
Jansz, P., en H.C. Klinkert, Het Nederlandsch-Javaansch zakwoordenboekje. Kl. 8o. Samarang, G.C.T. van Dorp. 1865. (Amsterdam, J.H. Scheltema).	ƒ 4, -.
Job, Het boek, vertaald en verklaard door Dr. J.C. Matthes, inzonderheid naar aanleiding van de jongste buitenlandsche kommentaren. 2 deelen. Gr. 8o. Utrecht, L.E. Bosch en Zoon	ƒ 8, -.
Jonathan. Broeder, De vernietiging der tien Koningrijken bij de zichtbare komst van Christus en het Messiaansche rijk gedurende 1000 jaren. 3e antwoord op mijn vraag: ‘zal in 1866 en 1867 de vestiging der tien Koningrijken plaats hebben?’ enz. Gr. 8o. Tiel, D. Mijs.	ƒ 0,20.
Jonge, W.P. de, De verzoening in Jezus Christus, in verschillende opvatting, leer en prediking. Gr. 8o. Gorinchem, G.F. Gezelle Meerburg. 1867.	ƒ 0,60.
Kemper, Jhr. Mr. J. de Bosch, De ontbinding der Tweede Kamer. Gr. 8o. Amsterdam, E.S. Witkamp	ƒ 0,10.
Kemper, Jhr. Mr. J. de Bosch, Vooruitgang. Getrouwe handhaving der grondwet. Gr. 8o. Bij Denzelfde	ƒ 0.20.
Keuchenius, Mr. L.W.C., Brief aan een kiezer in het kiesdistrict Arnhem. 4to. Rotterdam, W. Wenk.	ƒ 0,05.
Kiezers! laat u niet vervoeren. Gr. 8o. Amsterdam, W.H. Kirberger.	ƒ 0,10.
Kleef, E.G. van, De aartens en de Jansens. 80. Tiel, D. Mijs	ƒ 0,80.
Koster, J.P., Administratief handboekje voor onder-officieren en minderen bestemd naar Oost-Indië. Post 8o. (Met gelith. kaarije.) 's Hertogenbosch, C.N. Teulings.	ƒ 0,90.
Kransje, Het, te Wemeldingen en een vraag. Twee oorspronkelijke novellen door B. v.d. M. Post 8o. Delft, J. Waltman Jr.	ƒ 1,80.
Kramers Jz., J., Technologische woordentolk in vier talen. 1e afl. Gr. 8o. Gouda, G.B. van Goor.	ƒ 0,90.
Kwestie, De, van het oogenblik, voor de bevatting van een ieder blootgelegd. Gr. 8o. Amsterdam, Ipenbuur en van Seldam.	ƒ 0,10.
Lauts, G., Geschiedenis van de Nederlandsche regering in Indië. gedurende 1816-1858. 1e deel. Zijnde deel VI van: Geschiedenis van de vestiging, uitbrei ding, bloei en verval van de magt der Nederlanders in Indië. Gr. 8o. Amsterdam, Frederik Muller	ƒ 2,35.
Lebon, Hubert, Maria of de schoonheden van den heiligen naam van Maria. Naar het Fransch. 120. Breda, H.J. van Wees.	ƒ , .
Leven der maagd en martelares de Heilige Barbara, benevens meditatiën, klein officie, enz. ter harer eer. 12o. Breda, H.J. van Wees.	ƒ , .
Levy, Mr. J. A, Eerlijke politiek Gr. 8o. Amsterdam, M. Schooneveld en Zn.	ƒ , .
Leurs Rz., J., Vormleer. Kl. 8o. Nieuwe Niedorp, J. Groot. Compl. in 4 st.	ƒ 0,15.
Linse, H., De proeve van een ontwerp tot indijking en droogmaken van een gedeelte der Zuiderzee beschouwd. Gr. 8o. (Met 1 uitsl. kaart.) 's Gravenhage, Gebr. J. en H. van Langenhuysen.	ƒ 0,90.
Lion, Iz. J., Dertien professoren en Prof. J.T. Buys ‘Regt van de Tweede Kamer wederlegd’. Roy. 8o. 's Gravenhage, H.C. Susan C. Hzoon	ƒ 0,15.
Logeman, W.M., Natuurkundige stellingen. Een handboekje ten gebruike bij het onderwijs in de Physica aan hoogere burgerscholen. 1e stuk. Post 8o. Haarlem, Erven F. Bohn	ƒ 0,60.
Maas Geesteranus, Mr. A.M., Een woord aan de kiezers in Nederland over de ontbinding van de Tweede Kamer der Staten-Generaal. Gr. 8o. 's Gravenhage, Martinus Nijhoff.	ƒ 0,25.
Madame Fontenoy's kleindochter. Naar het Engelsch. Gr. 8o. Leeuwarden, A. Akkeringa	ƒ 2,50.
Maquet, Auguste, en Jules Lacroix, Valeria, drama, naar 't Fransch door J.H. Ankersmit Wz. 12o. Deventer, N. Reuvecamp	ƒ 1, -.
Marc-Michel en Laurencin, Als men zijne beurs heeft verloren. Kluchtspel in één bedrijf. Kl. 8o. Amsterdam, G. Theod. Bom	ƒ 0,40.
Maria. Ons voorbeeld of door Maria tot Jezus. Overwegingen, litaniën en gebeden, op iederen dag van de meimaand. Door een r.c. Priester. Kl. 8o. Breda, H.J. van Wees.	ƒ , .


{==5==} {>>pagina-aanduiding<<}


Marie en Hadschi. Naar het Engelsch door E.J. Veenendaal. Post 8o. Arnhem, J.W. en C.F. Swaan. ƒ 0,15; 25 ex.	ƒ 2,50.
Marryatt, Florence, Liefdes strijd. Uit het Engelsch. 2 deelen. Gr. 8o. (Met titelvignet). Amsterdam, J.D. Sybrandi	ƒ 7, -.
Maronier, H., De oorlog, een vraagpunt des tijds. Post 8o. Amsterdam, R.C. Meijer	ƒ 0.50.
Masman Jr., H. Uden, Ons zijn en ons moeten. Post 8o. St. Anna Parochie, J. Kuiken Jz. Pro compleet.	ƒ 2,40.
Matthes, C.J., Levensberigt van Rehuel Lobatto. Gr. 8o. Amsterdam, C.G. van der Post	ƒ 0,25.
Menzel, Dr. F.A., Praktisch handboek voor den metselaar. Naar het Hoogd. Vrij bewerkt door D.P. van Weezen Scheffelaar. Met meer dan 70 figuren. Gr. 8o. Gorinchem, A. van der Mast.	ƒ , .
Model voor de toekomstige motiën van overgang tot de orde van den dag. Gr. 8o. Amsterdam, C.L. van Langenhuysen	ƒ 0,03.
Modernen, De, aan de pols gevoeld. Post 8o. Arnhem, J.J. van Mastrigt	ƒ 0,60.
Moltzer, Mr. H.E., Studeeren en studeeren is twee. Toespraak ter opening der academische lessen Gr. 8o. Groningen, J.B. Wolters.	ƒ 0,25.
Moltzer, W.L.F., Voor gebrokenen van hart. Gr. 8o. Groningen, J.B. Huber.	ƒ 0,70.
Monro, E., Pancratius, de jeugdige martelaar van Rome. Naar het Engelsch door E.J. Veenendaal. Kl. 8o. Arnhem, J.W. en C.F. Swaan ƒ 0,20; 25 ex.	ƒ 3,75.
Mosenthal, S.H., Piëtra, Drama voor het Nederlandsch tooneel. Post 8o. Amsterdam, Jan Leendertz.	ƒ 0,75.
Mühlbach, L., Twee eenvoudige geschiedenissen. (Naar het Hoogd.) door P.F. van der Wal. Gr. 8o. (Met titelvignet.) Gorinchem, G.C. van der Mast.	ƒ 2,45.
Mühlbach, L., Ballingen. (Naar het Hoogd. door P.F. van der Wal.) Gr. 8o. (Met titelvignet.) Bij Denzelfde	ƒ 2,45.
Naamlijst, Alphabetische, der op 1 Januarij 1866 in Nederlandsch Indië woonachtige gepensioneerden. Post 8o. ('s Gravenhage, Gebr. Belinfante.)	ƒ 0,30.
Naar Amerika. Eene schets voor rederijkers. Post 8o. 's Hertogenbosch, A.H. Kante.	ƒ 0,90.
Neêrland en Oranje zijn één. Post 8o. Amsterdam, J. Allart. ƒ 0,02; 100 ex.	ƒ 1,50.
Nemo, Een beroep op het Nederlandsche volkskarakter. Gr. 8o. Kampen, K. van Hulst.	ƒ 0,40.
Niet in den haak. Uit het Engelsch. 2 deelen. Gr. 8o. Haarlem, Erven F. Bohn.	ƒ 4,80.
Numan, Prof. A., Handboek der genees- en verloskunde van het vee. Met 2 platen. 1e afl. Post 8o. Gouda, G.B. Goor. Compl. in 7 afl. à	ƒ 0,40.
Oorkondenboek van Holland en Zeeland. Door Mr. L.Ph.C. van den Bergh. 1e deel, 1e afl. Gr. 4to. Amsterdam, Frederik Muller, 's Gravenhage, Martinus Nijhoff	ƒ 3,375.
Oort, Dr. H., Jeremia in de lijst van zijn tijd. Post 8o. Leiden, S.C. van Doesburgh.	ƒ 1,75.
Oosterzee, J.J. van, Christelijke tijdstemmen. Tien leerredenen. Gr. 8o. Rotterdam, Verbruggen en van Duym.	ƒ 2,40.
Oosterzee, J.J. van, Welke theologie is in staat de stormen van dezen tijd te verduren? Gr. 8o. Utrecht, Kemink en Zoon.	ƒ 0,30.
Onschendbaarheid, De, des Konings. Een studie van vroegeren tijd, gewijzigd overgedrukt naar de behoefte van het oogenblik. Gr. 8o. Rotterdam, Otto Petri.	ƒ 0,40.
Opzoomer, Mr. C.W., De vertegenwoordiging volgens de Nederlandsche Grondwet. Gr. 8o. Amsterdam, J.H. Gebhard en Co.	ƒ 0,25.
Overhoff Jr., W.F., De Nederlandsche notaris. Handboek bij de uitoefening der notariëele practijk. 1e afl. Gr. 8o. Zutphen, W J. Thieme en Co. Compleet in 8 à 10 afl.	ƒ 0,60.
Pandja-Tandaran, een Indiesch fabelboek door H.N. van der Tuuk. Post 8o. Leiden, E.J. Brill.	ƒ 3, -.
Pécaut, F., Is de moderne richting bestaanbaar met godsdienst en kerk? Uit het Fransch. Post 8o. Leeuwarden, Hugo Suringar	ƒ 0,90.
Pierson, Dr. A, Adriaan de Mérival. Een leerjaar. 1e deel. Gr. 8o. Arnhem, D.A. Thieme.	ƒ 3, -.


{==6==} {>>pagina-aanduiding<<}


Plantenga's Officiëele reisgids voor Nederland en aangrenzende landen, van spoorwegen, diligences en stoombooten. 7e jaarg. No. 1. Kl. 8o. Zutphen, P. Bz. Plantenga. Per jaarg ƒ 0,50; met reiskaart ƒ 0,60; per No.	ƒ 0,07.
Polak, H.J., De Heer Cd. Busken Huet en Klaasje Zevenster. Gr. 8o. Leiden, Jac. Hazenberg Cz.	ƒ 0,75.
Ponson du Terrail, De nieuwe schoolmeester. Roman van den vooruitgang. Naar 't Fransch. Gr. 8o. Leeuwarden, A. Akkeringa	ƒ 2,50.
Poza. Treurspel in vijf bedrijven, naar Schiller's Don Carlos opgesteld voor rederijkers, Post 8o. Gorinchem, G.C. van der Mast.	ƒ 0,75.
Predikanten, De moderne, en het leeraarambt. Gr. 8o. Utrecht, Kemink en Zoon.	ƒ 0,10.
Pruissisch of Nederlandsch? door Mr. J.v.L. Gr 8o. Amsterdam, Joh. W. Braun	ƒ 0,15.
Prins, A. Winkler, Wat er in de lucht gebeurt. Uit het Hoogd. van Dr. J Felisch. Post 8o. Sneek, van Druten en Bleeker	ƒ 1,40.
Raadgever, De goede, almanak voor vrienden van orde en welvaart, voor het jaar 1867. 14e jaarg. Kl. 8o. (Met I houtgrav. en muziekstukje.) Amsterdam, P.M. van der Made.	ƒ 0,075.
Rau, Heribert, William Shakspere. Historische roman. Naar het Duitsch. 2 deelen. Gr. 8o. (Met 2 platen.) Arnhem, D.A. Thieme	ƒ 5,40.
Redder, Grietje, Christelijke bevinding op den weg naar den hemel. Post 8o. Hoogeveen, C. Pet.	ƒ 0,25.
Regering, De, tegenover de Grondwet, door een lid der balie. Gr. 8o. Zutphen, A.E.C. van Someren.	ƒ 0,40.
Regt, J.W., Handleiding tot de kennis der vaderlandsche geschiedenis, en beknopte schetsen van hare merkwaardigste personen. Post 8o. Gouda, G.B. van Goor	ƒ 1,35.
Regten, De, der kroon gehandhaafd tegen de aanmatigingen der revolutionaire factie. Een woord des oogenbliks aan de Amsterdamsche kiezers, door Polytropos. Gr. 8o. Amsterdam, J.C.A. Sulpke	ƒ 0,25.
Repliek van den schrijver der brochure: ‘De verordening op den hoofdelijken omslag in de gemeente Groningen van den 2 Dec. 1865, getoetst aan het beginsel van eene evenredige belasting,’ aan Mr. S. van Houten. Gr. 8o. Groningen, L. van Giffen	ƒ 0,35.
Reuter, Fritz, Gedroogde kruiden. Herinneringen uit mijne leerjaren op het land. Met eene voorrede van E. Laurillard. 1e en 2e deel. Gr. 8o. (Met titelvignetten.) Leiden, P. Engels. Compleet in 3 deelen	ƒ 5,60.
Revoil, B.H., De paria's van Mexico. Naar het Fransch door S.J. Andriessen. Post 8o. (Met plaat.) Amsterdam, Jan Leendertz.	ƒ 1,60.
Ribbius, Iets uit de natuurlijke geschiedenis. Post 8o. Tiel, D. Mijs	ƒ 0,50.
Rothe, Carl, Handleiding bij beoefening van scheikunde. Bewerkt naar het Hoogd. door Corstiaan de Jong. Post 8o. Utrecht, Kemink en Zoon.	ƒ 1,25.
Ruysch, A., Kikkerstein en eksterlust, of de twee villa's Oorspronkelijk blijspel met zang, in 2 bedrijven. Post 8o. Amsterdam, G. Theod. Bom.	ƒ 0,75.
Rijzenhoud, O.G.H., De vrouwenhaters. Blijspel in drie bedrijven, voor rederijkers. Post 8o. Amsterdam, L.F.J. Hassels	ƒ 0,90.
Sack, Dr., Aardrijkskundig bandboek volgens de jongste toestanden. Naar het Hoogd. met een voorbericht van Dr. J.J. Krefnen. 1e afl. Gr. 8o. Zwolle, van Hoogstraten en Gorter	ƒ 0,40.
Scheffer, Dr. W., Oud of nieuw? Post 8o. Leiden S.C. van Doesburgh.	ƒ 0,25.
Schets van de staatkundige geschiedenis der laatste vijf en twintig jaren. (1840-1865.) Gr. 8o. Utrecht, Kemink en Zoon	ƒ 2.50.
Schiller, Friedrich, Don Carlos, infant van Spanje Beroemd treurspel in vijf bedrijven. Vrij vertaald en bewerkt voor rederijkers door J.H. Bergman Post 8o. Nieuwe Niedorp, J. Groot	ƒ 1,20.
Schlimmer, Dr. J.G., Handboek der Romeinsche antiquiteiten. 1e stukje. Post 8o. Doesborgh, J.V. Schattenkerk	ƒ 1,60.
School-Atlas voor de beoefening der natuurlijke geschiedenis. Naar het Hoogd. bewerkt door Prof. L.A.J. Burgersdijk, Dr. T.C. Winkler, D.J. Coster. Langw. 4to. Leiden, A.W. Sythoff	ƒ 2,80.
Selt, A. Baron von, Zwerven en Strijden. Losse bladen uit het levensboek. Naar het Hoogd. Gr. 8o. Leeuwarden, G.T.N. Suringar. 1867	ƒ 2,60.
Sint-Mariëngraat, J.W.B. van, Zeventien hoogleeraren in Nederland en in de kwestie van den dag. Gr. 8o. Amsterdam, C.L. van Langenhuysen	ƒ 0,25.


{==7==} {>>pagina-aanduiding<<}


Smelik, J., Lees-, schrijf- en dicteeroefeningen voor het beginnend leesonderricht met schrijfletters. No. 1-5. Kl. 8o. 's Gravenhage, H.J. Gerritsen. No. 1-3 à ƒ 0,10; No. 4 en 5. à	ƒ 0,12.
Smidt, Heinrich, Oost- en westkant of een eiland tusschen twee zeeën. Zeeroman. Naar het Hoogd. 2 deelen. Gr. 8o. (Met titelvignet.) Nieuwe Niedorp, J. Groot	ƒ 5.50.
Spraakkunst, De vermakelijke Latijnsche, ten nutte der jeugd samengesteld door een liefhebber der Latijnsche tale, en opgeluisterd met boekdruk-etsen door Johannes Kachelius. Post 8o. Amsterdam, Gebr. Binger	ƒ 1,90.
Spoorweg, De atlantie and Great Western, Naar het Engelsch. Gr. 8o. (Met gelith. kaart.) Amsterdam, Ellerman en Hoitsema.	ƒ 0.80.
Springer, H., Eerste vervolg of tweede gedeelte der handleiding tot onderwijs en zelfoefening in de eerste beginselen van het regilijnig-, bouwkunstig- en werktuigkunstig teekenen. 1e afl. Gr fol. (5 gelith. platen.) Amsterdam, C.L. Brinkman	ƒ 0,75.
Statistiek, Geregtelijke, van het koningrijk der Nederlanden. 1864. Gr. 4to. 's Gravenhage, (van Weelden en Mingelen)	ƒ 1,50.
Stemmen, Liberale, No. 1-3 Gr. 8o. 's Gravenhage, Martinus Nijhoff.	ƒ 0.225.
Stephens, Ann. S., De dochter van het opperhoofd. Gr. 8o. (Met titelvignet.) Leiden, D. Noothoven van Goor. 1867.	ƒ 1,90.
Thompson, J.W., De marketentster van Milaan. Historisch-romantische tafereelen uit den Italiaanschen revolutie-oorlog in 1848. Leesbibliotheek voor christelijke huisgezinnen. No. 6. Post 8o. (Met houtgr.) 's Hertogenbosch, Henri Bogaerts. Per jaarg.	ƒ 3, -.
Thompson, J.W., Jiertha, de giftmengster. Gr. 8o. Rotterdam. G.W. van Belle.	ƒ 2,40.
Thomson, J., Spreekt gij Engelsch? Post 8o. Amsterdam, G. Theod. Bom.	ƒ 1, -.
Thijm J.A. Alderdingk, Een broederlijk woord gericht tot de katholieke kiezers. Gr. 8o. Amsterdam, C.L. van Langenhuysen.	ƒ 0,20.
Tillema, H., Schetsen uit Drenthe. Post 8o. Meppel, J.A. Boom en Zoon.	ƒ 0,55.
Toe Laer, Mr. H.E., Door domheid, onze onhandigheid, macht, moedwil of de examens te Haarlem. Post 8o. Amsterdam, Y. Rogge.	ƒ 0,10.
Trekking der obligatie loterijen. 1867. no. 29. Gr. fol. Amsterdam, Weytingh en Brave.	ƒ 0.50.
Tytler, Sarah, Burgeres Jacqueline. Het lot eener vrouw gedurende de Fransche revolutie. Uit het Engelsch. 2 deelen. Gr. 8o. (Met plaat.) Amsterdam, W.H. Kirberger.	ƒ 4,90.
Vantill Az., Mr. A., Vliegende blaadjes. No. 1-5. Gr. 8o. Middelburg, J.C. en W. Altorffer, Per No.	ƒ 0,01.
Valeton, J.J.P., Sempiterna specta. Toespraak over het eeuwige in de wetenschap. 8o. Groningen, G.J. Reits.	ƒ 0,15.
Verslagen van de vereeniging tot verbetering der volksgezondheid. Gr. 8o. (Met uitsl. tabel.) Utrecht, K. August Mansen	ƒ 2, -.
Vcrwey, Doetor, Een antwoord aan den Koning. Gr. 8o. 's Gravenhage, H.C. Susan C. Hzoon	ƒ 0,10.
Verzameling van wetten en besluiten betreffende de nationale militie, onder redactie van C.J. van Maanen. Jaarg. 1866. le. afl. Gr. 8o. Utrecht, J. van Boekhoven.	ƒ 0,75.
Verzeichnisz der Hauptwörter oder Substantive der Deutschen Sprache mit Aufgabe der Biegung, Mehrzahlbildung, des Umlauts und des Geschlechts. Kl. 8o. Amsterdam, C.L Brinkman	ƒ 0,40.
Veuillot, Louis, De ijdele inbeelding der liberalen. Uit het Fransch door een R.K. Priester. Gr. 8o. Rosendaal, J. Suykerbuyk	ƒ 0,80.
Vloten, Dr. J. van, Een verbijsterd ministerie. Vliegend blaadjen. Gr. 8o. Deventer, Jac. v.d. Meer.	ƒ 0,10.
Volksbibliotheek. Christelijke, Keur van verbalen voor oud en jong. Bijeenverzameld door Broeder Jonathan. No. 1. Post 8o. (Met plaat.) Zwolle, J.P. van Dijk. Per jaargang	ƒ 2, -.
Volkslied op 30 Oct. 1866. Post 8o. Amsterdam, J. Allart. ƒ 0,02; 100 ex.	ƒ 1,50.
Vóór de Kroon of met de Tweede Kamer? Gr. 8o. 's Gravenhage, Erven Doorman	ƒ 0,40.
Voorstel-Keuehenius, Het. Gr. 8o. Arnhem, J. van Egmond Jr.	ƒ 0,30.
Vox studiosorum. blad 1. Gr. 8o. Leiden, Jacs. Hazenberg Corn. Zn. per jaarg.	ƒ 3, -.
Wegwijzer door Friesland. Opgaaf van de voornaamste hijzonderheden betreffende


{==8==} {>>pagina-aanduiding<<}


de grootte en ligging van al de steden, dorpen, gehuchten, enz. in de Provincie Friesland. Alphabetisch gerangschikt. Kl. 8o. St. Anna-Parochie, J. Kuiken Jz.	ƒ 0,30.
Wessels, W., Weerklank van een echo. Alkmaar in 1573. Gr. 8o. Amsterdam, C.L. van Langenhuyzen	ƒ 0,25.
(Wetherel, E.,) Hoogmoed en ootmoed of de twee meisjes op de kostschool, uit het Engelsch van de Schrijfster van de Wijde, wijde wereld enz., met eene voorrede van J.J.P. Valeton. Post 8o. Amsterdam, Jan Leendertz	ƒ 1, -.
Willigen, Dr. A. van der, Geschiedkundige aanteckeningen over Haarlemsche schilders, enz. Met Portret, facsim. en geslachtregisters. Gr. 8o. Haarlem, Erven F. Bohn. ƒ 3, -; op best papier	ƒ 4,50.
Wittert, Jhr. Mr. E.A.C.N., Arbaces, of de laatste dagen van Pompeji. Een leer- en leesboek. Post 8o. Amsterdam, Joh. Visser	ƒ 1, -.
Witt Guizot, Mevr. de, Bijbel voor kinderen. 1e afl. Post 8o. Amsterdam, Jan Leendertz. Compleet in 4 à 5 afl.	ƒ 0,50.
Wolbers, J., Hoe te handelen bij het kiezen der leden voor de Tweede Kamer der Staten-Generaal op 30 October a.s.? Post 8o. Utrecht, Kemink en Zoon.	ƒ 0,20.
Wonderdoetor, De, kluchtspel in één bedrijf. Post 8o. Appingedam, J. Smedes Houwerzijl.	ƒ 0.35.
Woordenboek, Bloemkundig, 1e. afl. Gr. 8o. Amsterdam, J.C. Sepp en Zn.	ƒ 0,60.
IJdelheid en straf, of de edelmoedige vergelding. Tooneelspel in twee bedrijven. Naar het Fransch door Juliano. Kl. 8o. Amsterdam, G. Theod. Bom.	ƒ 0,25.
Yates Edmund, Eindelijk land. Uit het Engelsch door H. Jonker, 2 deelen. Gr. 8o. (Met 2 platen.) Schiedam, H.A.M. Roelants.	ƒ 6,50.
Zak-Almanak voor 1867. 12o. Zutphen, H. van Os.	ƒ 0,05.
Zeggelen, W.J. van, Keur van scherts en luim uit onderscheidene Nederlandsche dichters. 2. deelen. Guldens-editie. Poëzie. No. 4 en 5. 3e druk. Post 8o. Arnhem, D.A. Thieme. Per deel.	ƒ 1, -.


Ter beoordeeling ontvangene boeken.


Armand, In Mexico 2 deelen.

De Economist, November- en December-nommer.

De godsdienst door Mr. C.W. Opzoomer, 6e afl. Het Godsdienstig geloof voor onzen tijd.

Gedroogde Kruiden door Fritz Reuter, 3 deelen.

Geïllustreerd Nieuws, No. 21, 22, 23 en 24.

Geloof en Vrijheid. Tweemaandelijksch Tijdschrift, 1e jaarg. 1e afl.

Gustav, Freijtag, Het verloren Handschrift, 1e en 2e deel.

Haar, B. ter, Gedichten. 3e verzameling.

Het Leven zooals het is. Uit het Hoogduitsch door Mathilde.

Historisch Geographische Atlas, ten gebruike bij Streekfuss, geschiedenis der Wereld, bewerkt onder toezicht van Mr J.B. Kan, 5e afl.

Hopf, J., und K Paulsiek, Deutsches Lesebuch für höhere Bürgerschülen, 3 Thle.

Harting, Prof. P., De Magt van het kleine, zigtbaar in de vorming der korst van onzen aardbol.

Kepper, G.L., Beginselen der differentiaal- en Integraal-rekening.

Maronier, J.H. Bibliotheek van Moderne theologie, IX. 4.

Mededeelingen van wege het Nederl. zendelinggenootschap, X, 3.

Nederduitsch Tijdschrift, Nieuwe serie, 3e deel.

Neêrlands Kansel, No. 9. Leerredenen van Ds. van Gorkom.

Praktisch Volksboek. Museum voor Natuur, Kunst en Wetenschap, II, vii, 1.

Sarah Tytler, Burgeres Jacqueline. Het lot eener Vrouw gedurende de fransche revolutie, 2 deelen.

Streckfuss, A., De Geschiedenis der Wereld, 11e afl.

Trafford, F.G., Een dubbel Huwelijk, 2 deelen.

Weir, M.E., Zoeken en Vinden.

Westerman, W. Marten, Bato, 12e afl.

Winkler Dr. T.C., Op en in de Aarde, 3e afl.



{==9==} {>>pagina-aanduiding<<}

Lijst van boeken en geschriften, van 15 december-15 januarij 1866/67 in Nederland verschenen.

DEZE LIJST WORDT IN ELK NOMMER VERVOLGD.

Agatha, Eene surprise. Vier Sint-Nicolaas vertellingen. Post. 8o. (Met 4 plaatjes.) Leiden, van den Heuvel en van Santen. ƒ 1,60; in linnen.	ƒ 1,90.
Allerlei. Post 8o. Rotterdam, G.B. Poeschman.	ƒ 0,15.
Almanak van de Nederlandsche vereeniging tot afschaffing van sterken drank. 10e jaarg. 1867. Kl. 8o. (Met plaatje.) Amsterdam, H.W. Mooy	ƒ 0,10.
Almanak voor Hollandsche blijgeestigen, voor het jaar 1867. Met platen. Nieuwe serie. 21e jaarg. 12o. (Met 2 platen.) Schoonhoven, S.E. van Nooten. ƒ 0,60; in carton	ƒ 1,20.
Almanak Miniatuur, 1867. 9e jaarg. (1 blad lithogr. in kleuren.) 's Gravenhage, B.J. Dona Pieck	ƒ 0,60.
Almanak voor den Nederlandschen landman voor het jaar 1867. 20e jaar door Dr. W.C.H. Staring. Post. 8o. Zwolle, W.E.J. Tjeenk Willink. In perg. ƒ 0,50; in linnen ƒ 0,75; in leer. ƒ 1,25; in leer. verg. op sneê.	ƒ 1,75.
Almanak voor landbouwers en veehouders, voor het jaar 1867. 2e reeks 1e jaarg. Kl. 8o. Leeuwarden, W. Eekhoff.	ƒ 0,30.
Alof, Het Noordzee kanaal door Holland op zijn smalst. (Met gelith. kaartje.) Leeuwarden, Hugo Suringar	ƒ 0,40.
Aurora-Jaarboeken voor 1867. Uitgegeven door W.J. Hotdijk. Post 8o. (Met 5 gegrav. platen.) Amsterdam, J.H. Laarman. In linnen, verguld op sneê.	ƒ 4,90.
Barnum, P.T., Bluffers en avonturiers. Een kijkje achter de schermen. Post 8o. Amsterdam, K.H. Schadd.	ƒ 4,90.
Boon, K., De familie Kolzinski of liefde en wraak. Dramatische schets in vijf afdeelingen. Voor rederijkers. Post 8o. Nieuwe Niedorp, J. Groot.	ƒ 0,90.
Brief, Open, van den schrijver van ‘Beschouwingen over de obligatiën en debentures van den Atlantic and Great-Eastern spoorweg.’ Gr. 8o. Utrecht, W.F. Dannenfelser	ƒ 0.20.
Campagne's schoolwoordenboek der Engelsche en Nederlandsche talen, door Tieleman Pak. 12o. Tiel, H.C.A. Campagne. In linnen.	ƒ 1,50.
Capendu, E., De pluimgraaf, of de gevreesde bandiet. Naar het Fransch door J. Speyer Klerk. Post 8o. Rotterdam, D. Bolle.	ƒ 1,50.
Christelijke Volks-Almanak, 1867. Proza en poëzy, verzameld door Dr. E. Laurillard. Post 8o. (Met 4 staalgrav.) Amsterdam, Loman en Verster.	ƒ 0,75.
Claremont, De familie, of de zaligsprekingen. Uit het Engelsch door G.H. van Lingen. Kl. 8o. (Met 4 gekleurde plaatjes) Gorinchem, G.T. Gezelle Meerburg	ƒ 0,70.
Dakompiaan-dagatiweer. Dramatische aneedote, in één bedrijf. Voor rederijkers. Post 8o. Purmerende, J. Schuitemaker	ƒ 0,30.
Dekker, D., Het eerste - vierde leesboekje naar de leerwijze van P.J. Prinsen, ingerieht volgens de spelling van Dr. de Vries en Dr. te Winkel. Kl. 8o. Purmerende, L.G. Post. 1e en 2e stukje. à ƒ 0,065; 3e en 4e stukje. à	ƒ 0,08.
Dumas, Alex., De graaf de Monte Christo. Naar het Fransch. 6e en 7e deel. Gr. 8o. (Met titelvignet.) Amsterdam, B. Eisendrath. 7 deelen compleet.	ƒ 17,50.


{==10==} {>>pagina-aanduiding<<}


Dijkstra, Waling, en G. Colmjon, Friske winterjûnenocht. Foardrachten în Rîm en Onrîm. Fredde boek. Post 8o. Leauerd, H. Kuipers.	ƒ 0,90.
Freijtag, Gustav, Het verloren handschrift. Naar het Hoogd. door T.C. van der Kulk. Gr. 8o. (Met 2 platen.) Dordrecht, P.K. Braat. Pro 3 deelen compl.	ƒ 10,50.
Gastronoom, De, Handboek voor alle huismoeders, die lekker en goedkoop eten willen bereiden. Kl. 8o. Rotterdam, H. Nijgh.	ƒ 0,35.
Gedichten van Hubert Poot Gekozen en geschikt door Cd. Busken Huet. Kl 8o. Schiedam, H.A.M. Roelants.	ƒ 0,60.
Geldersche Volks-Almanak van 1867. Redacteur: G. Keller. Post 8o. (Met 4 plaatjes.) Arnhem, D.A. Thieme, ƒ 1,25; in prachtband.	1,90.
Geloof en vrijheid. Tweemaandelijksch tijdschrift van Dr. T.K.M. von Baumhauer, enz. 1e jaarg. 1e afl. Post 8o. Rotterdam, D.J.P. Storm Lotz. Per jaargang.	ƒ 5, -.
Gispen, W.H., Eene wekstem tot dankbaarheid. Leerrede over Ps. 103:2. Gr. 8o. Kampen, G.Ph. Zalsman	ƒ 0,15.
Guenot, C., De gifmengers. Post 8o. 's Hertogenbosch, Henri Bogaerts	ƒ 0,75.
Haas, D.C. de, Onze feesten beschouwd van het standpunt der nieuwe richting. I. Het kersfeest. Post 8o. St. Anna Parochie, J. Kuiken Jz.	ƒ 0,25.
Hogendorp, G.K. van, Brieven en geschriften, uitgegeven door zijn jongsten, thans eenigen zoon. 1e deel. 's Gravenhage, Martinus Nijhoff	ƒ 4,40.
Huishoudboek, Eenvoudige handleiding voor Nederlandsche huisvrouwen. Gr. 4to. Amsterdam, Gebr. Kraay	ƒ 1,50.
Huisman, H.H., Orthodoxie en moderne richting. Openingsrede, in de vereeniging ‘de Dageraad.’ Gr. 8o. Amsterdam, Joh. W. Braun	ƒ 0,10.
Huydecoper, Dr. T.C.R., De christenleeraar en huisvriend, nog sprekende nadat hij gestorven is. Bijbelsch dagboek, verzameld uit zijn schriftelijke nalatenschap. le afl. 1e gedeelte. Gr. 8o. Amsterdam, W.H. Kirberger. Per jaarg.	ƒ 4,50.
Jaarboekje der maatschappij van weldadigheid voor 1867. Post 8o. Amsterdam, D.B. Centen. 1867. ƒ 1, -; in linnen.	ƒ 1,35.
Jaarboekje voor de Christelijke Afgescheidene Gereformeerde kerk in Nederland, 1867. 12e jaarg. Kl. 8o. (Met portret.) Kampen, S. van Velsen Jr.	ƒ 0,30.
Johanna, 't Huisgezin van den philosooph. 2 deelen. Gr. 8o. 's Gravenhage, M.J. Visser.	ƒ 4,50.
Jonathan, Broeder, Preeken voor 't volk. 11e jaarg. No. 1. Post 8o. Tiel, D. Mijs. Per jaarg.	ƒ 1,20.
Kempees, J.C.J., Vervolg op het eerste stukje van de beginselen der meetkunst. Post 8o. Breda, Broese en Co.	ƒ 0,50.
Kerstavondvreugde, De onverwachte, voor de jeugdige hutbewoners. Naar het Hoogd. door J.H. van Linschoten Kl. 8o. (Met plaatje.) Arnhem, J.W. en C.F. Swaan. ƒ 0,15; 25 ex. ƒ 3, -; 50 ex.	ƒ 5, -.
Kinderalmanakje voor het jaar 1867. Met bijdragen van J.H. van Linschoten, E.J. Veenendaal, G. van der Velden Jz., A.C. de Zwart en anderen. Met plaatjes. 4e jaargang. 12o. Kampen, G.Ph. Zalsman	ƒ 0,05.
Knuivers, T., Beknopte handleiding tot de beoefening van de beginselen der Nederlandsche figuurlijke taal- en stijlleer. Post 8o. Schoonhoven, S.E. van Nooten. 1867	ƒ 1, -.
Laube, Heinrich, Montrose, de zwarte markgraaf. Treurspel in vijf bedrijven. Naar het Hoogd. voor Rederijkers bewerkt. Post 8o. Purmerende, J. Schuitemaker.	ƒ 0,90.
L'Homme gris. Denkwijze omtrent den geest van het leger. Gr. 8o. Gorinchem, G.C. van der Mast.	ƒ 0,30.
Liefde, J. de, Damaskus en eenige andere verhalen. 12o. (Met plaat.) Amsterdam, H. Höveker. Arnhem, J.W. en C.F. Swaan.	ƒ 0,15.
Liefde, J. de, De geschiedenis van den jongen Epée. 12o. (Met plaat.) Bij Denzelfde.	ƒ 0,40.
Liefde, J. de, De tijger en de alligator en trekken uit het leven der dieren. Twee verhalen. 12o. (Met plaat.) Bij Denzelfde.	ƒ 0,30.
Liefde, J. de, Des christens wraak en eenige andere gedichten. 12o. (Met plaat.) Bij Denzelfde.	ƒ 0,25.
Liefde, J. de, Geloof en onderzoek en twee andere verhalen. 12o. (Met plaat.) Bij Denzelfde.	ƒ 0,40.
Liefde, J. de, Overwin het kwaad door het goed en eenige andere verhalen. 12o. (Met plaat.) Bij Denzelfde.	ƒ 0,20.
Liefde, J. de, Peter de Groote. Een verhaal. 12o. (Met pl.) Bij Denzelfde.	ƒ 0,30.


{==11==} {>>pagina-aanduiding<<}


Liefde, J. de, Poccahontas. Eene Indiaansche geschiedenis. 12o. (Met plaat.) Bij Denzelfde	ƒ 0,25.
Linschoten, J.H. van, De markies van Ravolet. Een verhaal uit den tijd van de Fransche republiek en het keizerrijk. Kl. 8o. (Met plaatje.) Arnhem, J.W. en C.F. Swaan	ƒ 0.40.
Losse proza stukken en brieven van Elizabeth Wolff-Bekker, verzameld en toegelicht door J. van Vloten. Kl. 8o. Schiedam, H.A.M. Roelants.	ƒ 0,60.
Lummel, H.J. van, De bijlhouwer van Utrecht. Een verhaal voor jonge lieden. Post 8o. (Met 4 platen.) Utrecht, Kemink en Zoon. In linnen	ƒ 2,25.
Maatschappij: tot nut van den Javaan. Open brief aan het Nederlandsche volk. Gr. 8o. Arnhem, D.A. Thieme	ƒ 0,25.
Michaud en J.Ch.A. Vallat, Keizer en balling. Geschiedenis van Napoleon en wetenswaardige bijzonderheden omtrent zijne gevangenschap en gevolgd door zijn testament. Naar het Fransch. Gr. 8o. Gorinchem, G.C. van der Mast.	ƒ 3, -.
Monod, Mevr. Gustave, Geb. Brown, Nieuw bijbelsch huisboek. Overdenkingen op iederen dag des jaars. Bekroond prijsschrift. Uit het Fransch. 2e afl. Gr. 8o. Utrecht, Kemink en Zoon ƒ 0,70: 4 afl. compleet ƒ 2,80; in linnen.	ƒ 3,30.
Mühlbach, L., (C. Mundt), Duitschland in storm en drang. Historische roman. 1e afdeeling, De oude Frits en de nieuwe tijd. 1e deel. Gr. 8o. Utrecht, L.E. Bosch en Zoon. 1867.	ƒ 0,80.
Mulder, G.J., De natuurkundige methode en de verspreiding der cholera. Roy. 8o. Rotterdam, H.A. Kramers.	ƒ 3,75.
Muurling, W., Louis Gerlach Pareau. Een levensbeeld geschetst. Post 8o. Groningen, R.J. Schierbeek.	ƒ 0,30.
Netoliczka, E., Hoe ziet het er op de maan uit? Post 8o. Rotterdam, H. Nijgh.	ƒ 0,60.
Onze vriend. Tijdschrift voor iedereen. Blad 1. Gr. 8o. Leiden, T. Hooiberg en Zoon. Per jaarg	ƒ 2,60.
Onze weerbaarheid. Een woord aan de leden der vereenigingen tot bevordering van 's lands weerbaarheid door een artillerie-officier. Gr. 8o. Bij Denzelfde.	ƒ 0,40.
Petit, Prof., Sterrenkunde voor den beschaafden stand, met ingelaschte noten, ten dienste van middelbaar en hooger onderwijs. 1e deel, 1e afl. Met 286 figuren in den tekst en 2 platen als planiglobes. Post 8o. Gouda, G.B. van Goor.	ƒ 0,60.
Prevostini, J., Vademecum voor den handelaar. Post 8o. Gouda, G.B. van Goor. 1867.	ƒ 0,90.
Pijnappel, Gz., Dr. J., Maleische spraakkunst. Gr. 8o. 's Gravenhage, Martinus Nijhoff	ƒ 1,90.
Racer, Mr. J.W., Aanmerkingen omtrent de grondbeginselen der zes eerste titels van het landregt van Overijssel. Gr. 8o. Deventer, J. de Lange.	ƒ 1,75.
Radijs Ellens, L., Romancen en andere gedichten. Post 8o. Kampen, K. van Hulst.	ƒ 0,90.
Redenaar, De, of de kunst om in het openbaar te spreken. Post 8o. Tiel, H.C.A. Campagne	ƒ 0,65.
Reizen van Raden Mas Arjo Poerwo Lelono. 1e stuk. Gr. 8o. ('s Gravenhage, Martinus Nijhoff.)	ƒ 0,50.
Ridderhof Nz., C., De eersteling uit de dooden. Een harptoon. Gr. 8o. Dordrecht, C. Ridderhof Nz.	ƒ 0,15.
Ridderhof Nz., C., Moderne wijsheid. Gr. 8o. Bij Denzelfde.	ƒ 0,20.
Ritschie, Beginselen der differentiaal- en integraal-rekening. Naar het Engelsch door G.L. Kepper. Post 8o. (Met figuren tusschen den tekst.) Schoonhoven, S.E. van Nooten. 1867.	ƒ 1,25.
Ruppricht, Dokter, als geneesheer en huisvriend. 1e afl. Post 8o. Gouda, G.B. van Goor.	ƒ 0,45.
Rijnhart, R.P., Algemeen woordenboek van het praktische leven in de stad en op het land. 2 deelen. Gr. 8o. Gouda, G.B. van Goor. ƒ 16,20; in linnen.	ƒ 16,80.
Sasse, Dr. J., Humoristische phototypen. 12o. Dordrecht, C. Morks Jz.	ƒ 0,90.
Schevichaven, S.R.J. van, Eenige opmerkingen over hoogere burgerscholen. Gr. 8o. Sneek, van Druten en Bleeker	ƒ 0,60.
Spruyt, A.C., Aanwijzingen der voordeelen, gemakken, enz van het gebruik van gas. Post. 8o. Utrecht, A.J.S. van Rooijen.	ƒ 0,40.
Stolz, Alban, De H. Elisabeth. Een boek voor den christen. Naar het Hoogduitsch door een R.K. priester. Post 8o. (Met staalgrav.) Leiden, J.W. van Leeuwen.	ƒ 1,30.
Stowe, Harriet Beecher, Ons huis. Levensbeschouwingen van Christopher Crowfield. Naar het Eng. door Antonia. Post 8o. Amsterdam, P.N. van Kampen.	ƒ 0,25.


{==12==} {>>pagina-aanduiding<<}


Tabak, De, haar invloed op den mensch. Post 8o. Zwolle, van Hoogstraten en Gorter	ƒ 0,75.
Tafereelen, Honderd wisselende, Leiden, P.J. Trap	ƒ 1,80.
Tokenburg, Ida van. Uit de Leesbibliotheek voor christelijke huisgezinnen. Post 8o. (Met plaat.) 's Hertogenbosch, Henri Bogaerts. Per jaarg. van 8 deelen	ƒ 3, -.
Verslag van het inlandsch onderwijs in Nederlandsch-Indië over 1864, opgemaakt volgens de gewestelijke verslagen. Gr. 8o. (Met uitslaande tabel.) ('s Gravenhage, Martinus Nijhoff.)	ƒ 2, -.
Verslag Algemeen, van den staat van het schoolwezen in Nederlandsch Indië, afgesloten onder ultimo December 1864. Gr. 8o. Bij Denzelfde	ƒ 2, -.
Voorzorg. Dialoog voor rederijkers, in drie tafereelen. Post 8o. Purmerende, J. Schuitemaker.	ƒ 0,25.
Volks-almanak, voor het jaar 1867, uitgegeven door de Maatschappij: Tot nut van 't algemeen. Post 8o. (Met 4 platen enz.) Amsterdam, G.L. Funke.	ƒ 0,75.
Waarom heeft ‘Klaasje Zevenster’ zulk een opgang gemaakt? benevens een kritiek der voornaamste recensiën. Gr. 8o. Utrecht, Kemink en Zoon.	ƒ 0,30.
Witte, H., Praatjes over planten. afl. 1. Post 8o. Groningen, J.B. Wolters. Compleet in 12 afl.	ƒ 0,25.
Wolowski, L., Algemeene denkbeelden over staathuishoudkunde. Eene volks-redevoering gehouden in het Asile Impérial te Vincennes. Vertaald door Dr. W.B. Westerman. Post 8o. Amsterdam, R.C. Meyer	ƒ 0.40.
Wordt Indië door Nederland stiefmoederlijk behandeld? Gr. 8o. Breda, P.B. Nieuwenhuys	ƒ 0,50.
Zalsman's jaarboekje voor kerk, school en zending in Nederland, voor het jaar 1867. 2e jaarg. Kl. 8o. Kampen, G.Ph. Zalsman.	ƒ 0,30.


Ter beoordeeling ontvangene boeken.


Brassinga, A.J., Dichtproeven.

Bruggen, B. van, W. Adam's geometrische constructie-leer en algebraïsche geometrie.

Doorninck, Mr. J.J. van, Bibliotheek van Nederlandsche Anonymen en Pseudonymen. 1e afl.

Es, van den, Grieksche en Romeinsche Letterkunde, 2e stuk.

Geïllustreerd Nieuws, No. 25, 26, 27 en 28.

Gunning Jr., J.H., Blikken in de Openbaring, 11e en 12e afl.

Het Bijblad van de Economist, 5e afl.

Historisch-Geographische Atlas, ten gebruike bij Streekfuss, geschiedenis der Wereld, beweikt onder toezicht van Mr. J.B. Kan, 8e afl.

Joosten, A.C., Heeft Indië behoefte aan hervorming?

Lauts, G., Geschiedenis van de Nederl. Regering in Indië gedurende 1816-1858, II.

Maandblad voor opvoeding en onderwijs, 1e proefblad.

Masman Jr., Dr. H. Uden, Ons zijn en ons moeten, V. Godsdienst. VI. Wat is Evangelie.

Meerdervoort, Jhr. J.L.C. Pompe van, Vijf jaren in Japan (1857-1863).

Mühlbach, L., Duitschland in Storm en Drang, 1. deel.

Nederlandsch Tijdschrift voor de prakt. beoefening van de fransche, de engelsche en de hoogd. Taal en Letterkunde, IX, 4.

Opzoomer, Mr. C.W., De Wetenschap, haar vrucht, haar gang en haar regt.

Praktisch Volksboek. Museum voor Natuur, Kunst en Wetenschap, II, vii, 2.

Rodenberg, Dr. J., De Nieuwe Zondvloed, 2e deel.

Sander, J.C., De Kleine Humboldt.

Sander, J.C., Onze Omgeving. 2e stukje.

Snellebrand, J.A., Geschiedenis der Kerkhervorming te Hoorn.

Stowe, Harriet Beecher, Ons Huis.

Streckfuss, A., De Geschiedenis der Wereld, 12e afl.

Uit de Papierentasch van E. Laurillard, 2e druk, Geïllustreerd.

Idem, Idem, Volksuitgave.

Utrechtsche Volks-Almanak, voor 1867.

Westerman, W. Marten, Bato, 1e afl.

Wetenschappelijke Zaken van algemeen nut, 8e afl.

Winkler, Dr. T.C., Op en in de Aarde, 4e afl.



{==13==} {>>pagina-aanduiding<<}

Lijst van boeken en geschriften, van 15 januarij-15 februarij 1867 in Nederland verschenen.

DEZE LIJST WORDT IN ELK NOMMER VERVOLGD.

Ahn, F., Nieuwe en gemakkelijke leerwijze, om de Hoogduitsche taal te leeren. Bergen-op-Zoom, J. Steenmeijer. Eerste cursus. ƒ 0,50; tweede cursus.	ƒ 0,60.
Akademie, De koninklijke militaire, te Breda, door een oud-kadet. Gr. 8o. Arnhem, J. van Egmond Jr.	ƒ 0,50.
Akademie, De koninklijke militaire, te Breda Gr. 8o. 's Gravenhage, M.M. Couvée	ƒ 0,30.
Almanak van het Amsterdamsche Studenten-corps voor het jaar 1867. Met portret en facsimilé van Prot. J.G. de Hoop Scheffer. Post 8o. Amsterdam, C.G. van der Post. In linnen band	ƒ 2,70.
Almanak van het Leidsche studentencorps voor het jaar 1867. 53e jaarg. Post 8o. (Met poitret van J.J. Prins en platen). Leiden, Jae. Hazenberg Corn.zoon. In linnen	ƒ 3,50.
Almanak Dubbeltjes, voor het jaar 1867. 5e jaarg. (Met houtgrav.) Amsterdam. D. Allart.	ƒ 0,10.
Almanak Nederlandsche residentie- en 's Gravenhaagsche stads-, voor het jaar 1867. 42e jaarg. Post 8o. 's Gravenhage, Gebr. Belinfante.	ƒ 4, -.
Almanak Portefeuille, voor 1867. 12o. Haarlem, Erven Loosjes	ƒ 0,10.
Antonio, De vrijwilliger in het Pruissische leger. Een verhaal uit den laatsten oorlog. Gr. 8o. (Met titelvignet.) Deventer, A. Tjaden.	ƒ 3,25.
Apel, K.F. Ternooy, Toespraak naar Psalm 122:1, gehouden in de eerste weezenbeurt. Gr. 8o. Amsterdam, J.H. en G.v. Heteren	ƒ 0,30.
Archieven, Familie-, 4o. 's Hertogenbosch, W.C. van Heusden	ƒ 2,50.
Armand, In Mexiko. Naar het Hoogduitsch door S.J. Andriessen. 2 deelen. Gr. 8o. (Met portret.) Leeuwarden, Hugo Suringar	ƒ 6,40.
Bertha, Brandis, Of vroeg geleden en volstreden. Groningen, G.J. Reits.	ƒ 0,07½.
Bison, S., Practisch rekenboekje. Hoofdregelen in onbenoemde en benoemde geheele getallen. Kl. 8o. Barneveld, P. Andreae Menger	ƒ 0,12.
Bosscha, J., Pruisen en Nederland. Een woord aan zijne landgenooten. Roy. 8o. Amsterdam, C.M. van Gogh	ƒ 0,60.
Brouwers, Pr. (J.W.) Nederland en Pius IX. Gr. 8o. Amsterdam, C.L.v. Langenhuijsen	ƒ 1, -.
Bye-Koer, De, Frisk jierboekje for 1867. 22e jiergong. Post 8o. Freantsjer, T. Telenga.	ƒ 0,30.
December, De 15, 1866. Pius IX, Napoleon III, Victor Emmanuel. Ontvouwde tegenspraak door een Noordbrabander. Gr. 8o. Rosendaal, J. Suykerbuyk.	ƒ 0,25.
Doedes, Dr. J.I., De Heidelbergsche Catechismus in zijne eerste levensjaren, 1563-1567. Gr. 8o. Utrecht, Kemink en Zoon.	ƒ 2, -
Eén Heer, één geloof. Twaalftal leerredenen door H.J.R.G. Theesing. enz. 1e stuk. Post 8o. Amsterdam, H. de Hoogh. Compleet in 4 stukken.	ƒ 1,80.
Fokkens, G., Eerste honderdtal rekenvoorstellen, met antwoorden voorzien. Kl. 8o. Bolsward, B Cuperus Az.	ƒ 0,10.
Fonssagrives, J.B., Therapie van de longtering, gegrond op de indicaties of de kunst om het leven der teringlijders door hygienische maatregelen en geneesmiddelen te verlengen. Uit het Fransch door Dr. G. Heynis. Gr. 8o. Tiel, H.C.A. Campagne	ƒ 3,45.
Gedichjes voor kinderen, bevattende toestanden en voorbeelden uit het dagelijksch leven door C.v.d.D. Post 8o. Amsterdam, C.L.v. Langenhuijsen	ƒ 0,40.
Geertsemas Teerling, waarmede op zeer eenvoudige wijze de samenstelling en indeeling van het metriek stelsel kan verklaard worden. Groningen, H. Geertsema Jr. gekleurd.	ƒ 1,50.


{==14==} {>>pagina-aanduiding<<}


Gerstäcker, F., Twee Republieken. Eerste gedeelte. De Generaal Franco Eene geschiedenis uit Ecuador, naar het Hoogduitsch. 2 deelen. Gr. 8o. (Met titelvignetten.) Arnhem, D.A. Thieme	ƒ 5,50.
Gerstäcker, F., Twee Republieken. Tweede gedeelte. Senor Aguila. Eene Peruaansche geschiedenis, naar het Hoogduitsch. 2 deelen. Gr. 8o. (Met titelvignetten.) Bij Denzelfden.	ƒ 5,50.
Godet, Kommentaar op het Evangelie van Johannes. Uit het Fransch door Dr. P.J. Gouda Quint. 1e deel. Gr. 8o. Utrecht, Kemink en Zoon	ƒ 3,75.
Gori, M.W.C., Een nieuw gasthuis te Amsterdam. Gr. 8o. (Met 2 platen.) Amsterdam, C.G.v.d. Post	ƒ 1,20.
Grothe, D., Mechanische technologie, ten dienste van het middelbaar onderwijs. Gr. 8o. Gorinchem, J. Noorduyn en Zoon	ƒ 6,75.
Hoedemaker, Ph.J., Onverdiende liefde. 4o. Amsterdam, H. Höveker	ƒ 0,10.
Hofdijk, W.J., Geschiedenis des Nederlandschen volks. 1e stuk. Gr. 8o. Amsterdam, C. van Helden.	ƒ 3,55.
Hogendorp, G.K. van, Brieven en gedenkschriften, uitgegeven door zijn jongsten, thans eenigen zoon. 2e deel. 1787. Gr. 8o. 's Gravenhage, Mart. Nijhoff.	ƒ 3,25.
Iets ouds en toch nieuw. Een woord van bemoediging in dezen veel bewogen tijd aan mijne katholieke landgenooten, door H.M.W. Gr. 8o. Rosendaal, J. Suykerbuyk	ƒ 0,10.
Jaarboekje voor rederijkers en beminnaars der poëzy, onder hoofd-redactie van D.F. van Heijst. 11e jaarg. Post 8o. (Met gekl. insigne-plaat.) Amsterdam, L.F J. Hassels.	ƒ 2,25.
Joosten, A.C., Heeft Indië behoefte aan hervorming? Proeve van beantwoording. Gr. 8o. Amsterdam, P.N. van Kampen.	ƒ 1,50.
Kaarten der provinciën van het Koningrijk der Nederlanden. Met bijvoeging van uitvoerige statistieke opgaven van P.H. Witkamp. Gr. fol. (Gekl. kaarten met tabellen. 's Hertogenbosch en 's Gravenhage, Henri Bogaerts en J. Smulders en Co.	ƒ 8, -.
Kate, J.J.L. ten, Schemeravondstonden. Verspreide en nieuwe gedichten. 12o. Arnhem, J.W. en C.F. Swaan. In linnen band.	ƒ 2,50.
Keller, Gerard, Prentenboeken, De wandelende pop, Jan Goudvink, Leida's kasteel, 4o. Arnhem, J. van Egmond Jr. Rotterdam, Jac. G. Robbers. Per stuk.	ƒ 1,25.
Kersavond, De, door E.v.W.v.D. Amsterdam, H. Höveker.	ƒ 0,10.
Klaasje Zevenster is niet dood; supplement op een groot werk door een der Pleiaden. Gr. 8o. (Met titelvignet.) Dordrecht, H.R. van Elk. 1867	ƒ 3,65.
Kloos, J.H., Minnesota (Vereenigde Staten van Noord-Amerika), in zijne hulpbronnen, vruchtbaarheid en ontwikkeling. Geschetst voor landverhuizers en kapitalisten. Gr. 8o. Amsterdam, H. de Hoogh.	ƒ 0,30.
Kooy, F. van, God is een hoorder der gebeden. Een kerstverhaal voor de jeugd. Groningen, G.J. Reits.	ƒ 0,07½.
Krabbendam Rz., J., De Rosbaard. Een verhaal uit den aanvang onzer worsteling met Spanje Gr. 8o. (Met titelvignet.) Deventer, A. Tjaden	ƒ 3,25.
Kremer, Beginselen van conservatieve staatkunde. Post 8o. 's Hertogenbosch, W.C. van Heusden	ƒ 0,30.
Laatste dagen van Lena Hendrika de J....Overleden den 15den Januarij 1865. Post 8o. Amsterdam, H. de Hoogh.	ƒ 0,25.
Leeuw, De, en de adelaar. Een woord des tijds door B. van 't IJ. Gr. 8o. Amsterdam, T. Kouwenaar.	ƒ 0,075.
Looman, T.M., Christoffel Filip Oberkampf en zijne dochter. Amsterdam, H. Höveker	ƒ 0,10.
Mathilde, Het leven zooals het is. Naar het hoogduitsch, met een voorwoord ter inleiding van Dr. C.H.v. Herwerden CHzoon. Post 8o, Groningen, R.J. Schierbeek. ƒ 1,50; in linnen	ƒ 1,90.
Mellink Pz., F.G., Nederlandsche Spraakkunst, ten dienste der lagere scholen. Kl. 8o. Amsterdam, G.L. Funke.	ƒ 0,15.
Moeders schoot. Godsdienstige en zedelijke verhalen en versjes voor kinderen. Jaarg. 1867. No. 1. Post 8o. (Met gekl. platen.) Schoonhoven, S.E. van Nooten. Per jaargang	ƒ 1,50.
Morgenlicht, Het, Stichtelijk dagboek voor het christelijk gezin. Gr. 8o. Arnhem, D.A. Thieme. In linnen	ƒ 4,80.
Muze, Onze, Album van gemengde zangen onzer vaderlandsche dichters der negentiende eeuw. Afl. 1. Post 8o. Schiedam, H.A.M. Roelants. (Compl. in 12 afl.)	ƒ 0,25.


{==15==} {>>pagina-aanduiding<<}


Nemo, Rede en regt. Tijdschrift, gewijd aan de verspreiding van denkbeelden van vrijheid en vooruitgang. Gr. 8o. Kampen, K. van Hulst. Bij inteek.	ƒ 0,60.
Oosterzee, Dr. J.J. van, Het Johannes-evangelie. Een viertal Apologetische voorlezingen. Gr. 8o. Utrecht, Kemink en Zoon.	ƒ 2,25.
Ongepromoveerde, Een, aan HH. schrijvers der open brieven aan Mr. H.E. Toe Laer. Gr. 8o. Amsterdam, Y. Rogge	ƒ 0,10.
Opzoomer, Mr. C.W., De wetenschap, haar vrucht, haar gang en haar regt. Eene voorlezing. Gr. 8o. Amsterdam, J.H. Gebhard en Co.	ƒ 0,50.
Palmer, Dr. C., Pastoraal-theologie. Gr. 8o. Utrecht, Kemink en Zoon.	ƒ 4,75.
Paus, De, Een gedicht. Met een inleidend woord van J.A. Alberdingk Thijm. Gr. 8o. Amsterdam, C.L.v. Langenhuysen.	ƒ 0,30.
Piccardt, Dr. S., De cellulaire gevangenissen in Nederland. Gr. 8o. Goes, F. Kleeuwens en Zoon.	ƒ 0,50.
Pierson, Dr. A., Adriaan de Mérival. Een leerjaar, 3e deel. Gr. 8o. Arnhem, D.A. Thieme	ƒ 3, -.
Rau, Heribert, Godsdienstige overdenkingen, vrij bewerkt door P. Maronier. Afl. 1 en 2. Gr. 8o. 's Hertogenbosch, W.C. van Heusden. Compl. in 40 afl. Per afl	ƒ 0,14.
Rees, W.A. van, Toontje Poland, voorafgegaan door eenige Indische typen. 2 deelen. Gr. 8o. (Met portret) Arnhem, D.A. Thieme. 1867.	ƒ 5,40.
Reid, Mayne, De ruiter zonder hoofd. Een vreemd verhaal uit Texas. Uit het Engelsch. 2 deelen. Post 8o. (Met platen.) Sneek, van Druten en Bleeker.	ƒ 3,90.
Rietstap, J.B., De wereldbol De jongste zee- en landreizen volgens Dr. W. Harnisch, F. Heinzelmann en anderen. (Met gekl. platen) Blad 1. Gr. 8o. Groningen, P. Noordhoff, en Arnhem, J. Voltelen. Per vel ƒ 0,05. Compl. in 40 afl. à	ƒ 0,25.
Rinaldo Rinaldini, Overste der roovers. 2e deel. Gr. 8o. (Met titelvignet.) Amsterdam, G. Theod. Bom. ƒ 3, -; 2 deelen compleet.	ƒ 6, -.
Rodenberg, Julius, De nieuwe zondvloed. Een roman uit de vorige eeuw. 2e deel. Gr. 8o. Utrecht, L.E. Bosch en Zoon. 1867. ƒ 1,50; 2 deelen compleet.	ƒ 3, -.
Roessingh, Mr. J., Wegwijzer bij het nemen van maatregelen tegen het verspreiden van veeziekte. 12o. Assen, van Gorcum en Co.	ƒ 1, -.
Salverda, Dr. M., De beteekenis van Aristoteles voor de ontwikkeling der natuurlijke geschiedenis. Gr. 8o. Groningen, J.B. Wolters	ƒ 0,50.
Samenspraken, Korte, met Jezus Christus op de voor-avonden der communiedagen en ambten aan het hof van het kindje Jezus. 12o. Venlo, Wed. H.H. Uyttenbroeek	ƒ 0,20.
Scheliema, C.S. Adama van, Diamanten in het slijk. Amsterdam, H. Höveker.	ƒ 0,10.
Scheliema, C.S. Adama van, Zestal feestliederen voor den kerstdag. Bij Denzelfde.	ƒ 0,05.
Scheltema Ez., (M.W.) Schetsen. Post 8o. Dockum, S.R. Schaafsma	ƒ 1,25.
Schick, E., Algemeene warenkunde. Voor Nederland bewerkt door Corstiaan de Jong, 1e afd. Waren uit het dierenrijk. Post 8o. Utrecht, Kemink en Zoon.	ƒ 0,90.
Schöttelndreiër, C.F., De beeldenstorm in de oude kerk te Amsterdam. Gr. 8o. Nijkerk, G.F. Callenbach	ƒ 0,20.
Schwartz, Maria Sophia, Karakter en lot. Uit het oorspronkelijk Zweedsch. 2 deelen. Gr. 8o. Zaandam, K.T.v. Spanjen Koppenol	ƒ 4,50.
Serné, S.A., Tweestemmige christelijke liederen, 2e st. Amsterdam, H. Höveker.	ƒ 0,075.
Smits, H., Oom Adriaan. Gr. 8o. Rotterdam, G.W. van Belle.	ƒ 2,60.
Snellebrand, Dr. J.A., Geschiedenis der kerkhervorming te Hoorn. Post 8o. Hoorn, Gebr. Vermande.	ƒ 1,75.
Staats-almanak, Nederlandsche, voor 1867. (door W. Six en A.W. Philipse.) Gr. 8o. 's Gravenhage, Martinus Nijhoff. Utrecht, J.G. Broese.	ƒ 4, -.
Standbeeld, Een, voor Koning Willem I. Post 8o. 's Hertogenbosch, G.H. van der Schuyt	ƒ 0,45.
Stemmen uit het Koning Willemshuis. No. 1. Ziet op het einde, naar Charles Dickens door C.A. Adama van Scheltema. Post 8o. Amsterdam, W.H. Kirberger	ƒ 0,15.
Studenten-almanak, Delftsche, voor 1867. Post 8o. (Met portret.) Delft, J. Waltman Jr.	ƒ 3, -.
Studenten-almanak, Utrechtsche, voor het jaar 1867. Post 8o. Utrecht, Post Uiterweer en Co. In linnen.	ƒ 3, -.
Theesing, H.J.R.G., De rijke dankstof van den evangeliedienaar. Leerrede naar 1 Tim. 1:12. Gr. 8o. Rotterdam, W. Wenk.	ƒ 0,25.
Trafford, F.G., Een dubbeld huwelijk. Naar het Engelsch. 2 deelen. Post 8o. Leeuwarden, A. Akkeringa. 1867	ƒ 3,60.


{==16==} {>>pagina-aanduiding<<}


Volks-almanak, Utrechtsche, voor het jaar 1867. Post 8o. (Met portr. van Jhr. Mr. H.A.M. van Asch van Wijck en 2 plaatjes.) Utrecht, L.E. Bosch en Zoon. 1867.	ƒ 1,20.
Vries, Hk. de, Een woord aan mijn collega D.J. Admiraal, naar aanleiding zijner brochure ‘Prof. C.J. Matthes en de Klinisten.’ Gr. 8o. Amsterdam, C. van Helden	ƒ 0,25.
Waarom gelooft gij niet? Woorden van onderwijzing en bemoediging op iederen dag eener maand. 12o. Zeist, J.W. Eversz	ƒ 0,40.
Wat nu? Een woord over grondbezit en suikerkultuur in Neêrlandsch-Indië. Gr. 8o. Rotterdam, H. Nijgh	ƒ 0,25.
Weir, M.E., Zoeken en vinden. Een verhaal naar het Engelsch door Gosewine. Post 8o. Gr. 8o. Groningen, R.J. Schierbeek	ƒ 1,50.
Witkamp, P.H., Landen en volken. Zeden, gewoonten, godsdiensten en kleederdrachten van alle volken der aarde. Afl. 1. Gr. 8o. (Met platen en kaarten.) Leiden, Kooyker en Kunst, Gend, W. Rogghé. Compleet in 30 à 34 afl.	ƒ 0,40.
Weve, Mr. F.A.T., beteugeling van veeziekten. Eene beschouwing van art. 5 der wet van 9 Julij 1842. Gr. 8o. 's Gravenhage, Gebr. Belinfante.	ƒ 0,25.
Zwart, A.C. de, Een kersfeest op het eiland Piteairn in het jaar 1829. Groningen, G.J. Reits.	ƒ 0,10.


Ter beoordeeling ontvangene boeken.


Ainsworth, W. Harrison, Liefde en List. De prins van Wales te Madrid, in 1623, 2 deelen.

De Economist, Januarij- en Febrnarij-nommer.

De Vacature te Zwammerdam. Teregtwijzing voor Ds. J.W. Felix en G.A. Hoogeveen.

Een Woord over het Middelbaar Onderwijs door J. ten Cate.

Geïllustreerd Nieuws, No. 29, 30, 31, 32 en 33.

Geloof en Leven. Bijdragen ter bevordering van godsdienstige Volksontwikkeling. 1. afl.

Gunning Jr., J.H., Blikken in de Openbaring, II, 1

Het Bijblad van de Economist, 1e afl. 1867.

Het Morgenlicht voor 1866.

Kan, Mr. J.B., Hist. Geogr. Atlas, bij Streckfuss, Geschiedenis der Wereld, 9e afl.

L., d., Hierna Beter, of de Buren en de Neef uit Parijs.

L., d., De Proef.

Lenting, Mr. L. Ed., Schets van het Nederlandsch Staatsbestuur.

Leij J.B. de Boer van der, Zoo leert men Denken, Lezen en Schrijven, 1e tot 4e. stukje.

Los en Vast. Tweede deel. Eerste afl.

Maandblad voor opvoeding en onderwijs, uitgegeven door het O.I. onderwijzersgenootschap, 2e proefblad.

Maronier, J.H. Bibliotheek van Moderne theologie, IX, v.

Marryatt, Florence, Liefdes Strijd, 2 deelen.

Mededeelingen van wege het Nederl. zendelinggenootschap, X, 4.

Neerlands Weerbaarheid. Jaarboekje voor de Nederlandsche vereenigingen tot Vrijwillige Oefening in den Wapenhandel, 1e jaargang.

Nieuw en Oud. Onder redactie van Dr. A.L. Poelman en Johs. Hooykaas Herderscheê. Afl. 2.

Oliphant, Mrs., De laatste van de Mortimers, 2 deelen.

Praktisch Volksboek. Museum voor Natuur, Kunst en Wctenschap, II, vii, 3.

Prins, Prof. J.J., Oratio de Schola et Ecclesia.

Pijnappel Gz., Dr. J., Ons Onderwijs.

Schevichaven, Dr. S.R.J. van, Eenige Opmerkingen over hoogere Burgerscholen.

Ulrici, Dr., Lichaam en Ziel. Grondtrekken eener psychologie van den mensch, 1e aflevering.

Verslagen en Mededeelingen der kon. Akademie van Wetenschappen. Afdeeling, Natuurkunde, II, ii, 1

Westerman, W. Marten, Bato, 2e afl.

Zwerven en Strijden. Losse bladen uit het levensboek van A. bn. von Seld.



{==17==} {>>pagina-aanduiding<<}

Lijst van boeken en geschriften, van 15 februarij-15 maart 1867 in Nederland verschenen.

DEZE LIJST WORDT IN ELK NOMMER VERVOLGD.

Aanteekeningen op Genesis. Uit het Engelsch. Rotterdam, W. Wenk. 12mo.	ƒ 1,50.
Adviezen over de gevolgen der ontworpen afdammingen van de Ooster-Schelde en het Sloe. 's Gravenhage, J. en H. van Langenhuijsen. (Met vier platen).	ƒ 2, -.
Aken, (J.M. van) Bezint eer gij begint. Blijspel voor rederijkers in één bedrijf. Helder, L.A. Laureij. Post 8o.	ƒ 0,60.
Amerikaansche fondsen als geldbelegging. Amsterdam, H. de Hoogh. Post 8o.	ƒ 0,25.
Asser, Mr. C., De telegraphie in hare rechtsgevolgen. 8o. 's Gravenhage, Gebr. van Cleeff	ƒ 1,50.
Barrage (Le) de l'Eseaut Oriental. Observation sur 1e rapport de la commission internationale. La Haye, Mart. Nijhoff. Gr. 8o.	ƒ 0.40.
Berg, (J.v.d.) De wenschelijkheld van de oprichting eener tuinbouwkundige school, op Frankendaal, te Watergraafsmeer. Amsterdam, P.C. Zweesaardt. Gr. 8o.	ƒ 0,25.
Berichten aangaande de uitbreiding van Gods koningrijk op aarde. Jaarg. 1867. No. 1. Utrecht, Kemink en Zoon. Gr. 8o. Per jaargang van 12 Nos.	ƒ 1,20.
Bibliotheek voor christelijke huisgezinnen. No. 1. In 't vervallen huis door Aug. Snieders Jr. 's Hertogenbosch, Henri Bogaerts. 12mo. Per jaarg. van 8 Nos.	ƒ 3, -.
Hierbij wordt gratis afgeleverd: ‘Het dompertje van den ouden Valentijn.’ Afzonderlijk bij inteekening verkrijgbaar voor ƒ 1,25.	
Boeser, (A.L.) De Aarde. Aardrijkskundig leerboekje voor de lagere scholen. Weesp, G.G. Brugman. Kl. 8o.	ƒ 0,30.
Braddon, (Miss) Het wandelpark. Uit het Engelsch. 2 deelen. Gr. 8o. Haarlem, de Erven Loosjes	ƒ 5,40.
Brewster, (M.M.) Goddelijk antwoord op menschelijke bedenkingen. Uit het Engelsch. Amsterdam, H. Höveker, 12mo.	ƒ 0,20.
Bruggen, (B. van), Geometrische contractie-leer en algebraïsche geometrie van W. Adam's, bevattende meer dan 300 opgaven van de vlakke meetkunst, opgelost volgens de synthetische, analytische en algebraïsche methode. Franeker, T. Telenga.	ƒ 1,50.
Bijdrage (Eene) tot de finantiële kennis van den Atlantic and Great Western-Spoorweg. Amsterdam, Ellerman en Hoitsema. Gr. 8o.	ƒ 0.40.
Bijford, Wm. H., De genees- en heelkundige ziekten van het vrouwelijk geslacht. Uit het Engelsch door Dr. J.C. ten Noever de Brauw. Gr. 8o. Tiel, H.C.A. Campagne	ƒ 4,40.
Cate, (J. ten) Een woord over het middelbaar onderwijs. Sneek, van Druten en Bleeker. Gr. 8o.	ƒ 0,35.
Collins, (G.) Kort begrip der Bijbelsche Geschiedenis. Vertaald door J.W.G.v. Maanen. Arnhem, D.A. Thieme. Gr. 8o.	ƒ 0,70.
Collins, (G.) Kort begrip der Bijbelsche geschiedenis. Vertaald door denzelfde. Bij Denzelfde. 12mo.	ƒ 0,40.
Collins, (G.) Leiddraad tot het Godsdienstig onderwijs. Vertaald door denzelfde. Bij Denzelfde. Gr. 8o.	ƒ 0,70.
Collins, (G.) Leiddraad tot het Godsdienstig onderwijs, vertaald door Denzelfde. Bij Denzelfde. 2o.	ƒ 0,40.
Davis, (Dr. W.J.) Philosophical explanation of Shakespeare's Hamlet, with some observations of F.V. Hugo's french translation, first delivered at the university of Kiew in 1864. Translated by Frederick John Millard. Amsterdam, Jan D. Brouwer. Gr. 8o.	ƒ 0,50.
Deetman, P., Belijdenis des geloofs der Gereformeerde kerk in Nederland. Post 8o. Utrecht, J.J.H. Kemmer	ƒ 0,25.
Didiot, (J.) De twijfel, de kwaal des tijds. Amsterdam, C.L. van Langenhuijsen. Gr. 8o.	ƒ 0,25.


{==18==} {>>pagina-aanduiding<<}


Doedes, (J.I.) Aan de stemgeregtigde leden der Nederlandsche Hervormde Gemeenten. Utrecht, Kemink en Zoon. Gr. 8o.	ƒ 0,25.
Donders (F.C.) De kweekschool voor militaire geneeskundigen, in verband beschouwd met de staatsbegrooting voor het dienstjaar 1867 en met de regeling van het hooger onderwijs. Utrecht, W.F. Dannenfelser. Gr. 8o.	ƒ 0,30.
Doorninck, Mr. J.I. van, Bibliotheek van Nederlandsche Anonymen en Pseudonymen. Afl. 1. Roy. 8o. 's Gravenhage, Mart. Nijhoff en Utrecht, J.L. Beijers.	ƒ 1,05.
Dozy, (R.) Oosterlingen. Vcrklarende lijst der Nederlandsche woorden, die uit het Arabisch, Hebreeuwsch, Chaldeeuwsch, Perzisch en Turksch afkomstig zijn. 's Gravenhage, Leiden, Arnhem, M. Nijhoff. A.W. Sijthoff, D.A. Thieme. Gr. 8o. (VIII en 98 blz)	ƒ 1,25.
Es, (Dr. H. van den) Letterkunde der Grieken en Romeinen. Groningen, J.B. Wolters. Post 8o.	ƒ 1,90.
Ferré, (H.) en C. Brinkman, Verhandeling van den Heidelbergschen catechismus. Met voorreden van Ds. J.H. Gravenstein en Ds. H. Renting. Afl. l. Middelburg, K.v.d. Gijp. Gr. 8o. Compleet in 27 afl.	ƒ 0,25.
Folker's, Nieuw practisch rekenboek voor kinderen van den landelijken stand. Brummen, S. Folkers. Kl. 8o.	ƒ 0,20.
Galen, (Ph.) Goodrick. Naar het Hoogduitsch. 4 deelen. Amsterdam, B. Eisendrath. Gr. 8o. (Met titelvignetten.)	ƒ 10, -.
Geer, L. de, ‘Ik schaam mij het Evangelie van Cristus niet.’ Intreêrede te Groningen, den 4. November 1866. Gr. 8o. Groningen, G.J. Reits.	ƒ 0,20.
Gockinga, (Mr. C.H.) De regeling van het toezigt op het beheer der goederen van de Hervormde gemeenten. 's Gravenhage, de Erven Thierry en Mensing. Gr. 8o.	ƒ 0,65.
Gouvernements-kultures, (De) en de volksinstellingen. Breda, P.B. Nieuwenhuijs. Gr. 8o.	ƒ 0,25.
Ham, K.G.F.W. De kwade trouw der mededeelingen van Ds. J.W. Felix omtrent de vacature te Zwammerdam. Gr. 8o. Utrecht, L.E. Bosch en Zn.	ƒ 0,15.
Hartman Jz., (H.G.) Alphabetische klapper op de voornaamste, van kracht zijnde wetten, koninklijke en provinciale besluiten enz. 's Gravenhage, Gebrs. Belinfante. Post 8o.	ƒ 1,20.
Hartman Jz., (H.G.) De broederschap des gemeenen levens in biographiën geschetst, met eene voorrede van Alb. van Toorenenbergen. Afl. 2. Zutphen, W.J. Thieme en Co.	ƒ 0,75.
Hoe moet de koninklijke militaire akademie georganiseerd worden? Schiedam, H.A.M. Roelants. Post 8o.	ƒ 0,40.
Iets over de Zuiderzee en hare afsluiting door een poldergast. 's Gravenhage, De Erven Thierry en Mensing. 12mo.	ƒ 0,10.
Jaarboekje, (Drentsch) voor 1867. 13e jaargang. Assen, van Gorcum en Co. Post 8o. In karton	ƒ 0.60.
Keller, (G.) Een zomer in het Noorden. 2 deelen. Guldens-editie. No. 65 en 66. Arnhem, D.A. Thieme. 12mo.	ƒ 2, -.
Kitab Indjil. Dikarang koe Loekas. Rotterdam, E.H. Tassemeijer. Kl. fol. In half linnen band.	ƒ 1,25.
Kluever, (W.) Ter gedachtenis. Viertal nagelaten leerredenen. Dordrecht, Blussé en v. Braam. Gr. 8o.	ƒ 1, -.
Krecke, (Dr. F.W.C.) Handleiding tot de kennis der meteorologie. Voornamelijk voor zelfonderrigt. Haarlem, A.C. Kruseman. Gr. 8o. (Met pl. en kaarten.)	ƒ 6,40.
Krelage, (J.H.), De wereldtentoonstelling te Parijs in 1867, in 't bijzonder met het oog op land- en tuinbouw. Zwolle, W.E.J. Tjeenk Willink. 4o. (Met platte grond in kleurendruk.)	ƒ 0,90.
Krijt, W.H., Zestal nagelaten leerredenen, voorafgegaan door eene levensbeschrijving van den overledene enz. door Ds. F.J.P. Moquette. Gr. 8o. Groningen, G.J. Reits. ƒ 1, -; gebonden.	ƒ 1,50.
Latinist, (De vlugge) Eene handleiding vooral ten dienste van hen, die door eigen oefening zich de eerste gronden der Latijnsche taal wenschen eigen te maken, door een Oud-Docent. Nijmegen, H.C.A. Thieme J.Fz. Post 8o.	ƒ 0,75.
Lauts, G., Geschiedenis van de Nederlandsche regering in Indië, gedurende 1816-1858. 2e deel. Gr. 8o. Amsterdam, Fred. Muller.	ƒ 3,50.
Loterij-leening. (De) voor het Paleis voor Volksvlijt. Eene finantiële mystificatie. Amsterdam, Joh. W. Braun. Gr. 8o.	ƒ 0,10.
Lijst (Alphabetische) der gymnasiën, latijnsche scholen en hoogere burgerscholen, met de namen der leeraren en de vakken, waarin zij onderwijs geven. Haarlem, Erven F. Bohn. Gr. 8o.	ƒ 0,40.


{==19==} {>>pagina-aanduiding<<}


Mildt, J. de, De satan in het Paradijs of de geest der modernen. Gr. 8o. Utrecht J.J.H. Kemmer	ƒ 0,15
Meijboom, (Dr. L.S.P.) De godsdienst der Noormannen. Met platen. Afl. 1. Haarlem, A.C. Kruseman. Kl. fol. Compleet in ongeveer 8 afleveringen.	ƒ 0,45.
Müller, (Dr. Phil. L.) Hugo Grotius als latijnsch dichter beschouwd. Haarlem, A.C. Kruseman. Post 8o.	ƒ 0,80.
Neêrlands Weerbaarheid. Jaarboekje voor de Nederlandsche vereenigingen tot vrijwillige oefening in den wapenhandel. 1e jaargang. Kampen, K.v. Hulst. 12mo. (Met het portret van Z.M. den Koning en eene teekening).	ƒ 0,50.
Niemeijer, Prof. Dr., De behandeling der zwaarlijvigheid volgens het zoogenaamde Bantings-systeem. Naar het Hoogduitsch door Dr. C.P. ter Kuile. Post 8o. Utrecht, C.v.d. Post Jr.	ƒ 0,50.
Oliphant, (Mrs.) De dochter van den smid. Uit het Engelsch. 2 deelen. Haarlem, Erven F. Bohn. Gr. 8o. (Met titelplaat.)	ƒ 7,20.
Opmerkingen betrekkelijk de koninklijke militaire akademie te Breda door een ex kadet. Amsterdam, C. van Helden. Gr. 8o.	ƒ 0,25.
Peschier, A., Esprit de la conversation française. Recueil de Gallicismes. Avec la traduction Hollandaise en regard, par Johan Gram. Post 8o. Leiden, D. Noohoven van Goor	ƒ 1,25
Pompe van Meerdervoort, Jhr. J.L.C., Vijf jaren in Japan (1857-1863.) Bijdragen tot de kennis van het Japansche keizerrijk en zijne bevolking. 1e deel. Roy. 8o. (Met platen.) Leiden, v.d. Heuvell en v. Santen	ƒ 4,50.
Ponson du Terrail, De Gevlockte. Les drames de Paris. (Met platen.) 1e deel. Gr. 8o. Amsterdam, D. Allart.	ƒ 0,90.
Predikt het Evangelie allen creaturen. Een woord ook voor onzen tijd. Post 8o. Utrecht, J.J.H. Kemmer	ƒ 0,30.
Preeken, Stuivers, ter bevordering van christelijke kennis en christelijk leven, onder redactie van Ds. L.J. Hulst. No. 1. Gr. 8o. Amsterdam, L.J.E.v.d. Bor. Per jaarg. van 24 Nos.	ƒ 1,20.
Pijnappel, Gz. (Dr. J.) Ons onderwijs. Leiden, S.C.v. Doesburgh. Post 8o.	ƒ 0,25.
Regering (De) en de veeziekte, voorheen en thans. Amsterdam, H.A. Frijlink. Gr. 8o.	ƒ 0,25.
Sasse, Dr. J., Openbare en geheimzinnige moordenaars. Eene volksvoorlezing. Gr. 8o. Gorinchem, C.G.v.d. Mast; Gent, W. Rogghé	ƒ 0,20.
Schat van kennis. (Een) De hoofdbegrippen der natuurkundige wetenschappen, eenvoudig verklaard en opgehelderd, in verband met hunne toepassing in het dagelijksche leven. Amsterdam, Gebr. Kraay. Gr. 8o. (Met 277 houtsneêfiguren) ƒ 5,75; in linnen	ƒ 6,25.
Vroeger uitgegeven in 8 afleveringen onder den titel van: Wetenschappelijke zaken van algemeen nut.	
Scheltema, (C.S. Adama van) William Henry Ebsworth. Een teederlievend zoon en voorbeeldig werkman als martelaar van de heiligste beginselen door ruw geweld gedood. Amsterdam, H. Höveker. 12mo.	ƒ 0,20; 25 ex. ƒ 4, -; 100 ex. ƒ 12, -.
Schimmelpenninck v.d. Oije, (A.J. Baron). Kort verslag aan Zijne Excellentie den Minister van Binnenlandsche Zaken, omtrent de landhuishoudkundige tentoonstelling te Weenen. Zwolle, W.E.J. Tjeenk Willink. 4o. (Met plaat.)	ƒ 1,20.
Sleutel tot het werk van Prof. C. Auberlen van Bazel, over Daniel en de Openbaring van Johannes ter toelichting van het geheel. Post 8o. Middelburg, P.J. Milborn.	ƒ 0,15.
Stamkart, Dr. J.A., De tachtigjarige oorlog met Spanje. 1568-1648. Met platen. 4 deelen. Gr. 8o. Amsterdam, D. Allart	ƒ 8, -.
Steger, C.A., Handleiding tot de Nederl. stenographie. Post 8o. (Met 6 platen.) Schoonhoven, S. en W.N. van Nooten	ƒ 0,90.
Strauss, F.A., Sinaï en Golgotha. Reis in het Oosten. Uit het Hoogd. door J.J.L. ten Kate, (Met gekleurde platen en 2 kaarten. Afl. 1. 4o. Arnhem, J. Voltelen. Compleet in 10 afl.	ƒ 1,25.
Synodaal Reglement op de benoeming van ouderlingen en diakenen en de beroeping van predikanten. Rotterdam, E.H. Tassemeijer. Post 8o.	ƒ 0,05.
Synodaal Reglement (Nieuw) op de benoeming van ouderlingen en diakenen en de beroeping van predikanten door de manslidmaten. Schoonhoven, S. en W.N. van Nooten. 16o.	ƒ 0,05.
Synodaal Reglement op de benoeming van ouderlingen en diakenen en de beroeping van predikanten. Utrecht, Kemink en Zoon. 12mo.	ƒ 0,03.
Tideman, (B.J.) IJzer en Staal. Eene beschrijving van de wijze, waarop men	


{==20==} {>>pagina-aanduiding<<}


ijzer en staal wint uit de Ertsen, zuivert en verwerkt enz. Met 30 platen. Afl. 1. Schoonhoven, S.E.v. Nooten. Gr. 8o. Kompleet in 6 à 7 afleveringen	ƒ 1,90.
Troost en bemoediging voor dit en het volgend leven. Gr. 8o. Vlaardingen, J.F.C. Brückwilder	ƒ 0,60.
Tuininga, F.J., Doet het goede. Een leesboekje voor jonge kinderen. Kl. 8o. Bolsward, B. Cuperus Az.	ƒ 0,15.
Valk, T.A.F.v.d., Het inlandsch onderwijs. Naar aanleiding van S.E. Harthoorn: De toestand en de behoeften van het onderwijs bij de volken van Neêrlands Oost-Indië. Post 8o. Amsterdam, F. Gunst.	ƒ 0,75.
‘Vrede door het Geloof’. Briefwisseling met een bekommerde en naar vrede zoekende ziel. Uit het Engelsch. Rotterdam, W. Wenk. 12mo.	ƒ 0,25.
Vloten, J. van, Nederlands constitutioneel of grondwettig koningschap. Volkslezing, gehouden te Deventer, ter 300ste verjaring van 's lands eerste verzet tegen Spanje. Gr. 8o, Deventer, Jac. v.d. Meer.	ƒ 0,25.
Wederwoord over de koninklijke militaire akademie te Breda. Gorinchem, J. Noorduyn en Zoon. Gr. 8o.	ƒ 0,25.
Wetten, (Geneeskundige) van den 1 Junij 1865 (Staatsblad No. 58-61) met de daarover vooral in de Tweede Kamer der Staten-Generaal gewisselde stukken en gehouden beraadslagingen. Onder toezigt van R.J. Opwyrda. Nijmegen, H.C.A. Thieme. Gr. 8o.	ƒ 7, -.
Winkler, (T.C.) Ons drinkwater en onze duinen. Haarlem, Erven F. Bohn. Post 8o.	ƒ 0,60.
Zondagschool-almanak voor het jaar 1867. Post 8o. Amsterdam, H. Höveker.	ƒ 0,20.


Ter beoordeeling ontvangene boeken.


Brief van een Buitenman aan den heer J.H. Gunning Jr.

De Economist, Maart-nommer.

Degenhardt, W., Vaderlandsche Geschiedenis. Een leesboek.

Doedes, Dr. J.I., De Heidelbergsche Catechismus in zijne eerste levensjaren, 1563-1567.

Driemaandelijksch Tijdschrift voor onderwijs, III, 3.

Freijtag, Gustav, Het Verloren Handschrift, 3e deel.

Geïllustreerd Nieuws, No. 34, 35 en 36.

Geloof en Vrijheid, Tweemaandelijksch Tijdschrift, 2e jaargang, 3e afl.

Groen, S.F., Beleediging en satisfactie.

Gunning Jr., J.H., Blikken in de Openbaring, II, 2.

Haan, A.F Eilerts de, Open brief aan Klaasje Zevenster.

Holl, H.R. de, Veertigj. Evangelie-bediening, Feestrede.

Kan, Mr. J.B., Hist. Geogr. Atlas, 10e en 11e afl.

Koloniale Studiën. I. De Gouvernements-koffij-cultuur op Java.

Maandblad voor Opvoeding en Onderwijs, 1.

Maronier, J.H. Bibliotheek van Moderne theologie, X, 1.

Moerkerken, P.H. van, Redekunst.

Multatuli, Een en ander naar Aanleiding van J. Bosscha's Pruissen en Nederland.

Nieuw en Oud. Onder redactie van Dr. A.L. Poelman en Johs. Hooykaas Herderscheê. No. 3.

Praktisch Volksboek. Museum voor Natuur, Kunst en Wetenschap, II, vii, 4.

Schwartz, M.S., Karakter en Lot, 2 deelen.

Streckfuss, A., De Geschiedenis der Wereld aan het Volk verhaald, 13e afl.

Trollope, Anth., Het Huis Belton.

Velzen, U.W. Thoden van, Zes weken in het Noorden.

Westerman, W. Marten, Bato, Tijdschrift voor Jongens, 3e afl.

Wetgeving en andere officiële stukken, betreffende de Octrooijen van uitvinding, invoer en verbetering.

Winkler, Dr. T.C., Op en in de Aarde, 5.

Winkler, Dr. T.C., Kennis en Kunst. Blad 1-8.

Winkler, Dr. T.C., Ons Drinkwater en onze Duinen.



{==21==} {>>pagina-aanduiding<<}

Lijst van boeken en geschriften, van 15 maart-15 april 1867 in Nederland verschenen.

DEZE LIJST WORDT IN ELK NOMMER VERVOLGD.

Adriani, (B.J.) Liefelijke paden van vroegere godsvrucbt. Een gids voor jonge menschen. Amsterdam, H. Höveker. 12o. In linnen.	ƒ 1,50.
Aitken, (William), De wetenschap en praktijk der geneeskunde. Naar het Engelsch door P.C. Tijken en C.H. Eshuijs. Tiel, H.C.A. Campagne. Gr. 8o. 1e deel. 1e stuk. 2e deel. 1e stuk.	ƒ 6, -.
Andriessen, (P.J.) De zilveren schaatsen. Een schets uit het Noord-Hollandsche volksleven. Amsterdam, D.B. Centen. Post 8o. (Met gekl. plaatjes.) In linnen.	ƒ 1,90.
Antwoord (Kort) op het nog eens: de kweekschool voor militaire geneeskundigen. Utrecht, B. Dekema. Gr. 8o.	ƒ 0,25.
Bavink, (W.) Volledig handboek der practische veeartsenijkunde. Naar onnitgegeven aanteekeningen van den veearts H.W. Hentze bewerkt. Leiden, D. Noothoven van Goor. Gr. 8o. (Met uitslaande platen.)	ƒ 3,90.
Bax, (Anthony) Zestal nagelaten leerredenen. Oostburg, A.J. Bronswijk. Gr. 8o.	ƒ 1,50.
Bernardo, Brieven aan een burgerman over en tegen de moderne rigting. 1e briet. Amsterdam, L J.E.v.d. Bor. Gr. 8o. Compleet in 12 brieven	ƒ 1,20.
Blaadjes der Confessioneele vereeniging. No. 1. Leeuwarden, H. Bokma. Kl. 8o.	ƒ 0,03.
Blom, (Dr. A.H.) De synoptische verhalen van den doop van Jezus in de Jordaan en van Zijne verzoeking in de woestijn. Dordrecht, P.K. Braat. Gr. 8o.	ƒ 1,20.
Brief aan de schrijfster van ‘De kinderdoop, door eene moeder’ van een christelijk geloovige moeder. Rotterdam Verbruggen en v. Duym. 12o.	ƒ 0,30.
Brief (Open) aan de professoren der faculteit van letteren en wijsbegeerte aan de Leidsche hoogeschool. Op last van het Leidsche studentencorps geschreven door het Collegium Civitatis Academicae Lugduno-Batavae Supremum. Leiden, Jac. Hazenberg Corns. zoon. Gr. 8o.	ƒ 0,40.
Brief van een buitenman aan den heer J.H. Gunning Jr., over de diepe onzedelijkheid onzer kerkelijke toestanden. Schoonhoven, S. en W.N. van Nooten. Kl. 8o.	ƒ 0,10.
Brieven van pauselijke zouaven, bijeengebragt in zes reeksen. Amsterdam, A. van den Hoeven Gr. 8o.	ƒ 0,50.
Budding, (J.H.) Wat ik geloof? of belijdenis voor vrienden beschreven, die door vijanden mag gelezen worden. 1e deel. Gorinchem, G.F. Gezelle Meerburg. Post 8o.	ƒ 0,25.
Burgersdijk, (Prof. L.A.J.) De dieren, afgebeeld, beschreven en in hunne levenswijze geschetst. Afl. 1. Leiden, D. Noothoven van Goor. Roy. 8o. Compleet in 20 à 24 afleveringen	ƒ 0,90.
Cantor, Een maatschappelijke kwaal Beschouwingen over de emancipatie der vrouw. Utrecht, K.A. Manssen. Kl. 8o.	ƒ 0,50.
Cantor, Een nederlaag die een overwinning kan wezen. Een woord aan de liberalen in Nederland. Bij Denzelfde. Gr. 8o.	ƒ 0,25.
Ceremoniën en gebeden bij het plegtig zegenen en leggen van den eersten steen eener te bouwen kerk. Rotterdam, G.W. van Belle. Gr. 8o.	ƒ 0,25.
Cholera (De) in 1866 in de woningen der vereeniging tot verbetering der woningen van de arbeidende klasse te 's Gravenhage, H.C. Susan, C.Hzoon. Gr. 8o. (met 6 uitslaande platen.)	ƒ 0,50.
Chijs, (Mr. J.A.v.d.) Neêrlands streven tot openstelling van Japan voor den wereldhandel. Amsterdam, Fred. Muller. Gr. 8o.	ƒ 5,50.
Christiaan, Gelegenheidsversjes voor christelijke huisgezinnen en scholen. Zwolle, J.P.v. Dijk. Kl. 8o.	ƒ 0,30.
Conscrit (De). Eene oude grap in een nieuw kleed uit den tijd van Napoleon Bonaparte. Nieuwe Niedorp, J. Groot. 12o.	ƒ 0,20.


{==22==} {>>pagina-aanduiding<<}


Cock, (H. de) Geloofsgetuigenis tegenover de geloofsbelijdenis van H.J. Budding. Gorinchem, G.F. Gezelle Meerburg. Post 8o.	ƒ 0,15.
Curtius, (Ernst) De beteekenis der Grieksche letteren en kunst voor onzen tijd. Vertaald door Dr. W.G. Brill. Utrecht, Kemink en Zoon. 12o.	ƒ 1,75.
Dekker, (D.) Lcesboekje, naar de leerwijze van P.J. Prinsen, ingericht volgens de spelling van Dr. de Vries en Dr. te Winkel. 5e en 6e stukje. Purmerende, L.G. Post. Kl. 8o. (elk 32 blz.) Per stukje.	ƒ 0,10.
Diana, (M.J.) Middel tegen schoonmoeders. Blijspel in één bedrijf. Gorinchem, G.C.v.d. Mast; Gent, W. Rogghe. Post 8o.	ƒ 0,35.
Dingsdag (Een eerste) der maand op het kerkhof bij de R.C. Kerk door J.J.V.T. Amsterdam, A. van den Hoeven. Gr. 8o.	ƒ 0,10.
Donders, (F.C.) Nog eens: De kweekschool voor militaire geneeskundigen. Ant woord op sommige bedenkingen. Utrecht, W.F. Dannenfelser. Gr. 8o.	ƒ 0,25.
Donkers, (J.A.) Stukken, ingezonden aan de Classicale, Provinciale en Synodale Vergaderingen der Chr. Afg. Kerk. Dordrecht, H.R. van Elk. Gr. 8o.	ƒ 0,60.
Dorper, (B. de). Een dorps-schoolmeester van 1800 of de bedrieger bedrogen. Tooneelspel in drie bedrijven. Voor rederijkers. Nieuwe Niedorp, J. Groot. 12o.	ƒ 0,70.
Dumas, (Alexandre) Het proces Clémenceau. Gedenkschrift van den beschuldigde. Uit het Fransch door J.C. Belinfante. 1e deel. Amsterdam, J.B. de Mesquita. Post 8o.	ƒ 1, -.
Edwards, (Amalia B.) Een wolf onder de schapen. Uit het Engelsch door Mevr. van Westhreene. 2 dln. Amsterdam, P.N.v. Kampen. Gr. 8o. (Met titelvignet.)	ƒ 4 80.
Een woord over het rapport aan den Koning van de Commissie, benoemd bij Z.M. besluit van 2 Jan. 1867, betreffende de middelen tot bestrijding van den veetyphus. Gouda, G.B. van Goor. Gr. 8o.	ƒ 0,20.
Eigeman, (J.) Een ernstig woord, gericht tot predikanten, ouderlingen en diakenen in onze Nederlandsche Hervormde Kerk. Delfshaven, A.v. Wassenaar. Gr. 8o.	ƒ 0,15.
Eilerts de Haan (A.F.), Open brief aan Klaasje Zevenster. Amsterdam, D.B. Centen. Post 8o.	ƒ 0,40.
Engelschman. (De kleine) Praktische aanleiding tot het verkrijgen eener goede uitspraak der Engelsche taal. Amsterdam, H. de Hoogh. Kl. 8o.	ƒ 0,35.
Erreurs ou sophismes? A propos des brochures d'un diplomate Belge et de M. Garcia de la Vega, sur 1e barrage de l'Escaut Oriental, par un ancien diplomate Neêrlandais. La Haye, Martinus Nijhoff. Gr. 8o.	ƒ 0,60.
Eshuijs, (H.) Meisjes-gymnastiek. Aan ouders, onderwijzers en onderwijzeressen. Rotterdam, Altmann en Roosenburg. Post 8o.	ƒ 0,50.
Evers, (Mr. J.W. Staats) Hoe werd in de vorige eeuw de veepest in ons vaderland. bestreden? Eene vraag uit officiële onuitgegeven stukken beantwoord. Arnhem, D.A. Thieme. Gr. 8o.	ƒ 0,50.
Falcone, (J.M.) Novenen ter eere van de onbevlekte ontvangenis der allerheiligste Maagd Maria. Uit het Italiaansch door een R.C. priester. 's Bosch, G. Mosmans. 12o.	ƒ 0,05.
Feijfer, (D. de) Verhandeling over den kindermoord. Utrecht, Kemink en Zoon. Gr. 8o.	ƒ 2,90.
Finsch, (Otto) Die Papageien, monographisch bearbeitet. Erster Band. Mit einer Karte und einer lithographirter Tafel. Leiden, E.J. Brill. Roy. 8o.	ƒ 7,50.
Fles, (Dr. J.A.) Het betoog van den hoogleeraar F.C. Donders kritisch getoetst. Utrecht, B. Dekema. Gr. 8o.	ƒ 0,30.
Fokkens, (G.) Eerste honderdtal rekenvoorstellen, opgegeven op examens. Bolsward, B. Cuperus Az. Kl. 8o.	ƒ 0,10.
Geer, (Dr. P. van) Ontwikkeling van den geest, het hoogste doel van de beoefening der wiskunde. Redevoering. Leiden, Jac. Hazenberg, Corns.zoon. Gr. 8o.	ƒ 0,40.
Geerts, (A.J.C.) De pharmacie en het pharmaceutisch onderwijs, in verband beschouwd met de aanstaande regeling van het hooger onderwijs en de geneeskundige wetten. Utrecht, J.G. Broese. Gr. 8o.	ƒ 0,30.
Geloof en leven. Bijdragen tot bevordering van godsdienstige volksontwikkeling, onder redactie van Jb. v.d. Ven en H. Vrendenberg Cz. Jaargang 1867. Afl. 1., 2. en 3. Utrecht, L.E. Bosch en Zoon. Gr. 8o. Per jaargang van 12 afleveringen	ƒ 2, -.
Gerding, (Dr. Th.) Zakwoordenboek der scheikunde en der scheikundige bewerkingen. Vrij naar het Hoogduitsch door R.J. Opwyrda. Met eene voorrede van Dr. J.H.v.d. Broek. 1e helft. Utrecht, C.v.d. Post Jr. Gr. 8o. Compleet in 2 deelen à	ƒ 5, -.
Geslachtlijst van zelfstandige naamwoorden der Nederlandsche taal. Ten dienste	


{==23==} {>>pagina-aanduiding<<}


der scholen. (Volgens de spelling der H.H. te Winkel en de Vries.) Amsterdam, A. Hoogenboom. Kl. 8o.	ƒ 0,25.
Gids voor een ieder die Parijs bezoekt. Naar de beste bronnen bewerkt. Arnhem, J.v. Egmond Jr. 18o.	ƒ 0,60.
Gillissen, (M.J.) Humor en satire. Tweede drietal liederen, geschikt ter voordragt in gezelschappen, enz. 's Gravenhage, L.F.J. Eichler. Gr. 8o.	ƒ 0,10.
Graafland, (N.) S.E. Harthoorn's oordeel over het onderwijs in de Minahassa toegelicht. Rotterdam, M. Wijt en Zoon. Post 8o.	ƒ 0,75.
Groen van Prinsterer, (Mr. G.) la Prusse et les Pays-Bas. A mes amis de Berlin. 1e stukje. Amsterdam, H. Höveker. Gr. 8o. Compleet in 3 of 4 stukjes.	ƒ 0,40.
Groeneboek, (J.) Verhandeling over 1 Corinthe 1:30, vertoonende het groote voorregt der ware geloovigen. Zaandam, van Spanjen Koppenol. Gr. 8o.	ƒ 0,25.
Groneman, (H.J.H.) Beginselen van de leer der perspectief, toegelicht zonder behulp der beschrijvende meetkunde. Groningen, J.B. Wolters. Post 8o. (Met 4 uitslaande platen.)	ƒ 0,50.
Groninger Studenten-almanak voor het jaar 1867. Groningen, J.B. Huber. Post 8o In linnen.	ƒ 2, -.
Gunning Jr., (J.H.) De diepe onzedelijkheid onzer kerkelijke toestanden. 's Gravenhage, H.J. Gerretsen. 12o.	ƒ 0,10.
Gunning Jr., (J.H.) Zestien stellingen betrekkelijk het stemrecht der gemeente, aan de gemeente ter overweging gegeven. Amsterdam, H. Höveker. 12mo.	ƒ 0,20.
Gusserow (A.L.S.), Oratio de Quemadmodum ars obstetricia et gynaecologia litterarum medicarum disciplinae peculiares exstiterint? Trajecti ad Rhenum, H.C. Blom. Gr. 8o.	ƒ 0,40.
Haar, (J.W.v.d.) Latude, of vijf-en-dertig jaren gevangenschap, historisch tooneelspel in vijf bedrijven. Naar het Fransch, voor rederijkers. Amsterdam, L.F.J. Hassels 12o.	ƒ 0,90.
Haas, (D.C. de) Onze feesten beschouwd van het standpunt der nieuwe rigting voor belangstellende gemeenteleden. St. Anna-Parochie, J. Kuiken Jz. Post 8o.	ƒ 1, -.
Hall, (Mr. F.A. van) De Nederlandsche dagbladpers! Naar aanleiding van het op te rigten ‘Dagblad van Nederland.’ Arnhem, J. van Egmond Jr. Gr. 8o.	ƒ 0,25.
Handboekje voor de jeugd, om de voornaamste feesten der H. kerk godvruchtig door te brengen door G.H.L. 's Bosch, G. Mosmans. 12o.	ƒ 0,50.
Harting, (P.) De voorwereldlijke scheppingen, vergeleken met de tegenwoordige. In tafereelen. Met 4 steendrukplaten en 168 glyphographische figuren in den tekst. 1e afl. Tiel, H.C.A. Campagne. Roy. 8o. Compleet in 4 afleveringen.	ƒ 1, -.
Heermann, (J.) Het kruis van Christus of de smartelijkste lijdensweek des Heilands. Naar het hoogduitsch. 1e afl. Leeuwarden, H. Bokma. Kl. 8o. Compleet in 8 Afleveringen.	ƒ 0.20.
Hemmes Nz., (H.W.) Beloften, gevolgen en verklaring van de beloften, door God aan Abraham gedaan. Delfzijl, Jan Haan. Gr. 8o.	ƒ 0,40.
Herwerden CHz., (C.H. van) Dankbare gedachtenisviering van veertigjarige evangeliebed ening. Groningen, R.J. Schierbeek. Post 8o.	ƒ 0,25.
Heijdenwijck (Mr. C.J.A.), Nijmegen als vesting of bruggenhoofd. - Uitbreiding der stad. 's Gravenhage, J. en H. van Langenhuysen. Gr. 8o.	ƒ 0,30.
Heye, (Dr. J.P.) Veepest-bedwang. Een woord in 't bijzonder ook gerigt tot gemeentebesturen. Amsterdam, P.N.v. Kampen. Gr. 8o.	ƒ 0,15.
Heijnes, (H.J.) De schriftuurlijkheid, redelijkheid en onmisbaarheid der drieëenheidsleer. Christelijke toespraak naar Haggai II: 5b. en 6. Gehouden met het oog op Ds. Buddings laatste geschrift. Zwolle, J.P. van Dijk. Gr. 8o.	ƒ 0,30.
Hierna beter, of de buren, en de neef uit Parijs. Blijspel in twee bedrijven door A.L. Post. Kampen, K. van Hulst. Post 8o.	ƒ 0,40.
Hinsberg, (M.) Open brief aan de aandeelhouders der Rotterdamsche bank. Rotterdam, Hoog en Kruijt. Gr. 8o.	ƒ 0,60.
Hoe het komt dat Oom Ben's beurs nooit ledig is. Uit het Engelsch. Middelburg, J.C. en W. Altorffer. 32o.	ƒ 0,05.
Hoe men, door eene uitgave van anderhalf millioen gulden de runderpest in Zuid-Holland kan bedwingen. Leiden, A.W. Sijthoff. Gr. 8o.	ƒ 0,05.
Hofdijk, (W.J.), Het rapport der raadscommissie, benoemd in de vergadering van 19 December 1866, op den toetssteen gebracht. Amsterdam, C.v. Helden. Gr. 8o.	ƒ 0,15.
Holtrop, (J.W.) Thierry Martens d'Alost. Etude bibliographique. La Haye, Martinus Nijhoff. Gr. 8o.	ƒ 1,50.
Hoogeveen, (G.A.) De kerkeraad te Zwammerdam en het klassikaal bestuur van	


{==24==} {>>pagina-aanduiding<<}


Leiden. Alphen a/R., W. Cambier van Nooten. Post 8o.	ƒ 0,10.
Hugenpoth tot den Berenclaauw, (Mr. J.B. Baron) De gemeente, hare vrijheid en hare finantiën. Utrecht, Kemink en Zoon. Gr. 8o.	ƒ 1,60.
Ibn-el-athiri, Chronicon quod perfectissimum inscribitur. Vol. 1. Historiam antcislamicam continens, edidit Carolus Johannes Tornberg. Lugduni Batavorum, E.J. Brill. Roy. 8o.	ƒ 6,50.
In 't vrije veld. Brieven van een landmeisje aan jonge dames. Ingeleid door Dr. D J. Coster. Brief 1-4. Amsterdam, C.L. Brinkman. Post 8o. Compleet in 3 stukjes of 12 brieven	ƒ 0.40.
Inleiding, (Praktische) tot de cijferkunst, benevens eenige tafels bij het cijferen noodzakelijk voor het geheugen. Hengelo, H.D. Kunen. Kl. 8o.	ƒ 0,125.
Inlichtingen omtrent den waren toestand der militaire geneeskundigen in Nederland. 's Gravenhage, P.J. Kraft. Gr. 8o.	ƒ 0,40.
Jaarboekje van de regterlijke magt in het Koningrijk der Nederlanden voor 1867, te zamen gesteld onder toezigt van Mr. C.C.E. d'Engelbronner. 28e jaar. Gorinchem, A. van der Mast. Kl. 8o	ƒ 1,50.
Jaarboekje, van het corps kwcekelingen, aan 's Rijks kweekschool voor militaire geneeskundigen. 1867. Utrecht, K.A. Manssen. 12mo. (Met portret van Dr. J.J. Sas.) In linnen	ƒ 2,70.
Jaarboekje, (Noordbrabantsch) voor 1867. 's Hcrtogenbosch, W.C. v. Heusden. Kl. 8o.	ƒ 1,25.
Jaarboekje, (Zeeuwsch) en Middelburgsche naamwijzer. Middelburg, J.C. en W. Altorffer. Kl. 8o.	ƒ 1,10.
John, (C.C.A.L.) Het onderscheid tusschen valsche en waarachtige bekeering. Heusden, A. Gezelle Meerburg. Kl. 8o.	ƒ 0,10.
Jong, (H. de) Taaloefeningen voor de lagere scholen. St. Anna-Paroehie, J. Kuiken Jz. Kl. 8o.	ƒ 0,25.
Jonge, (W.P. de) De hope des christens bij dierbare ontslapenen. Heusden, A. Gezelle Meerburg. Gr. 8o.	ƒ 0,25.
Kate, (J.J.L. ten) Eigen haard. Gulden woorden voor al de leden van het huisgezin. Amsterdam, D.B. Centen. 12o. ƒ 1,80, in linnen.	ƒ 2,25.
Kellen, (J.Ph.v.d.), Le peintre-graveur Hollandais et Flamand, ou Catalogue raisonné des Estampes gravées par les peintres de l'école Hollandaise et Flamande. 1e Liv. Utrecht, Kemink en Zoon. Gr. 4o. Compleet in 10 afl.	ƒ 8, -.
Kennis en kunst. Geïllustreerd volksboek. Bladen ter algemeene ontwikkeling. Onder leiding van Dr. T.C. Winkler. Met houtgravuren. Afl. 1., 2. en 3. Haarlem, A.C. Kruseman. Kl. fol. Per Jaargang van 12 afleveringen	ƒ 3,90
Klaasje Zevenster is wèl dood! Uit authentieke bronnen geput. Amsterdam, Joh. Visser. Gr. 8o.	ƒ 0,20.
Koloniale Studiën. I. De Gouvernements koffij-kultuur op Java. 's Gravenhage, van Weelden en Mingelen. Roy. 8o.	ƒ 1, -.
KONTOY, (K. Σ.) Λογοσ Εϱμεσ. I. 1. Leiden, E.J. Brill, 1866. 8o.	ƒ 2,75.
Kontoz, (K.S.) Logos Ermes Graece. I. 2. Lugd. Bat., E.J. Brill. Gr. 8o.	ƒ 2.75.
Koopmans van Boekeren, (R.) Eene weduwe met negen kinderen. Leiden, A.W. Sythoff. Br. 12o.	ƒ 1,80.
Kooy, (F. van) Overwin het kwade door het goede. Een paaschverhaal voor de jeugd. Groningen, G.J. Reits. Kl. 8o.	ƒ 0,075.
Koppenol, (H.R.) Een bezoek in de Leidsche straat. Paaschverhaal. Zaandam, van Spanjen Koppenol. Kl. 8o.	ƒ 0,05.
Koster, (J.P.) Militaire regeerings-filantropie. Eene beschouwing van het weduwenfonds voor de officieren van de Nederlandsche landmacht. Nijmegen, H.C.A. Thieme. Gr. 8o.	ƒ 0,35.
Kremer, (A.J.C.) Beginselen der conservatieve staatkunde. Studiën en schetsen. II. Onpartijdigheid. 's Hertogenbosch, W.C. van Heusden. Post 8o.	ƒ 0,25.
Kroon, (A.W.) Het Amsterdamsche stadhuis (thans paleis) 1625-1700. Zijne geschiedenis naar onuitgegeven officiële bronnen bewerkt. Amsterdam, H. Parson Jr. Post 8o.	ƒ 1,25.
Kuijper, (Dr. A.) Wat moeten wij doen, het stemrecht aan ons zelven houden of den kerkeraad machtigen? Culemborg, A.J. Blom. Gr. 8o.	ƒ 0,40.
Kweekschool (De) voor militaire geneeskundigen verdedigd. Naar aanleiding van het hetoog van den hoogl. F.C. Donders. Utrecht, J.G. v. Terveen en Zn.Gr. 8o.	ƒ 0,40.
Lansberge, (Mr J.W. van) A propos du barrage de l'Escaut. La Haye, Martinus Nijhoff. Gr. 8o.	ƒ 0,50.
Langhans, (Eduard) De Heilige Schrift. Handleiding bij het godsdienstig onderwijs	


{==25==} {>>pagina-aanduiding<<}


en bij eigen bijbelstudie. Naar het Hoogduitsch. 1e stuk. Oude Testament. Amsterdam, H.W. Mooy. Post 8o. Met nog eene afl. (N.T.) is dit werk compl.	ƒ 0,60.
Lambers, (J.P.A. Ris) Getuigenissen en roepstemmen. Zestal leerredenen. 1e serie. No. 1. De reddende en slaande engel. Rotterdam, G.B. Poeschmann. Gr. 8o.	ƒ 0,15.
Ledeboer, (L.G.C.) Vijf nog nooit uitgegeven brieven. Goes, A.C. de Jonge SJz. Kl. 8o.	ƒ 0,20.
Leich, (J.C.) Aanschouwelijke natuurkunde. Platen voor school en huis. Onder leiding van W. Degenhardt. 1e afl. Amsterdam. C.L. Brinkman. Langw. 8o.	ƒ 0,40.
Lenting, (Mr. L. Ed.) Schets van het Nederlandsch staatsbestuur. Arnhem, Is. An. Nijhoff en Zoon. Post 8o.	ƒ 2,50.
Linde, (Dr. A. v.d.) De ontbinding van de Tweede Kamer in 1866. Utrecht, J.J.H. Kemmer. Gr. 8o.	ƒ 2,60.
Linde, (Dr. A. v.d.) De ‘Volte-Face’ van Mr. G. Groen van Prinsterer in 't najaar van 1866. Utrecht, J.J.H. Kemmer. Gr. 8o.	ƒ 0,70.
Lorgion, (Dr. E.J. Diest) Beknopte geschiedenis der kerkhervorming voor jonge lieden. Haarlem, Erven F. Bohn. 12o.	ƒ 1, -.
Lotgevallen (De) van Klaasje Zevenster, als drama verdedigd tegen de kritiek der Nieuwe Rotterdamsche Courant. Utrecht, C.F. van Steijn en A.J.S. van Rooijen. Gr. 8o.	ƒ 0.10.
Man en vrouw. (De) Natuurlijke geschiedenis van den mensch, sedert zijn ontstaan tot op onze dagen. Afl. 1 en 2. Zwolle, v. Hoogstraten en Gorter. 12o. (Met een' plaat.) Compleet in 8 afleveringen. Per afl.	ƒ 0,40.
Matinée platonique à la Nouvelle Eglise Wallonne 1e 24 Février 1867. Amsterdam, C. van Belden. Gr. 8o.	ƒ 0,20.
Matthes, (Dr. J.C.) Vragenboek ten gebruike bij het leesboek ‘De nieuwe richting.’ Groningen, J.B. Wolters. Post 8o.	ƒ 0,25.
Mentor, Raadgever voor de Nederlandsche jeugd in school en huis, ook voor opvoeders en onderwijzers. No. 1. Tiel, D. Mijs Kl. fol. Per jaargang van 52 nos. ƒ 2, -; franco per post	ƒ 2,60.
Mestral, (A. de) Brieven over de nicuwe theologie. Jeugdigen beoefenaars der godgelcerdheid in Nederland aangeboden door L.J. van Rhijn. Utrecht, Kemink en Zoon. Post 8o.	ƒ 0,75.
Modderman, (Mr. W.) De wettelijke bewijsleer in strafzaken. Uitgegeven door het Provinciaal Utrechtsche Genootschap van kunsten en wetenschappen. Utrecht, C. v.d Post Jr. Gr. 8o	ƒ 2,80.
Moerkerken, (P.H. van) Redekunst, benevens schetsen en onderwerpen van opstellen. Leiden, van den Heuvell en van Santen. 12mo.	ƒ 1, -.
Mol, (J.D.R.) en II. Baarschers, Leeslesjes voor kinderen van 6-9 jaren. Schoonhoven, S.E. van Nooten. Kl. 8o.	ƒ 0,15.
Monde élégant. (Le) No. 1. Amsterdam, F. Desterbecq. 4o. Per jaargang van 12 nos. ƒ 5, -; met vier platen	ƒ 6, -.
Monstering gehouden over de incompatibiliteits-verklaring en het verplicht non-actief worden der krijgslieden. Door een veteraan. Nijmegen, H.C.A. Thieme. Gr. 8o.	ƒ 0,60.
Moquette, (J.B.), Dr. C.N. de Graaff en J.E. Jentink, De vacature te Zwammerdam. Alphen, a/d Rijn, W. Cambier van Nooten. Gr. 8o.	ƒ 0,40.
Mühlbach, (L.) (C. Mundt) Duitschland in storm en drang. Historische roman. 1e Afd. De oude Frits en de nieuwe tijd. 2e en 3e deel. Utrecht, L.E. Bosch en Zoon. Gr. 8o.	ƒ 1,15.
Mültatuli, Een en ander naar aanleiding van J. Bosscha's Pruisen en Nederland, Amsterdam, C. van Helden. Gr. 8o.	ƒ 1,40.
Naam- en ranglijst der officieren van het koninklijke leger der Nederlanden. Jaargang 1867. Gorinchem, J. Noorduyn en Zn. Kl. 8o.	ƒ 1,20.
Natuur (De) in de verschillende jaargetijden bijzonder met het oog op de planten. Schoolboekje, Schoonhoven, S.E. v. Nooten Kl. 8o.	ƒ 0,20.
Nederland en zijne bezittingen buiten Europa, door H.A.B. Amsterdam, L.J.E. v.d. Bor. Kl. 8o.	ƒ 0,15.
Nippold, (Dr. F.) Een pascha te Jeruzalem en aan de Roode Zee. Schetsen uit het Oosten door C.E. v. Koetsveld. 's Gravenhage, M.J. Visser. Gr. 8o	ƒ 2,90.
Nog een woord over de Koninklijke Militaire Academie te Breda door Xn. Nijmegen, H.C.A. Thieme. Gr. 8o.	ƒ 0,15.
Nog een woord aangaande de kweekschool voor militaire geneeskundigen. Utrecht, J.G. Broese. Gr. 8o.	ƒ 0,10.
Nöldeke, (Theodoor) Het leven van Mahomed naar de bronnen bewerkt. Uit het Hoog-	


{==26==} {>>pagina-aanduiding<<}


duitsch. Utrecht, Kemink en Zoon. 12o.	ƒ 1, -.
Oeser's (Chr.) Handleiding tot de kennis der algemeene geschiedenis. Naar de Hoogduitsche uitgave. Haarlem, de Erven Loosjes. Post. 8o.	ƒ 2,25.
Ontwerp der constitutie voor het Noord-Duitsch verbond. Amsterdam, C.v. Helden. Gr. 8o.	ƒ 0,10.
Ontwerp van een wetboek van strafvordering, ingekomen in de zitting van de Tweede Kamer der Staten-Generaal van 12 Februarij 1867. 's Gravenhage, Gebrs. Belinfante. Roy. 8o.	ƒ 1,50.
Ontwerp van wet tot regeling der schutterijen. 's Gravenhage, Gebr. Belinfante. Gr. 8o.	ƒ 0,75.
Oosterzee, (J.J. van) De vrouw en de nieuwe litteratuur. Eene voorlezing. Utrecht, Kemink en Zoon. 12o.	ƒ 0,75.
Opmerkingen betreffende het nieuwe reglement op de inwendige dienst der infanterie. 's Hertogenbosch, Gebr. Muller. Post 8o.	ƒ 0,25.
Parijs in 1867. Een gids voor allen die Parijs bezoeken. Voor Nederlanders bewerkt naar het Fransch. Afl. 1. Rotterdam en Leiden, H. Nijgh en van den Heuvel en v. Santen. Post 8o. (Met 4 platen.) Compleet in ongeveer 10 afl.	ƒ 0,30.
Parijs en omstreken. Bewerkt naar Plantenga's Parijs. Met plattegrond. Naar eigen aanschouwing en naar de beste bronnen bewerkt. 2e druk. Zutphen, P. Bz. Plantenga. Kl. 8o.	ƒ 1, -.
Percovius, Mogen wij ons met Prof. Doedes verheugen over het in werking treden van art. 23? Utrecht, L.E. Bosch en Zn. Gr. 8o.	ƒ 0.30.
Polytropos, De Oost-Indische pleiaden en hun pleegkind. Eene bibliographische studie. Amsterdam, J.C.A. Sulpke. Gr. 8o.	ƒ 0,25.
Poortugael, (J.C.C. den Beer) Het Henry-Winchester-repeteergeweer, getoetst aan de eischen des tijds. 's Gravenhage, Gebroeders van Cleef. Gr. 8o.	ƒ 0,30.
Prakke, (H.J.) Een ander tertium in zake de bestrijding der runderpest. Leeuwarden, H. Kuipers. Gr. 8o.	ƒ 0,20.
Preek, (Eene militaire) over Mattheus 25:42a. Zutphen, A.E.C. v. Someren. Gr. 8o.	ƒ 0,25.
Prins, (J.J.) Oratio de schola et ecclesia, ete. Lugduno-Batavorum, P. Engels. Gr. 8o.	ƒ 0,50.
Proef (De) Oorspronkelijk blijspel in 2 bedrijven door d.L. Kampen, K. van Hulst. Post 8o.	ƒ 0,40.
Reglementen voor de Hervormde Kerk in het Koningrijk der Nederlanden met bijlagen. Leeuwarden, G.T.N. Suringar. Kl. 8o.	ƒ 1,25.
Reintjes, (H.J.) Beknopte handleiding tot het gebruik der tabel, om zich het Italiaansch of boekhouden naar de dubbele methode spoedig eigen te maken. Utrecht, Dekker en van de Vegt. Kl. 8o.	ƒ 0,90.
Renten-rekenaar, bevattende eene volledige reeks van tabellen, aangevende het rentebedrag van alle geldsommen, tegen allerlei interest voor al de dagen van het jaar. Gouda, G.B. van Goor. Kl. 8o.	ƒ 0,80.
Réponse à un diplomate Belge par l'auteur de la brochure, intitulée: A propos du barrage de l'Escaut. La Haye, Martinus Nijhoff. Gr. 8o.	ƒ 0,25.
Retcliffe, (J.) Van Berlijn naar Königsgrätz. Historische roman, naar het Duitsch door J. van den Bergh. 1e deel. Utrecht, C. van der Post Jr. Post 8o. Pro compleet in 2 deelen.	ƒ 2,90.
Reteliffe, Ben Ellinor. Naar het hoogduitsch. 3 dln. Amsterdam, B. Eisendrath. Gr. 8o. (met titelvignetten.)	ƒ 7,50.
Réville en Scherer, Renan en Guizot. Hunne jongste werken beoordeeld. 's Hertogenbosch, G.H.v.d. Schuyt. Post 8o.	ƒ 0,75.
Romeyn, (P.) Wat te doen tegen schoolverzuim? Amsterdam, H.W. Mooy. Gr. 8o.	ƒ 0,25.
Rosenstein, (Dr. Siegmund) Het bijgeloof en het wondergeloof in de geneeskunde. Naar het hoogduitsch door L.J. Hussen. Groningen, R.J. Schierbeek. 12o.	ƒ 0,25.
Rüstow, (W.) De oorlog van 1866 in Duitschland en Italië. Uit een politiek en militair oogpunt beschreven. Uit het Hoogd. Met inleiding en aanteekeningen van J.F. Stieltjes. 1e. stuk. Schiedam, H.A.M. Roelants. Gr. 8o. Compleet in vier stukken.	ƒ 1,275.
Sasse, (Dr. A.) De cholera. Opmerkingen naar aanleiding van Prof. G.J. Mulder's werk: De natuurkundige methode en de cholera. Amsterdam, J.H. Gebhard en Co. Gr. 8o.	ƒ 0,60.
Schakespeare's Meesterstukken. Nieuwe uitgaaf No. 1. Othello. Amsterdam, K.H. Schadd en G.L. Funke. Post 8o. Pro compleet in 7 stukken	ƒ 4, -.


{==27==} {>>pagina-aanduiding<<}


Scheltema Ez., (M.W.) De kinderen van het ijzeren varken. Dockum, S.R. Schaafsma. Gr. 8o.	ƒ , .
Schotel, (Dr. G.D.J.) Het oud-hollandsch huisgezin der zeventiende eeuw. In plaat gebragt door C. Rochussen en D. v.d. Kellen, Jr. Afl. 1. Haarlem, A.C. Kruseman. Roy. 8o. (Met eene plaat.) Compleet in ongeveer 10 afl.	ƒ 0,50.
Scholten, (J.H.) Supranaturalisme in verband met bijbel, christendom en protestantisme. Leiden, P. Engels. Gr. 8o.	ƒ 0,70.
Schmal, (J.) Leiddraad voor de aanvankelijke beoefening van de ontleding der samengestelde volzinnen, naar Dr. H. Kern's Handleiding bij het onderwijs der Nederl. taal. Schoonhoven, S.E. v. Nooten. Post 8o.	ƒ 0,30.
Schrader, (A.) De bruid van den rijke. Naar het Hoogduitsch. Amsterdam, B. Eisendrath. Gr. 8o. 2 deelen. (Met titelvignetten.)	ƒ 5, -.
Scupoti, (L.) Wijze om de zieken te troosten en tot een zaligen dood voor te bereiden. 's Bosch, G. Mosmans. 12o.	ƒ 0,40.
Soirée fantastisque, (Une) dans la Nouvelle Eglise Wallonne, 1e Dimanche, 20 Janvier 1867. Amsterdam, C.v. Helden. Gr. 8o.	ƒ 0,10.
Sophoclis Oedipus Rex edidit et adnotavit H. van Herwerden, accedunt Analecta tragiea et anecdota Ambrosiana. Traiecti ad Rhenum, L.E. Bosch en Fil. Gr. 8o.	ƒ 2,50.
Sphinx (De). Het sprekend-denkend menschenhoofd uitgevonden door den onsterfelijken dokter Muja. Leiden, D. Noothoven van Goor. Kl. 8o. (Met eene uitslaande steekdrukplaat).	ƒ 0,50.
Staat der Nederlandsche zeemagt en koopvaardij-vloot. Op 1o. Januarij 1867. Amsterdam, van Tubergen en Kruijsmulder. Kl. 8o.	ƒ 0,40.
Staatspapiere (Ueber) in Bezug auf Kapital-Anlage von einem alten Finanzier. Amsterdam F. Gunst. Gr. 8o.	ƒ 1, -.
Stark, (J.H.) Uw vader in den hemel weet wat gij behoeft. Christelijk huisboek in goede en kwade dagen. 1e afl. Amsterdam, D. Allart. Gr. 8o. Compleet in 12 afleveringen	ƒ 0,20.
Steenhoff, (G.) De lichtzijde der armoede. Ten voordeele van de arme Moraviers en Bohemers. Gorinchem, C. Schook. 12mo.	ƒ 0,40.
Stem (Een) uit het volk ten gunste der moderne richting en harer leeraars. Nijmegen, H.C.A. Thieme. 12o.	ƒ 0,25.
Swys, (H.) Neêrlands vloot en reederijen. Alphabetisch opgemaakt. 10e jaargang. Rotterdam, P.M. Bazendijk. Kl. 8o. In linnen.	ƒ 1,80.
Swanneblummen. Jierboekje foar it jier 1867. Liowerd, A. Akkeringa. Kl. 8o.	ƒ 0,30.
Synodaal Reglement (Nieuw) op de benoeming van ouderlingen en diakenen en de beroeping van predikanten door de manslidmaten. Zwolle, J.P. van Dijk. Kl. 8o.	ƒ 0,05.
Tentoonstellings-paleis (Het) in 1867 te Parijs. Zutphen, P. Bz. Plantenga. Kl. 8o.	ƒ 0,10.
Thesingh, (P.H.A. Geraerds,) Is Amsterdam nog te verdedigen ook na de droogmaking van het IJ? Arnhem, J.v. Egmond, Jr. Gr. 8o. (Met eene schetskaart.)	ƒ 1, -.
Thiel, (A.H. van) Hervormden! Ter stembus! 's Gravenhage, M.J. Visser. 12o.	ƒ 0,15.
Thoden van Velzen, (U.W.) Zes weken in het Noorden. Dragten, A. Plantinus, Jzoon. Post 8o.	ƒ 1, -.
Timmerman, (M.R.) De scheikundige zamenstelling van de meest gebruikelijke voedsels. Utrecht, J.G. van Terveen en Zn. Gr. 8o. (Met 4 tabellen in kleurendruk.)	ƒ 1,25.
Toorenenbergen, (J.J. van) Aan Dr. J.I. Doedes, bij de uitvoering van Artikel XXIII van het algemeen reglement voor de Nederlandsche Hervormde kerk. Utrecht, Kemink en Zoon. Gr. 8o.	ƒ 0,20.
Trollope, (Anth.) Het huis Belton. Naar het Engelsch door Dr. M.P. Lindo. 2 dln. Dordrecht. P.K. Braat. Gr. 8o. Met eene plaat.	ƒ 5,70.
Tuininga, (F.J.) Doet het goede. Een leesboekje voor jonge kinderen. Bolsward, B. Cuperus Az. Kl. 8o.	ƒ 0,15.
Verduchène, (H.J.A.) Eenige denkbeelden over de verdediging van ons land. Bergen-op-Zoom, P. Harte. Gr. 8o.	ƒ 0,30.
Verslagen en mededeelingen der Koninklijke Akademie van wetenschappen. Afdeeling Natuurkunde. Tweede reeks. 2e deel. 1e stuk. Amsterdam, C.G. v.d. Post. Gr. 8o.	ƒ 1,20.
Viernagel, (C.J.) Economie. Nieuwe grondslagen voor de zoogenaamde staathuishoudkunde. Amsterdam, J.H. Scheltema, 12o.	ƒ 1, -.
Visioen (Het) van een jeneverstoker, diehtregelen van Practicus. Gedrukt voor rekening van den schrijver. Utrecht, C. Mommaas, Cz. Gr. 8o.	ƒ 0,10.


{==28==} {>>pagina-aanduiding<<}


Vloten, (J. van) Eerlijke wenschen omtrent hooger en middelbaar onderwijs. Rectorale redevoering. Deventer, Jac. v.d. Meer. Gr. 8o.	ƒ 0,30.
Volksmuseum. (Neêrlandsch.) Tijdschrift voor iedereen. Lectuur voor stad en land. Redacteur, S. Katz, Jz. Jaarg. 1867. Blad I. Amsterdam, Kröber en Co. Gr. 8o. Per jaargang van 52 bladen	ƒ 1,30.
Vreede, (G.G.) Examen de la question du barrage de l'Escaut oriental. Utrecht, J.G. Broese. Gr. 8o.	ƒ 0,60.
Waterreus, (J.) Leesboek voor de hoogste klasse der lagere scholen. Amsterdam, J.H. Laarman. Kl 8o.	ƒ 0,40.
Wederwoord (Een) naar aanleiding van ‘een woord over het middelbaar onderwijs door J. ten Cate’, aan het publiek gericht door directeur en leeraren, werkzaam aan de hoogere burgerschool te Sneck. Sneek, van Druten en Bleeker. Gr. 8o.	ƒ 0,35.
Wetboek van strafregt voor Nederlandsch Indië. Wetboek voor de Europeanen. 's Gravenhage, Gebrs. Belinfante. 32o.	ƒ 1, -.
Wijngaarden, (L. van) Toespraak, gehouden op het eerste jaarfeest der Zaandammerjongelings-vereeniging. Zaandam, van Spanjen Koppenol Kl. 8o.	ƒ , .
Zimmerman, (Rob.) Empirische zielkunde. Een leer- en leesboek. Vrij bewerkt door F.A. Hartsen. Utrecht, Kemink en Zoon. Post 8o.	ƒ 2,50.


Ter beoordeeling ontvangene boeken.


Blom, Dr. A.H., De Synoptische Verhalen van den Doop van Jezus in de Jordaan, en van zijne Verzoeking in de Woestijn.

Boekeren, R. Koopmans van, Eene weduwe met negen kinderen.

De Economist, April-nommer.

Edwards, Amalia B., Een Wolf onder de schapen, 2 deelen.

Geïllustreerd Nieuws, No. 37, 38, 39, 40 en 41.

Geslachtlijst van Zelfstandige Naamwoorden der Nederl. Taal.

Groneman, H.J.H., Beginselen van de leer der Perspektief.

Handboek der Openbare Gezondheidsregeling en der geneesk. Politie, 2e afl.

Het Bijblad van de Economist, 2e afl. 1867.

Kan, Mr. J.B., Hist. Geogr. Atlas, ten gebruike bij Streckfuss Gesch. der Wereld.

Kennis en Kunst. Afl. 3, blad 9-13.

Kort begrip der Bijbelsche Geschiedenis, door Ds. G. Collins, vertaald door Ds. J.W.G. van Maanen. Groote en kleine uitgave.

Langhans, Eduard, De Heilige Schrift. Een Leesboek over den Bijbel.

Lavelye, E. de, Het Volksonderwijs in de XIX. eeuw.

Leiddraad tot het Godsdienstig Onderwijs door Ds. G. Collins, vertald door Ds. J.W.G. van Maanen. Groote en kleine uitgave.

Lorgion, Prof. E.J. Diest, Beknopte Geschiedenis der Kerkhervorming voor Jonge Lieden.

Los en Vast. II, 2.

Maronier, Ds. J.H., Bibliotheek van Moderne theologie, X, 2.

Matthes, Dr. J.C., De Nieuwe richting. Tweede, herziene druk.

Matthes, Dr. J.C., Vragenboek ten gebruike bij het leesboek ‘de Nieuwe richting.’

Nederduitsch Tijdschrift, onder het bestuur van Emanuël Hiel. Nieuwe Serie, 4e deel.

Nieuw en Oud. Onder redactie van Dr. A.L. Poelman en Johs. Hooykaas Herderscheê. No. 4.

Oester's, Chr., Handleiding tot de Kennis der Algemeene Geschiedenis

Page, D., Leiddraad tot de kennis der Natuurk. Aardrijkskunde.

Parijs in 1867, 1e afl.

Pestalozzi, Tijdschrift voor Onderwijs en Opvoeding. Nieuwe serie. 1e jaarg., 1e afl.

Praktisch Volksboek. Museum voor Natuur, Kunst en Wetenschap, II, vii, 5.

Rosenstein, Dr. Siegmund, Het Bijgeloof en het Wondergeloof in de Geneeskunde.

Sonstral, J.H., en H.J. van Lummel, Jaar boeken van het Godsbestuur, 15e afl.

Vragen van den Dag. Uitgegeven door de Vereeniging tot Oprichting van het Dagblad van Nederland.

Westerman, W. Marten, Bato, 4e afl.

Winkler, Ds. T.C., Op en in de Aarde, 6e afl.



{==29==} {>>pagina-aanduiding<<}

Lijst van boeken en geschriften, van 15 april-15 mei 1867 in Nederland verschenen

DEZE LIJST WORDT IN ELK NOMMER VERVOLGD.

Ainsworth, (W. Harrison) Liefde en list. De prins van Wales te Madrid in 1623. Naar het Eng. 2 deelen. Amsterdam, J.D. Sybrandi. Gr. 8o. (Met titelvignet.)	ƒ 6,50.
Alphonsus, Kruistogt tegen eene vijandin van het schoone geslacht. Helder, L.A. Laurey. Gr. 8o.	ƒ 0,30.
Anderson, (M.) Worden de dieren beschermd? 's Gravenhage, B.J. Dona Pieck. Gr. 8o.	ƒ 0,10.
Atlantic en Great Western Spoorweg. (New-York, Pennsylvania and Ohio) consolidated. Verslag aan de obligatie- en aandeclhouders. Amsterdam, Ellerman en Hoitsema. Gr. 8o	ƒ 0,30.
Baarschers, (H.) De kinderen van den buitenman; een schoolboekje. Met eene aanbeveling van Dr. L. Mulder. 1e stukje. 3e druk. Zwolle, W.E.J. Tjeenk Willink. Kl. 8o.	ƒ 0,20.
Bake, (Mr. R.W.J.C.) Nederland en Duitschland. 's Gravenhage, H.C. Susan, C.Hz. Gr. 8o.	ƒ 0,40.
Bake, (Mr. R.W.J.C.) Du droit de l'Allemagne sur 1e Luxembourg. Bij Denzelfde. Gr. 8o.	ƒ 0,25.
Beets, (Nicolaas) Waakt en bidt. Leerrede over Matth. XXVI: 41. Utrecht, Kemink en Zoon. Gr. 8o.	ƒ 0,25.
Belangen. (Onze) Gesprekken over het nieuws van den dag. No. 1. Gorinchem, C. Schook. 12o Per jaargang van 50 Nos. ƒ 1, -; franco p.p.	ƒ 1,50.
Blommendal, (A.R.) Des barrages de l'Escaut oriental et du Sloe, au point de vue technique. La Haye, C. van Doorn et fils. Roy. 8o	ƒ 1, -.
Brieven en uitboezemingen van den Ouden Heer Smits. 4e druk. No. 67. der Guldens-Editie. Arnhem, D.A. Thieme. 12o.	ƒ 1, -.
Broese, (G.) Zamenspraak tusschen een vader en zijnen zoon, hoofdzakelijk omtrent de wetten van bloedschande. Amsterdam, P. Groenendijk. Post 8o.	ƒ 0.125.
Bijbelvertaling. (De nieuwe) Open brief aan de leden der Nederduitsche Hervormde kerk, door het hoofdbestuur der Confessioneele Vereeniging. Utrecht, Kemink en Zoon. Gr. 8o.	ƒ 0,05.
Catalogue descriptif des especes de bois de l'Archipel des Indes Orientales (Collection de Sturler) exposées à l'exposition internationale de 1867 à Paris. Leide, A.W. Sijthoff. Gr. 8o.	ƒ 1,50.
Cate, (J. ten) Een bezoek gebragt aan den directeur en de leeraren, werkzaam aan de hoogere burgerschool te Sneek. Sneek, van Druten en Bleeker. Gr. 8o.	ƒ 0,35.
Conradi, (J.) Eerste werkboekje. Eenvoudige vragen en opgaven voor jonge kinderen. Gorinchem, C. Schook.	ƒ 0,10.
Cramer, (S.) Zwingli's leer van het godsdienstig geloof. Middelburg, J.C. en W. Altorffer. Gr. 8o.	ƒ 2, -.
December 1866. (De 15) Pius IX, Napoleon III, Victor Emmanuel. Rosendaal, J. Suykerbuyk (1866). Gr. 8o.	ƒ 0,25.
Dierenbeschermer, (De kleine) Naar het Fransch. Uitgegeven door de haagsche vereen. tot bescherming van dieren. 's Hage, B.J. Dona Pieck. 12o. ƒ 0,10; 25 ex. ƒ 2,25; 50 ex. ƒ 3,50; 100 ex.	ƒ 6, -.
Dietsche warande. (De) Tijdschrift voor Nederlandsche oudheden, enz. Bestuurd door Jos. A. Alberdingk Thijm. VIIIe deel. 1e afl. Amsterdam, C.L. van Langenhuijsen. Gr. 8o. Per jaargang van 6 nos.	ƒ 6, -.
Donia, De ongegrondheid der beschuldigingen in: Een woord van het Hoofdbestuur der Confessioneele Vereeniging enz. 's Hertogenbosch, W.C. van Heusden. Post 8o.	ƒ 0,40.
Droomen van een schoolmeester over Examens, Onderwijswetten, Schoolboeken, enz. Rosendaal, J. Suykerbuyk. 12o.	ƒ 0,20.
Engelen, (Mr. A.W.v.) Geschiedenis van het laatst der achttiende eeuw en van de negentiende eeuw tot op den tegenwoordigen tijd. 4e deel. Nieuwste Geschiedenis (van 1789-1867.) 3e druk. Groningen, J.B. Wolters. Gr. 8o.	ƒ 4,90.
Erckmann-Chatrian, Volksvertellingen. Amsterdam, J. Leendertz. 12o.	ƒ 0,90.


{==30==} {>>pagina-aanduiding<<}


Felix, (J.W.) De vacature te Zwammerdam. Bijdrage tot de kerkg eschiedenis van onzen tijd, en tevens antwoord aan de predikanten Ham (van Boskoop), Moquette (van Rijnsaterwoude), de Graaff (van Oudshoorn) en Jentink (van Nieuwkoop). Utrecht, Kemink en Zoon. Gr. 8o.	ƒ 0,20.
Galen, (Philipp) De vuurtoren van Kaap Wrath. Uit het hoogduitsch. 1e deel. Amsterdam, C. van Helden. Compleet in 3 deelen.	ƒ 2,70.
Gasparin, (A. de) De familie, hare pligten, hare vreugde, hare smarten. Naar het Fransch. 2 dln. Amsterdam, W.H. Kirberger. 12o.	ƒ 2,90.
Gebeden, (Kinderlijke) tot het waardiglijk verrigten der eerste H. Communie. Rosendaal, J. Suykerbuyk. 16o.	ƒ 0,05.
Geerts, (A.J.C.) Beginselen der quantitatieve analytische scheikunde ten gebruike bij het hooger en middelbaar onderwijs. Bewerkt naar Dr. Sonnenschein's ‘Anleitung zur quantitativen chemischen Analyse.’ Utrecht, J.G. Broese. Post 8o. (met 14 platen.)	ƒ 3,90.
Geertsema, (C.J.) Beschouwingen over het waterschap Oldambt. Groningen, J.B. Wolters. Gr. 8o.	ƒ 0,50.
Grashuis, (G.J.) Waan en dunk. Open brief aan Dr. D. Koorders. Rotterdam, E.H. Tassemeijer. 12o.	ƒ 0,25.
Groen, (S.F.) Beleediging en satisfactie, of veroordeeling van den gang van zaken op het gymnasium Willem III te Batavia. Batavia, Lange en Co. ('s Gravenhage, Mart. Nijhoff.) Post 8o.	ƒ 1, -.
Haakman, (J.H.) Nationale Maatschappij tot redding van schipbreukelingen. 's Gravenhage, Gebr. van Cleef. Gr. 8o.	ƒ 1, -.
Handleiding bij het eerste onderwijs in plant- en delfstofkunde. Naar het hoogduitsch. Met een voorwoord van D. Huizinga. Met 10 afbeeldingen. Groningen, P. Noordhoff. Kl. 8o.	ƒ 0,35.
Hoevers, (W.) De gemeente oordeele! Open brief aan de leden der Hervormde kerk. 's Gravenhage, H.C. Susan, C.H.zoon. 12o.	ƒ 0,30.
Huchedé, (P.) Geschiedenis van den Antichrist. Naar het Fransch. Rosendaal, J. Suykerbuyk. 12o.	ƒ 0,35.
lets ouds en toch nieuw. Een woord tot bemoediging door H.M.W. Rosendaal, J. Suykerbuyk. (1866.) Gr. 8o.	ƒ 0,10.
In 't vrije veld. Brieven van een landmeisje aan jonge dames. Ingeleid door Dr. D.J. Coster. Brief I-IV. Amsterdam, C.L. Brinkman. 12o. Elk deeltje in 3 afl. kompleet.	ƒ 0,40.
Jorissen, Mzn. (W.J.) Eene afscheids-bede. Leerrede. Utrecht, J. Bijleveld. Gr. 8o.	ƒ 0,25.
Kate, (J.J.L. ten) De Schepping. Een gedicht. 2e druk. Utrecht, Kemink en Zoon. Post 8o. ƒ 3, -; in linnen band met koker.	ƒ 3,90.
Kate, (J.J.L. ten) Gedichten. Opgedragen aan Z.M. Willem III. Nieuwe, goedkoope uitgave. 1e afl. Leiden, A.W. Sijthoff. Post 8o. Compleet in 16 afl. à	ƒ 1,20.
Kist, (Mr. J.G.) Beginselen van handelsregt volgens de Nederlandsche wet. 1e deel. 1e afl. Amsterdam, J.H. Gebhard en Comp. Gr. 8o.	ƒ 1,65.
Klinkert, (P.) Klassikaal rekenen. III. De hoofdregelen. Purmerende, J. Schuitemaker. Kl. 8o.	ƒ 0,15.
Klose, (K.L.) Willem van Oranje, de grondlegger der Nederlandsche vrijheid. Met eene inleiding van M.L. van Deventer. Haarlem, Erven F. Bohn. Gr. 8o.	ƒ 2, -.
Kool, (J.A.) Aanteekeningen betreffende de veepest. Met een plaatje. Gorinchem, G.C. van der Mast, Gent, W. Rogghé. Gr. 8o.	ƒ 0,40.
Koten, (J.H. van) Besmetting en ontsmetting, met betrekking tot de heerschende veeziekte. Purmerende, J. Schuitemaker. Gr. 8o.	ƒ 0,35.
Lomartine, (A de) Antoniëlla. Haarlem, de Erven Loosjes. 12o.	ƒ 1, -.
Langhaus, (Eduard) De heilige schrift. Uit het hoogduitsch door A.G. van Anrooy. Kampen, K. van Hulst. 12o.	ƒ 1,25.
Lanbe, (H.) Twee professoren in de knel. Blijspel in vijf bedrijven. Purmerende, J. Schuitemaker. Kl. 8o.	ƒ 1, -.
Lavelye, (E. de) Het volksonderwijs in de XIXe eeuw. Uit het Fransch vertaald door E.C. Enklaar. Kampen, K. van Hulst. Gr. 8o.	ƒ 1,60.
Leich, (J.C.) Aanschouwelijke natuurkunde. Platen voor school en huis, tevens geschikt tot teekenvoorbeelden. Onder leiding van W. Degenhardt. 1e. afl. Amsterdam, C.L. Brinkman. 4o. Compleet in 4 of 5 afleveringen.	ƒ 0,40.
Lennep, (Mr. J. van) Romantische werken. Afl. l. 's Gravenhage, Leiden, Arnhem, Martinus Nijhoff, A.W. Sythoff, D.A. Thieme. Roy. 8o. Compleet in 50 afleveringen à ƒ 0,25.	ƒ 0,25.


{==31==} {>>pagina-aanduiding<<}


Malan, (César) De harpe Sions. Een honderdtal liederen, met muziek voor piano of orgel voor den huisselijken kring. Vrij bewerkt door J.J.L. ten Kate. 1e afl. Amsterdam, H. de Hoogh. Compleet in 12 afleveringen.	ƒ 0,60.
Matthes, (Dr. J.C.) De ouderdom van het Johannes-evangelie, volgens de uitwendige getuigenissen. 1e stuk. De Gnostieken. Leiden, P. Engels. Gr. 8o. Compleet in 3 stukken.	ƒ 0,80.
Meyers, (G.A.) Lessen en verhalen. Een leesboek voor de volksschool. Rosendaal, J. Suykerbuyk. Kl. 8o.	ƒ 0,20.
Mühlbach, (L.) Marie Antoinette en haar Zoon, 3e en laatste deel. Utrecht, L.E. Bosch en Zn. Gr. 8o. ƒ 1,30. Prijs van het complete werk.	ƒ 4,60.
Nieuwenhuis, (F.J. Domela) Naturalisme tegenover J.H. Scholten, Supranaturalisme. Amsterdam, J.H. Gebhard en Co. Gr. 8o.	ƒ 0,40.
Olevianus, (Casper) Verklaring der Apostolische geloofbelijdenis. 1e afl. Doesborgh, J.C. van Schenk Brill. Gr. 8o. Compleet in 10 afleveringen.	ƒ 0,30.
Oosterhout's waschboek, benevens waschlijst. Amsterdam, R.A. Oosterhout. Lang folio. (22 dubbele geperforeerde lijsten.)	ƒ 0,90.
Op Marsch. 's Gravenhage, H.J. Gerretsen. 12o. (15 blz. met muziek.)	ƒ 0,10.
Othello. Blijspel niet naar Shakespeare, maar naar een vertelling. Purmerende, J. Schuitemaker. Kl. 8o.	ƒ 0,50.
Page, (D.) Leiddraad tot de kennis der natuurkundige aardrijkskunde. Uit het Engelsch door Dr. J.J. Kreenen. Met figuren en schetskaarten. Sneek, van Druten en Bleeker. 12o.	ƒ 1,20.
Pierson, (Dr. A.) Gods wondermacht en ons geestelijk leven. Arnhem, D.A. Thieme. 12o.	ƒ 0,80.
Reglementen voor de Nederl. Herv. kerk. Met de wijzigingen tot 1 Maart 1867. Uitgegeven onder toezicht van H.M.C.v. Oosterzee. Schiedam, H.A.M. Roelants. Kl. 8o.	ƒ 0,60.
Rietstap, (J.B.) De wereldbol. De jongste zee- en landreizen, volgens Dr. W. Harnisch, F. Heinzelmann en anderen. Met platen. Afl. 1. Groningen, P. Noordhoff. Arnhem, J. Voltelen. Gr. 8o. Compleet in 40 Afl.	ƒ 0,25.
Roepstemmen en waarschuwingen. Geschetst in voorbeelden uit het dagelijksche leven. Rotterdam, G.B. Poeschmann. 12o. ƒ 0,20; 25 ex.	ƒ 4, -.
Roorda van Eysinga, (S.F.W.) Christendom en cultuurstelsel. Leerrede. Arnhem, D.A. Thieme. Gr. 8o.	ƒ 0,20.
Scheikunde. (Toegepaste) Tweemaandelijksch tijdschrift. Onder redactie van R.J. Opwyrda. Jaarg. 1867. Afl. 1. Vlaardingen, J.F.C. Brückwilder. Gr. 8o. Per jaarg. van 6 Afl.	ƒ 2,40.
Shakespeare, (William) Macbeth, with an introduction, critical and historical notes by M.P. Lindo. 2d. edition. Arnhem, D.A. Thieme. Post 8o.	ƒ 0,75.
Staatsschulden. Een waarschuwend woord, tot alle belanghebbenden gerigt door S. - K. 's Gravenhage, H.C. Susan CHzn. Gr. 8o.	ƒ 0,90.
Toorenenbergen, (J.J. van) Ter schoolwetsherziening. Utrecht, Kemink en Zoon. Gr. 8o.	ƒ 0,25.
Verslag over den toestand van handel, scheepvaart en nijverheid te Amsterdam in 1866. Amsterdam, Joh. Muller. Gr. 8o.	ƒ 1,50.
Vogelensang, (Dr. H.) Het drinkwater in Nederland. Delft, J. Waltman Jr. 12o.	ƒ 0,40.
Vos, (C. de) Beredeneerd woordenboek der voornaamste heesters en coniferen, in Nederland gekweekt. Groningen, J.B. Wolters. Post 8o.	ƒ 1,90.
Vos, F.E., Onderzoekingen over de cholera-epidemie van 1866, in de gemeente Utrecht. Academisch proefschrift. Alphen a/d Rijn, W. Cambier van Nooten. Gr. 8o.	ƒ 1,50.
Waal, E. de, Aanteekeningen over koloniale onderwerpen. X. Een handuitgaaf der Indische begrooting voor 1867, met eenige opmerkingen. 's Gravenhage, Mart. Nijhoff. Gr. 8o.	ƒ 0,90.
Wagner, (H.) Het dierenrijk, vertaald door Dr. T.C. Winkler. Met elf gekleurde platen en houtsneden tusschen den tekst. Amsterdam, Loman en Verster. Br. 12o. ƒ 1,90; in linnen.	ƒ 2,50.
Wagner, (H.), Het planten- en delfstoffenrijk, vertaald door Dr. T.C. Winkler. Met 4 gekleurde platen. Amsterdam, Loman en Verster. Br. 12o.	ƒ 0,60.
Weddik, (J.W.Th. Lublink) Dichtregelen bij de viering van het vijf-en-twintigjarig bestaan van het Evang. Lutersch Weeshuis te Utrecht. 1842-1867. (Ten voordeele van genoemd gesticht.) Utrecht, K.A. Manssen. 12o.	ƒ 0,30.
Wet houdende eeige voorzieningen omtrent den veetyphus. 's Gravenhage, Gebroeders Belinfante. 12o.	ƒ 0,10.


{==32==} {>>pagina-aanduiding<<}


Willeumier, (C.M.J.) Het telegraafrecht, Verhandeling over de rechtsvragen waartoe het gebruik van de telegraaf aanleiding geeft. Amsterdam, J.H. Scheltema. Gr. 8o.	ƒ 1,90.
Wolterbeek Dz., (J.L.) De hypothecaire wetgeving in Nederland. Amsterdam, Joh. Müller. Gr. 8o.	ƒ 1,30.
Woord, (Een) ter overweging. Aan mijne medeleden der Hervormde Gemeente bij de uitvoering van Artikel XXIII. Montfoort, J. Bezemer. (Utrecht, B. Dekema.) Gr. 8o.	ƒ 0,10.


Ter beoordeeling ontvangene boeken.


Baarschers, H., De kinderen van den Buitenman, 1e stukje.

Baarschers, H., Leesboekje door een vriend der jeugd, 1e, 2e, 3e en 4e.

Bijdragen tot de Geschiedenis en Oudheidkunde, inzonderheid van de provincie Groningen. VI. 1.

Combe, Dr. A., Leer der Gezondheid, 10e afl.

De gemeentewet opgehelderd door eene aanteekening door Mr. J.H.G. Boissevain; aangevuld met eene geschiedenis harer toepassing door Mr. G. van Oosterwijk.

Dickens, C., Station Mugby. Eene kerstvertelling.

Donia, De ongegrondheid der beschuldigingen in Een Woord van het Hoofdbestuur der Confessioneele Vereeniging, enz.

Driemaandelijksch Tijdschrift voor Onderwijs, III, 4.

Engelen, Mr. A.W., Geschiedenis van het laatst der achttiende eeuw tot op den tegenwoordigen tijd.

Figuier, Louis, De Wonderen der Wetenschap, 1e afl.

Geïllustreerd Nieuws, No. 42, 43, 44 en 45.

Gunning Jr., J.H., Blikken in de Openbaring, II. 3.

Haas, D.C. de, Onze feesten, beschouwd van het standpunt der Nieuwe rigting.

Het Bijblad van de Economist, 3e afl.

Horner, Fewster Rob., Waarom ik aan de homöopathie de voorkeur gegeven heb.

Huizinga, D., Handleiding bij het eerste onderwijs in Plant- en Delfstofkunde.

Klose, K.L., Willem van Oranje, de Grondlegger der nederl. Vrijheid.

Lamartine, A. de, Antoniëlla.

Lammers, G., Het zingende vogeltje.

Lavelye, E. de, Het Volksonderwijs in de XIX. eeuw. Eene proeve.

Maronier, Dr. J.H., Uitgebreide Handleiding bij het godsdienst-onderwijs naar de behoeften van onzen tijd I. 1-3 en II 1.

Maronier, Dr. J.H., Handleid ng bij het godsdienst-onderwijs enz. 1 en 2.

Maronier, Dr. J.H., Verkorte Handleiding enz. 1 en 2.

Maronier, Dr. J.H., Bibliotheek van Moderne theologie, X, 3.

Masman Jr., H. Uden, Ons zijn en ons moeten, VII. Waarheid en Volkomenheid van het Evangelie.

Mühlbach, L., Marie Antoinette en haar Zoon, 3e deel.

Nederl. Tijdschrift voor de praktische beoefening van de Fransche, de Engelsche en de Hoogduitsche taal en letterkunde.

Nieuw en Oud. Onder redactie van Dr. A.L. Poelman en Johs. Hooykaas Herderscheê. Afl. 5.

Parijs in 1867, 2e, 3e en 4e afl.

Praktisch Volksboek. Museum voor Natuur, Kunst en Wetenschap, II, vii, 6.

R. Claassen's Dood. Declamatorium door M. Edzard Grefe.

Ramaker, H. Kroeze, Rekenboek voor eerstbeginnende leerlingen, 1e stukje.

Ramaker, H. Kroeze, Antwoorden op idem.

Rees, van, Toontje Poland, 2 deelen.

Sikkes, v.S., Zestal Leerredenen.

Staats-chulden. Een waarschuwend woord tot alle belanghebbenden gerigt door S.-K. Streckfuss, A., De Geschiedenis der Wereld, 14e afl.

Vragen van den Dag, blad 4 en 5.

Wap, Dr., en Mr. J. van Lennep, enz. XXVI Maart MDCCCLXVII, Gedenksteenplaatsing te 's Gravenhage, enz.

Westerman, W. Marten, Bato, 5e afl.

Winkler, Dr. T.C., Kennis en Kunst. 4e en 5e afl.

Winkler, Dr. T.C., Op en in de Aarde, 7e afl.

Wood, Mrs., Oswald Cray, 3 deelen.



{==33==} {>>pagina-aanduiding<<}

Lijst van boeken en geschriften, van 15 mei-15 junij 1867 in Nederland verschenen.

DEZE LIJST WORDT IN ELK NOMMER VERVOLGD.

Adresboek, (Algemeen) voor den Nederlandschen boekhandel en aanverwante vakken, benevens aanwijzing der in Nederland uitkomende dag- en weekbladen. 1867. Amsterdam, C.L. Brinkman. Gr. 8o. (Met 2 portr)	ƒ 1, -.
Alda Guarini Veronensis. Carmen elegiacum. Edidit W.H.D. Suringar. Leidae, E.J. Brill. Gr. 8o.	ƒ 1.50.
Andreae, (O.) Eene vrouw op den stoel van Petrus, of het weder geopende graf van de Pausin Johanna. Eene beoordeeling van de getuigenissen voor en tegen deze zaak en voor en tegen het pausdom. Uit het Hoogduitsch. Arnhem, P.A. de Jong. Gr. 8o.	ƒ 0,60.
Beschouwing van de ontworpen communicatie-middelen. De vaart over Pampus, de Noord-Hollandsche spoorbrug, het Centraal Spoorweg Station door J.B. Oud kargadoor te Amsterdam. Amsterdam, de Erven H.v. Munster en Zn. Gr. 8o.	ƒ 0,25.
Booms, (P.G.) Oostenrijk en Zuid-Duitschland in den oorlog van 1866 tegen Pruissen. Krijgskundige schets. Schiedam, H.A.M. Roelants. (Met een kaartje.)	ƒ 0,60.
Bosboom-Toussaint, Mevr. A.L.G., Mejonkvrouwe de Mauléon. No. 68 der Guldenseditie. Arnhem, D.A. Thieme. 12o.	ƒ 1, -.
Boston, (T.) Des menschen natuur in deszelfs viervoudigen staat. Getrouw gevolgd naar het oorspronkelijke. Nieuwe oplage. 1e afl. Nijkerk, I.J. Malga. Kl. 8o. Compleet in 9 afl.	ƒ 0,20.
Bruin, (Servaas de) De feestelijke intocht te Brugge (28 Augustus 1477) van Maximiliaan van Oostenrijk en Maria van Bourgondië. Benevens de voorafgegane huwelijksplechtigheid, en Maria's spoedig gevolgde treurig uiteinde. Met 3 platen. Naar aanleiding van den feestoptocht in Juni 1866 van Heeren Studenten der Utrechtsche Hoogeschool. Utrecht, C. van der Post Jr. 12o.	ƒ 0,75.
Büser, (Dr. J.Th.) Klaroengalmen. Nationale liederen, tot opwekking van moed, beleid en trouw aan koning en vaderland. Dordrecht, C. Morks Jzn. ƒ 1, -; in linnen.	ƒ 1,50.
Buijn, (L.A.P.F.) Het regt tot eene volkomen onbelemmerde gedachte-uiting. Eene strafregtelijke proeve. Amsterdam, Joh. Muller. Gr. 8o.	ƒ 1,10.
Capadose, (Dr. A.) 1e consequente confessioneele of art. 23 in verband met den toestand van het Nederl. Herv. kerkgenootschap. Tweede woord aan leeraren en gemeenten. 's Gravenhage, J. van Golverdinge. Gr. 8o.	ƒ 0,20.
Christiaan, Allerlei goeds. Verzameling van geschriften voor het volk. no. 1. Uit het leven. Haarlem, F.J. Macdonald. 12o.	ƒ 0,50.
Christophilos, Irvingianen en Darbisten, wat zij zijn en wat zij willen. Een beknopt antwoord op vele vragen. 's Gravenhage, M.J. Visser. Gr. 8o.	ƒ 0,10.
Dickens, (Charles) Station Mugby. Eene kerstvertelling. Uit het Engelsch door Mevrouw van Westrheene. Amsterdam, P.N. van Kampen. Post 8o.	ƒ 1,90.
Dornseiffen, (J.) Het Forum Romanum volgens Urlichs. Amsterdam, Scijffardt. Gr. 8o. (Met platten grond.)	ƒ 0,40.
Ellis, (Edward S.) De Indiaansche spion. Leiden, D. Noothoven van Goor. Gr. 8o. (Met titelvignet.)	ƒ 1,90.
Engelenberg, (Mr. J.R.A.) Tweede vervolg der verzameling van wetten, besluiten en provinciale verordeningen, tot wering of beteugeling der veepest in Neder and, enz. enz. Schiedam, H.A.M. Roelants. 12o.	ƒ 0,50.
Eijck van Zuijlichem, (F.N.M.) Notices sur quelques églises romanes, à Maestricht, Liège, Ruremonde et Neuss. Utrecht, Kemink et fils. (Met plaat.)	ƒ 0,80.
Fabri, (Dr. F.) Beschouwingen over den Pruissischen oorlog van 1866, zijne aanleiding, zijne beteekenis en zijne gevolgen. Amsterdam, H. de Hoogh. Post 8o.	ƒ 0,60.


{==34==} {>>pagina-aanduiding<<}


Figuier, (Louis) De wonderen der wetenschap of geschiedenis der nieuwste uitvindingen aan het volk verhaald. Vertaald en bewerkt onder toezigt van Dr. A. van Oven. 1e deel. 1e afl. 's Gravenhage, Gebr. Belinfante. Imp. 8o. ƒ 0,65. Compl. in 34 afl. à ƒ 0,65. of 4 dln. à	ƒ 5,20.
(Elk deel is afzonderlijk verkrijgbaar.)	
Gebeden voor kinderen. Benevens de twaalf artikelen des Geloofs en tien geboden. Gorinchem, G.C. van der Mast. Kl. 8o.	ƒ 0,05.
Gedenksteenplaatsing te 's Gravenhage in den voorgevel van het huis aan de Prineengracht (Zuidzijde) - nommer 32 - waar van 1786-1795 gewoond heeft Mr. Willem Bilderdijk. Toespraak en dichthulde van Dr. Wap en Mr. J. van Lennep, enz. 's Gravenhage, M.J. Visser. Roy. 8o.	ƒ 1, -.
Gestel, (A.v.) De Nederlandsche schoolwet, getoetst aan het christelijk beginsel. 's Hertogenbosch, Henry Bogaerts. 12o.	ƒ 0,75.
Groen van Prinsterer, (Mr.) L'empire Prussien et l'Apocalypse. A mes amis de Berlin. Amsterdam, H. Höveker. Gr. 8o.	ƒ 0,75.
Groenewegen, (J.) Een opregt verhaal, en eene verdediging, van het werk der overtuiging en bekeering van zondaren, voorgevallen in de jaren 1751 en 1752. Nieuwe uitgave. Letterlijk gevolgd naar den oorspronkelijken drnk. Dordrecht, van der Schalk en van Dijl. Kl. 8o.	ƒ 0,50.
Guthry, (W.) Des Christens groot interest, of het zalig deel aan Christus getoetst, enz. enz. Utrecht, J.J.H. Kemmer. 12o. ƒ 1,25; in karton ƒ 1,50; in linnen	ƒ 1,75.
Handel (De Amsterdamsche) en het Centraal-Station door een oud expediteur. Amsterdam, Jan Leendertz. Gr. 8o.	ƒ 0,25.
Hartman Jz., (H.G.) Wet van den 19. April 1867, hondende voorziening omtrent den veetyphus, met toelichtende aanteekeningen. 's Gravenhage, Gebr. Belinfante. Langw. 8o.	ƒ 0,40.
Hilarides, (Dr. M.) Humoristische rijmelarijen. Dordrecht, C. Morks Jzn. 12o. ƒ 1,20; in linnen.	ƒ 1,70.
Hoe men zijn geld nuttig besteden kan. Dichtregelen ter gelegenheid van het veertiende jaarfeest van het Amsterdamsch Jongelieden-Genootschap ten behoeve der zendingzaak door H.J.S. Ten voordeele van dat Genootschap. Amsterdam, H. de Hoogh. 12o.	ƒ 0,10.
Hoeve, (A.H.v.d.) Menschenwaan en Christendom. Een roman en geen romam. Volksuitgave. Amsterdam, J.H. Gebhard en Co. Post 8o.	ƒ 1,60.
Iets over Ds. Gunning's zestien stellingen, betrekkelijk het stemregt der gemeente. 's Gravenhage, J. van Golverdinge. 12o.	ƒ 0,20.
Kinderkost. Leesboekje voor jonge kinderen, door den schrijver van ‘leer de dieren kennen.’ Sneek, T.S. Feenstra. Kl. 8o.	ƒ 0,10.
Koopman. (De Nederlandsche) Nieuw volledig handboek voor den handelstand. Afl. 1. Dordrecht, C. Morks Jzn. 12o. Compl. in 18 afl.	ƒ 0,25.
Kreilmar, (G.) Apostelen en profeten van den ouden of nieuwen tijd? of wederlegging van het Irvingianisme door Gods woord. Voorafgegaan door eeae levensbeschrijving van Eduard Irving. Uit het Hoogduitsch door Desiderius. Amsterdam, H. de Hoogh. Gr. 8o.	ƒ 0,40.
Laveleye, (Emile de) Het volksonderwijs in de XIXe eeuw. Eene proeve. Naar het Fransch. Met aanteekeningen en een voorbericht van J.W. Regt. Tiel, D. Mijs. 12o.	ƒ 1,50.
Macduff, (J. R) De groote reis. Eene pelgrimaadje door het tranendal naar den berg Sion, de stad des levenden Gods. Naar het Engelsch. Amsterdam, H. de Hoogh. 16o. (Met Plaatjes.)	ƒ 0,60.
Mallet, (F.) Blikken in de Schrift. Naar het hoogduitsch door W.J. van der Lelie. Gorinchem, C. Schook. Kl. 8o.	ƒ 0,25.
Mark, (P.v.d.) Economique. Nieuwe grondregelen voor familie-huishoudkunde. Amsterdam, D. Allart. Gr. 8o.	ƒ 0,25.
Meiliedjes, op wijzen genomen uit Choix de cantiques à l'usage des élèves de Rolduc. Venlo, Wed. H.H. Uijttenbroeck. Kl. 8o.	ƒ 0,10.
Montepin, (H. de) Liefdesavonturen eener danseres. 2 dln. Amsterdam, B. Eisendrath. Gr. 8o. (met titelvignetten.)	ƒ 5, -.
Nederland en de groote mogendheden. Rotterdam, G.W.v. Belle. Gr. 8o.	ƒ 0,40.
Nederlandsche bank, 1866/67. Verslag van den president en verslag van de commissarissen, uitgebracht in de Algemeene Vergadering van stemgerechtigde aandeelhouders op 23 Mei 1867. Amsterdam, Metzler en Basting. 4o.	ƒ 0,50.
Neêrlands roem. 1649-1795. Met platen. Dl. I. Blad 1. Amsterdam, D Allart. Gr. 8o. Compl. in omstreeks 80 bladen à.	ƒ 0,10.


{==35==} {>>pagina-aanduiding<<}


Onderrigt (Eerste) ten gebruike van de laagste scholen en ook ingerigt tot eigen oefening. Gorinchem, G.C. van der Mast. Kl. 8o.	ƒ 0.05.
Otterloo, (A.v.) Aardrijkskunde voor handel, nijverheid en statistiek. Amsterdam. Gebr. Kraay. Gr. 8o.	ƒ 2.90.
Portret van Ds. Herman, de Ridder. Geteekend door N.J.W. de Roode, gedrukt ter Koninklijke Steendrukkerij van de Wed. E. Spanier en Zoon. 's Gravenhage, B.J. Dona Pieck	ƒ 1,50.
Portret van Ds. Zubli. Geteekend en gedrukt als voren. Bij Denzelfden	ƒ 1,50.
Retcliffe, Ben Ellinor. Naar het Hoogduitsch. 4e deel. Amsterdam, B. Eisendrath. Gr. 8o. ƒ 2,50, compl.	ƒ 10, -.
Retcliffe, (J.) Van Berlijn naar Königgrätz. Historische roman, naar het Duitsch door J. van den Bergh. 2e deel. Utrecht, C.v.d. Post Jr. Post 8o. Compleet in 2 deelen.	ƒ 2,90.
Reuther, (A.E.) Het ijzer, meer bepaaldelijk beschouwd als grondstof, bestemd tot vervaardiging van vuurmonden. Uitgegeven op last van het Departement van Oorlog. 's Gravenhage en Arnhem, M. Nijhoff en D.A. Thieme. Roy. 8o.	ƒ 1,20.
Rusz, (Karl) Nieuw geïllustreerd handboek voor vrouwen en meisjes. Naar het Hoogduitsch door Dr. J. Sasse. 1e afl. Dordrecht, C. Morks Jzn. 12o. Compleet in 8 à 10 afleveringen.	ƒ 0,30.
Sandwijk, (G. van) Neerlands roem. Vertellingen voor de Nederlandsche jeugd. Leiden, D. Noothoven van Goor. Kl. 4o. in linnen.	ƒ 2,40.
Schetsen uit de Vaderlandsche Geschiedenis. Verhaald voor jonge kinderen. Sneek, T.S. Feenstra. Kl. 8o.	ƒ 0,15.
Schutterijwet, (De) beschouwingen over 't aanhangig ontwerp. Utrecht, L.E. Bosch en Zoon. Gr. 8o.	ƒ 0,70.
Schwartz, (M.S.) Twee huisgezinnen. 2 dln. (van Druten en Bleekers, Goedkoope Bibliotheek voor alle standen. 2e. afd. dln. 28 en 29.) Sneek, van Druten en Bleeker. Post 8o. (Met een plaat).	ƒ 3,25.
Sikkes, (V.R.) Zestal leerredenen. 's Hertogenbosch, Gebrs. Muller. 12o.	ƒ 1,25.
Studiën, (Koloniale) IL. Over heeredienstpligt op Java, in verband met het wetsontwerp op de uitgifte van woesten grond in Nederlandsch-Indië. 's Gravenhage, v. Weelden en Mingelen. Roy. 8o.	ƒ 1,50.
Susan, (S.) Nieuw Nederlandsch-Hoogduitsch en Hoogduitsch-Nederlandsch Zakwoordenboek. 1e deel. Utrecht, L.E. Bosch en Zoon. 12o. Pro compleet in 2 deelen in linnen.	ƒ 5, -.
Symeon Anton. Aan de Synode der Nederlandsche Hervormde gemeente. Berijmd adres, in te dienen door de vrouwelijke lid maten der gemeente en, namens haar, geconcipieerd. Nijmegen, A. Blomhert. Post 8o.	ƒ 0,25.
Thijm, (P.P.M. Alderdingk) Karel de Groote en zijne eeuw. (741-814), voorgesteld inzonderheid met betrekking tot Nederland. 's Gravenhage, Martinus Nijhoff; Amsterdam, C.L. van Langenhuijsen. Gr. 8o. (Met een' kaart.)	ƒ 4,25.
Troost (De eenige) in leven en in sterven. 57 Leerredenen over den Heidelbergschen katechismus door Prof. van Oosterzee, Dr. Ebrard, enz. enz. Uit het hoogduitsch. 1e afl. Utrecht, J.J.H. Kemmer. Gr. 8o. Compleet in 12 afleveringen.	ƒ 0,40.
Verdedigings. (Onze) liniën, door een oud vrijwilliger van 1830. Utrecht, A.J.S. van Rooijen. Gr. 8o.	ƒ 0,10.
Verduchène, (H.J.) Hoofddenkbeelden over de verdediging van ons land, geuit in de Tweede Kamer der Staten-Generaal bij de behandeling der Hoofdstukken VII en VIII. Met strategische bemerkingen. Bergen-op-Zoom, P. Harte. Gr. 8o.	ƒ 0,70.
Verhoeff, (J.G.) Het dragen van Gods toorn tegen de zonde van het gansche menschelijke geslacht. Leerrede over de 15e Zondagsafdeeling van den Heidelbergschen Catechismus. Doesborgh, J.C. Schenk Brill. Gr. 8o.	ƒ 0,20.
Verhooging (Over de) van het militie-contingent en het wets-ontwerp tot regeling der schutterijen. Schiedam, H.A.M. Roelants. 12o.	ƒ 0,40.
Verslag der werkzaamheden van de Jury van deskundigen bij de algemeene tentoonstelling van Nederlandsche nijverheid, in het Paleis voor Volksvlijt te Amsterdam in 1866 gehouden. Amsterdam, Jan D. Brouwer. Gr. 8o.	ƒ 1,50.
Vissering, (Mr. S.) De hand des menschen. Feestrede gehouden ter opening van de handelsbeurs te Hengelo, den 25. April 1867. Leiden, Jacs. Hazenherg, Corns. Zn. Gr. 8o.	ƒ 0,40.
Vries, (Dr. M. de) en Dr. L.A. te Winkel. Woordenboek der Nederlandsche taal. 5e afl. 's Gravenhage, Leiden, Arnhem. M. Nijhoff, A.W. Sijthoff, D.A. Thieme. Roy. 8o. (kolom 641-800.)	ƒ 0,875.


{==36==} {>>pagina-aanduiding<<}


Wat zullen wij doen om de veepest te keeren? door een landman. Amsterdam, H. de Hoogh. 12o.	ƒ 0,10.
Wood, (Mrs.) Oswald Cray. Een roman naar het Engelsch. 3 dln. Haarlem, de Erven Loosjes. Gr. 8o.	ƒ 7,50.
Yonge, (Miss) De duif in het arendsnest. Uit het Engelsch. 2 dln. Amsterdam, W.H. Kirberger. Gr. 8o.	ƒ 5,25.


Ter beoordeeling ontvangene boeken.


Amshoff, M.A., en W. Muurling, Bijdragon ter bevordering van het christelijk leven, 1867. 1e stukje.

Beelden in de tooverlantaarn, door Raphael.

Buser, Dr. J.Th., Klaroengalmen. Nationale liederen.

De Economist. Mei-nommer.

De Nederl. Koopman, Nieuw volledig Handboek voor den Handelsstand, 1e afl.

De Wereldbol. De Jongste Zee- en Landreizen. 1e afl.

Eene korto beschrijving over de talstelsels.

Eindelijk Land. 2 deelen.

Elliot, G., Felix Holt, de Radikaal. 2 dln.

Geïllustreerd Nieuws, No. 46, 47, 48, 49 en 50.

Gunning Jr., J.H., Blikken in de Openbaring, II. 4.

Hilarides, Dr. M., Humoristische Rijmelarijen.

Hofdijk, W.J., Vóór 300 jaren, 4e afl.

Iduna, Frîsk rîm end ûnrîm. Oarde Rige, Fîfte boek. Earste Jeafte.

Kinderkost, Leesboekje voor jonge kinderen.

Koloniale Studiën III. Het ontwerp van Wet op de uitgifte van woesten grond in N.-Indië.

Idem IV. Over de nadere wijziging in art. 11 van idem.

Los en Vast. II. 3.

Maronier, Dr. J.H., Bibliotheek van Moderne theologie, X, 4.

Matthes, Dr. J.C., De ouderdom van het Johannes-Evangelie, volgens de uitwendige getuigenissen, 1e stuk. De Gnostieken.

Mededeelingen van wege het Nederl. Zendelinggenootschap, XI, 1.

Meerdervoort, Jhr. J.L.C. Pompe van, Vijf Jaren in Japan (857-1863). 2e deel.

Modderman, Mr. W., Het romeinsche regt en de hedendaagsche regtsgeleerdheid. Redevoering.

Muurling, W., Resultaten van onderzoek en ervaring op godsdienstig gebied. Il stuk.

Nemo. Rede en Regt. Tijdschrift 1e, 2e en 3e afl.

Nieuw en Oud. Onder redactie van Dr. A.L. Poelman en Johs. Hooykaas Herderscheé. Afl. 6.

Parijs in 1867, 5e en 6e afl.

Pinner, Mr. J., Beschouwingen over het middelbaar onderwijs in Nederland.

Praktisch Volksboek. Museum voor Natuur, Kunst en Wetenschap, II, vii, 7.

Sasse, Dr. J., Nieuw Geïllustreerd Handboek voor vrouwen en meisjes, 1e afl.

Schetsen uit de Vaderlandsche Geschiedenis.

Schwartz, M.S., Twee Huisgezinnen. 2 dln.

Sonstral, J.H., en H.J van Lummel, Jaarboeken van het godsbestuur. 16e afl.

Susan, S., Nieuw Nederlandsch-Hoogduitsch en Hoogduitsch-Nederlandsch Zakwoordenboek. 1e deel.

Tideman, B.J., Het scheeps-stoomwerktuig van den tegenwoordigen tijd. Beschouwend gedeelte.

Ven, Ds. Jb. van der, en Ds. H. Vrendenberg, Cz., Geloof en Leven, afl. 3, 4 en 5.

Verslagen en mededeelingen der Koninkl. Akademie van Wetenschappen. Afd. Natuurkunde II, ii, 2.

Idem. Afd, Letterkunde XI, I.

Westerman, W. Marten, Bato, 6e afl.

Winkler, Dr. T.C., Kennis en Kunst. 6e afl.

Worp, J., De zingende Kinderwereld. Woorden van J.J.A. Goeverneur. 4e Twaalftal.

Wijnne, Dr. J.A., Beknopt Leerboek der Alg. Geschiedenis, II, Middeleeuwen.

Idem III, Nieuwe en Nieuwste Geschiedenis.



{==37==} {>>pagina-aanduiding<<}

Lijst van boeken en geschriften, van 15 juni-15 juli 1867 in Nederland verschenen.

DEZE LIJST WORDT IN ELK NOMMER VERVOLGD.

Album voor tapisserie-werk. 1e afl. Zwolle, van Hoogstraten en Gorter. 4o. (5 platen.)	ƒ 0,75.
Andriessen, (P.J.) Terechtwijzing aan Doctor H.S. Toelaer. Amsterdam, C.L. Brinkman. Gr. 8o.	ƒ 0,10.
Aristophanis Plutus. Edidit N.J.B. Kappeyne van de Coppello. Amstelodami, C. van Helden. Kl. 8o.	ƒ 1,20.
Baak, (E.M.C.) De wenschelijkheid van de krachtdadige uitbreiding der partikuliere stoomvaart in Neêrlands Oost-Indië. Haarlem, F.J. Macdonald. Gr. 8o.	ƒ 0,30.
Baart de la Faille, Jr. (J.) Verhandeling over Graviditas Tubo-Uterina, naar aanleiding van een waargenomen geval. Groningen, R.J. Schierbeek. 4o. (Met 2 platen.)	ƒ 1,50.
Bake, (Mr. R.W.J.C.) Eene bezadigde koloniale staatkunde. Velp, G.H. van Hengel Jr. Gr. 8o.	ƒ 0,40.
Beets, (N.) Ten dage van den feestelijken optocht van H.H. studenten der Utrechtsche Hoogeschool ter viering van haar XLVIe lustrum, (25 Juni 1867.) Welkomstgroet enz. Utrecht, J.L. Beyers en J. van Boekhoven. 8o.	ƒ 0,30.
Bemmelen, (P. van) Het ongrondwettige tot slooping der openbare lagere scholen strekkende wetsvoorstel van Jhr. Mr. W.M. de Brauw. Alkmaar, P. Kluitman.	12o.	ƒ 0,65.
Beschrijving (Korte) over de talstelsels. Meppel, H. ten Brink. 12o.	ƒ 0,30.
Biesen, (Mr. J.J.W. v.d.) Wat is liberaal? Een woord met betrekking tot de tegenwoordige kwestie van het lager onderwijs. Amsterdam, C.L. van Langenhuijsen. Gr. 8o.	ƒ 0,30.
Boekje (Het eerste) voor het godsdienstig onderwijs, ten dienste van r. katholieke scholen en huisgezinnen. Naar het duitsch. Amsterdam, C.L. van Langenhnijsen. 16o.	ƒ 0,50.
Bos, (G.) Geschenk tot aandenken voor kinderen, die de school verlaten of verlaten hebben. Leeuwarden, H. Bokma. 16o. (Met 2 plaatjes).	ƒ 0,30.
Broek, (Dr. J.H. v.d.) Lessen over de natunrwerkingen. 3e reeks. 1e en 2e afl. Utrecht, J.G. Broese. Gr. 8o. Per aflevering	ƒ 0,30.
Bronsveld, (Dr. A.W.) Zendingsrede, gehouden den 30. Mei 1867, in de Groote Kerk te Rotterdam. Rotterdam, E.H. Tassemeijer. Gr. 8o.	ƒ 0,25.
Buchner, (Dr. O.) De bliksemafleiders. Naar het hoogduitsch door C.J.v. Doorn. Met toelichtingen en bijvoegselen van W.M. Logeman. Haarlem, Erven F. Bohn. (Met 2 uitslaande platen).	ƒ 1,80.
Bijdragen, (Joodsch-letterkundige) Aanhangsel van het nieuw Israëlitisch weekblad no. 1. Amsterdam, J.B. de Mesquita. Gr. 4o. Voor geabonneerden op het Nieuw Israëlitisch weekblad, per jaar ƒ 0,75; franco per post ƒ 0.90; voor niet geabonncerden op dit tijdschrift, per jaar ƒ 1,20; franco per post	ƒ 1,35.
Chantepie de la Saussaye (D.) Het wezen der theologie. Brief aan den Hoogleeraar P. Hofstede de Groot. Rotterdam, E.H. Tassemeijer. 12o.	ƒ 0,50.
Cock, (Mr. A.M. de) De wet op het lager onderwijs, getoetst aan het beginsel van den heer W.M. de Brauw. Rotterdam, Oldenzeel. Gr. 8o.	ƒ 0,30.
Davidis, (H.) Keukenboek. Vrij bewerkt naar de elfde hoogduitsche uitgave. Haarlem, Erven F. Bohn. Post 8o.	ƒ 1,25.
Deetman, (P.) Derde zestal leerredenen. Utrecht, J.J.H. Kemmer. Gr. 8o.	ƒ 0,90.
Deinse Jr. (A.J.v.) Iets over de subsidiën van de achterliggende - ten behoeve der calamiteuse - polders in Zeeland. Eene bijdrage tot de kennis van ons Nederlandsch staatsregt. Middelburg, J.C. en W. Altorffer. Cr. 8o.	ƒ 0,70.
Dörpfeld, (F.W.) Vragen tot het regt verstaan en ter herhaling der bijbelsche geschiedenis. Naar het hoogduitsch bewerkt door W.F. Golterman en F. Rumscheidt. 's Gravenhage, H.J. Gerretsen. Post 8o.	ƒ 0,25.


{==38==} {>>pagina-aanduiding<<}


Echo. (De) Keur van Duitsche, Fransche, Engelsche en Hollandsche romances en liederen. (Een- en meerstemmige zangpartij met piano begeleiding) 2e serie. Rotterdam, H. Nijgh. Roy. 8o.	ƒ 1, -.
Felix, (B.C.) Wetenschap of godsdienst. Eene vraag des tijds, beantwoord. Naar aanleiding van J.H. Scholten's Supranaturalisme, Amsterdam, L.J.E. v.d. Bor. Gr. 8o.	ƒ 0,30.
Flavius Josephus. (Al de werken van) Bewerkt door Dr. W.A. Terwogt. Met 100 gravuren naar Jan Luijken. Afl. 1 en 2. Dordrecht, J.P. Revers. fol. Compleet in 50 à 60 afleveringen. Per aflevering	ƒ 0,30.
Gales, (W.) Nooit gedacht. Klein Melodrama in een bedrijf. Nieuwe-Niedorp, J. Groot. 12o.	ƒ 0,40.
Golterman, (W.F.) en F. Rumscheidt, Eenige opmerkingen over de inrigting en het gebruik van de ‘Vragen’, tot het regt verstaan en ter herhaling der bijbelsche geschiedenis van F.W. Dörpfeld. 's Gravenhage, H.J. Gerretsen. Post 8o.	ƒ 0,20.
Goudschaal, (J.B.) Parijs en Zwitserland. Reisherinneringen. Leeuwarden, G.T.N. Suringar. Post 8o.	ƒ 1,50.
Groen van Prinsterer, (Mr.) Wat dunkt u van het voorstel de Brauw? Bijdrage ter beantwoording. Amsterdam, H. Höveker.	ƒ 0,35.
Hall, (H.C. van) en W.J.D. van Iterson, De landhuishoudkundige school te Groningen. Bij gelegenheid van het 25jarig bestaan dier inrigting, Junij 1867. Groningen, Gebroeders Hoitsema. Gr. 8o.	ƒ 0,50.
Hartog, (W. de) Het toelatings-examen voor de Koninklijke Militaire Akademie en de wet op het middelbaar onderwijs. Nijmegen, A. Blomhert. Gr. 8o.	ƒ 0,25.
Hendriks, (B.) Hafis, of de kracht van het woord Gods. Uit het duitsch. (Uitgegeven ten voordeele der Zending.) Zwolle, J.P.v. Dijk. K1. 12o.	ƒ 0,15.
Hoogendam, (J.) Dichtbundeltje voor school en huis. Schiedam, J. Vons. Kl. 8o.	ƒ 0,07½.
Hoorn, Cz. (J. v.d.) Anna Rose of de Heer is mijn Herder. Vrij naar het duitsch. Zwolle, J.P. van Dijk. Kl. 8o.	ƒ 0,20.
Horner, (F. Rob.) Waarom ik aan de homoopathie de voorkeur gegeven heb. Open brief aan de directeurs van het algemeen hospitaal van Hull. Barneveld, P. Andreae Menger. 12o.	ƒ 0,40.
Huet, (A.) De Noordzee vóór Amsterdam. Eene beantwoording van vragen, gesteld in het Koninklijk Instituut van Ingenieurs. Amsterdam, Loman en Verster. Gr. 8o. (Met één kaart).	ƒ 0,75.
Jong, (W. de) Eerstelingen. Gedichten. Zutphen, W.J. Thieme en Co. Post 8o.	ƒ 0,90.
Kemper, (Jhr. Mr. J. de Bosch) Letterkundige Aanteekeningen betreffende de Geschiedenis van het Nederlandsche staatsleven en staatsregt. Afl. 1. Amsterdam, Joh. Muller. Gr. 8o.	ƒ 0,80.
Kern (De) der vormleer, voor het volksonderwijs aangewezen, door een leek. Delft, J. Waltman Jr. 12o.	ƒ 0,20.
Klaar, (J.C.) Gymnastiek. Proeve eener handleiding voor gymnastische vrije oefeningen. Zwolle, van Hoogstraten en Gorter. 12o.	ƒ 0,75.
Klassieken, (Nederlandsche) uitgegeven en met aanteekeningen voorzien door E. Verwijs. V. Dr. Jan ten Brink, Schets eener geschiedenis der Nederlandsche letterkunde. 1e afl. Leeuwarden, Hugo Suringar. Post 8o. Compl. in 4 afl.	ƒ 3,50.
Kool, (J.A.) Aanteekeningen betreffende de veepest. Met een plaatje. Gorinchem, G.C. v.d. Mast. Gent, W. Rogghé. Gr. 8o.	ƒ 0,30.
Krummacher, (F.W.) David, de koning van Israël. Naar het Duitsch. 1e Afl. Amsterdam, W.H. Kirberger. Gr. 8o. Compleet in 5 Afleveringen	ƒ 0,60.
Laer, (Dr. H.S. toe) Drie vliegen in één klap, of Mr. H.E. toe Laer verdedigd. Amsterdam, Jan D. Brouwer. Post 8o.	ƒ 0,90.
Lammers (G.) Het zingende vogeltje. Verzameling van zangstukjes voor de laagste klassen der volksschool en voor bewaarscholen. Barneveld, P. Andreae Menger. Kl. 8o.	ƒ 0.17½.
Leigh (Roland) of de verwaarloosde terechtgebracht Een verhaal op waarheid gegrond. Naar het Engelsch door J.H. van Linschoten. Leeuwarden, H. Bokma. Kl. 8o. (Met 3 gekleurde platen.)	ƒ 0,75.
Linschoten, (J.H. van) De beeldstormers to Antwerpen. Een verhaal uit het jaar 1566. Voor jongelieden. Leeuwarden, H. Bokma. Kl. 8o. (Met 2 plaatjes.)	ƒ 0,50.
Maanen, (C.F.F.J.v.) Pro patria. Volkslied, opgedragen aan de Amsterdamsche Vereeniging ter bevordering van volksweerbaarheid pro patria. Amsterdam, R.C. Meijer, Roy. 8o.	ƒ 0,10.
Menschwording (De) van den aap. Dramatische voorstelling uit onze eeuw. In	


{==39==} {>>pagina-aanduiding<<}


2 bedrijven door iemand, die zich over zijne eeuw schaamt. Uit het Duitsch door Ferdinand Lux. Utrecht, C. v.d. Post, Jr. 12o.	ƒ 0,30.
Meurs Rz., (J.) Vormleer. 4e stukje. Nieuwe Niedorp, J. Groot. Kl. 8o.	ƒ 0,17½.
Meijïer, (W. de) Gods wondermacht en onze godsdienst. Krommenie, I. de Haan, 12o.	ƒ 0,95.
Millies, (Henricus Christianus) Oratio de monotheismo Israelitarum, divinae patefactionis testimonio. Traiecti ad Rhenum, J.L. Beijers. Gr. 8o.	ƒ 0,50.
Misset, (K.F.) Wat wil de Nederlandsche typographenbond? Voordragt, gehouden den 7den April 1867, te HaarleM. Amsterdam, F. Gunst. Kl. 8o.	ƒ 0,10.
Modderman, (Mr. W.) Het Romeinsche regt en de hedendaagsche regtsgeleerdheid. Redevoering ter aanvaarding van het hoogleeraarsambt aan de hoogeschool te Groningen, den 6. Junij 1867 uitgesproken. Groningen, J.B. Wolters.	ƒ 0,65.
Niemeijer, (Felix von) Klinische voorlezingen over longtering. Medegedeeld door Dr. Ott. Uit het hoogduitsch. Utrecht, Kemink en Zoon. 12o.	ƒ 0,80.
Noord en zuid. Tijdschrift voor de beoefening der fraaie letteren. 1e deel 1e afl. Utrecht, J.L. Beyers en J. van Boekhoven. 12o.	ƒ 0,64.
Oosterzee, (J.J. van) De theologie des nieuwen verbonds. Een handboek voor academisch onderwijs en eigen oefening. 1e stuk. Utrecht, Kemink en Zoon. Gr. 8o.	ƒ 1,50.
Opwyrda, (R.J.) De aard en samenstelling van een tal dusgenaamde geheimmiddelen of geheime geheesmiddelen, verzameld. Vlaardingen, J.F.C. Brückwilder. Gr. 8o.	ƒ 0,35.
Overzigt (Tijdrekenkundig) der geschiedenis van het Nederlandsche volksschoolwezen; Delft, J. Waltman Jr. Gr. 8o.	ƒ 0,50.
Pinner, (Mr. J.) Beschouwingen over het middelbaar onderwijs in Nederland, met het oog op de nieuwe voordragt van Burgemeester en Wethouders van Amsterdam. Amsterdam, M. Schooneveld en Zoon. Gr. 8o.	ƒ 0,50.
Practisch Rekenboek voor de volksscholen. 1e-3e stukje. (Nieuwe titeluitgave). Rotterdam, W.L. Stoeller. Kl. 8o. Per stukje.	ƒ 0,20.
Reuvens, (L.A.) De verbetering van de gezamenlijke afwateringen in het Zutphensche (toegelicht met een kaart.) Arnhem, Is. An. Nijhoff en Zoon. Gr. 8o.	ƒ 0,50.
Rietbergen, (D.C.) Praktische wenken ter voorkoming van aanzeilingen, enz. Rotterdam, P.M. Bazendijk. 4o.	ƒ 1,25.
Rodenberg, (Julius) Parijs bij dag en nacht. 1e afl. Amsterdam, Jan Leendertz en IJ. Rogge. Post 8o. Pro cplt.	ƒ 2,50.
Rosenberg, (C.B.H. von) Reis naar de Zuidooster-eilanden, gedaan in 1865 op last der regering van Nederlandsch-Indië. Uitgegeven door het Koninklijk Instituut voor de taal-, land en volkenkunde van Nederlandsch-Indië. 's Gravenhage, Martinus Nijhoff. (Met platen).	ƒ 2,50.
Ruth of zegen en rust. Amsterdam, Jan Leendertz. 12o.	ƒ 0,25.
Schaduwzijde (De) der nieuwe wet. In brieven. Amsterdam, L.F.J. Hassels. Gr. 8o.	ƒ 1,25.
Schreiber, (E.) De tabaks- en sigaren-fabrikant. Leerrijke voorschriften omtrent de behandeling en bereiding van geurige rooktabak, hare eultuur en soortenkennis; het vervaardigen der beste en welriekendste sigaren, enz. Gouda, G.B.v. Goor. Post 8o. (Met 2 uitslaande platen.)	ƒ 1,60.
Simplex. Sr., Neologus en Hermogenes, of de voortetende kanker des geloofs. Zwolle, J.P. van Dijk. Kl. 8o	ƒ 0,30.
Smelik, (J.) Voorbereidend rekenboek, gegrond op de aanschouwelijke voorstelling der tiendeelige en gewone breuken. 2e stukje. 's Gravenhage, H.J. Gerretsen. Post 8o.	ƒ 0,20.
Teding van Berkhout, (Jhr. Mr. P.J.W.) De landaanwinning op de Friesche Wadden in hare noodzakelijkheid, uitvoerbaarheid en voordeelen, beschouwd en toegelieht. Zwolle, W.E.J. Tjeenk Willink. Gr. 8o. (Met 3 kaarten.)	ƒ 1, -.
Tideman, (B.J.) Het scheeps-stoomwerktuig van den tegenwoorden tijd. Beschouwend gedeelte, bevattende eene praktische toepassing van de wetten der thermodynamica. Amsterdam, P.N.v. Kampen. Post 8o. (Met 2 uitslaande platen.)	ƒ 4,75.
Twee Noord-Hollandsche Burgers op reis naar de Parijssche tentoonstelling. Berijmd, luimig verhaal door een neefje van ‘Pieter Spa.’ Nieuwe-Niedorp, J. Groot. 12o.	ƒ 0,40.
Vletter, (A. de) Richard Whittington. Een leesboek voor de hoogste klasse, tot oefening in den vrijen leestoon. Schoonhoven, S.E.v. Nooten. Kl. 8o.	ƒ 0.25.
Vriend des huizes (De). Leetuur voor den burger en landman. Nieuw tijdschrift van ernstige en luimige novellen, geschiedverhalen, wetenswaardigheden, wenken,	


{==40==} {>>pagina-aanduiding<<}


enz. enz. in proza en poëzy. Onder redactie van Dr. G.J. v.d. Berg. 1e jaarg. Afl. 1. Nieuwe Niedorp, J. Groot. Post 8o. Per Jaargang van 12 afleveringen.	ƒ 1,80.
Wet en Evangelie Plaat. Amsterdam, L.J.H. Brom Boldingh, Firma Wed. Clement.	ƒ 0,75.
Wet tot regeling der schutterijen (zoo als zij door de 2e Kamer der Staten-Generaal is aangenomen) (Tiel, H.C.A. Campagne). 12o.	ƒ 0,50.
Wet tot regeling der schutterijen. (Naar de officiële bescheiden.) 's Gravenhage, Gebroeders Belinfante. Post 8o.	ƒ 0,50.
Wildt, (Mr. A, de Ruyter de) Iets over de afschaffing der tienden. Amsterdam, Jan Leendertz. Gr. 8o.	ƒ 1,60.
Woltering, (F.A.R.) Rekenkundige opgaven voor de hoogste klasse van lagere scholen. 1e stukje. Deventer, W. Brinkgreve. Kl. 8o.	ƒ 0,20.
IJsselstein, (Mr. N.J.v.) Aanteekeningen op het wetboek van strafregt (Code Pénal.) 1e bundel: 1865. 's Gravenhage, C.v. Doorn en Zoon. Gr. 8o.	ƒ 0,75.
Ziel-behoudende Consideratie. Beneffens een seer godlyck tracktaetjen. Te zamen gestelt door J.v.L. Schiedam, J. Vons 18o.	ƒ 0,60.


Ter beoordeeling ontvangene boeken.


Bake, Mr. R.W.J.C., Eene bezadigde koloniale Staatkunde.

Berkhout, Jhr. Mr. P.J.W. Teding van, De Landaanwinning op de Friesche Wadden.

Coppello, N.J.B. Kappeijne van de, Aristophanis Plutus.

De Economist. Junij-nommer.

De kinderen van het IJzeren Varken, door M.W. Scheltema Ez.

De Wereldbol. De Jongste Zee- en Landreizen. 2e afl.

Geïllustreerd Nieuws, No. 51, 52, II. 1 en 2.

Geloof en Vrijheid, I, 4.

Gunning Jr., J.H., Blikken in de Openbaring, II. 5.

Het Bijblad van de Economist, 4e afl.

Holwerda, Dr. J.H., Annotatio Critica in Xenophontis Hellenica.

Kemper, Jhr. Mr. J. de Bosch, Godsdienst en Wetenschap. Toespraak gehouden bij de herinnering aan het 50jarig bestaan van het Kon. Sem. ter opleiding van godsdienstleeraren bij het Ev. Luth. kerkgen in de Nederl.

Koolhaas, Dr. C.P. Pous, Tijdschrift voor gezondheidsleer. 1e Jaargang.

Leij, J.B. de Boer van der, Het eerste Taalonderricht op de Lagere School.

Los en Vast. 2e deel, 3e afl.

Lijst van de voornaamste Vorsten en regenten uit de oude, middel- en nieuwe Geschiedenis.

Mededeelingen van het Ned. Zendeling Genootschap. 11e deel. 2e stuk.

Meijïer, W. de, Gods woudermacht en onze godsdienst.

Nieuw en Ond. Onder redactie van Dr. A.L. Poelman en Johs. Hooykaas Herderscheê. Afl. 7.

Noord en Zuid. Tijdschrift voor de beoefening der fraaie letteren. 1e deel, 1e afl.

Onze verdedigings-liniën door een oud vrijwilliger van 1830.

Parijs in 1867, 7e en 8e afl.

Praktisch Volksboek. Museum voor Natuur, Kunst en Wetenschap, II, vii, 8.

Saussaije, D. Chantepie de la, Het Wezen der theologie. Brief aan den hoogleeraar P. Hofstede de Groot.

Scheltema Ez., M.W., Schetsen. 2e druk.

Shakespeare, W., Hamlet. Prince of Denmark. Uitgegeven en verklaard door A.C. Loffelt.

Stempel, Jr., A.A. van der, Rudolf of Broeder en Zuster, Tooneelspel.

Streckfuss, A., De Geschiedenis der Wereld, aan het volk verhaald. 15e afl.

Tabellarisch overzicht der Vaderlandsche Geschiedenis, 1e stuk.

Vragen van den dag. De reorganisatie der koninklijke milit, akademie.

Westerman, W. Marten, Bato, 7e afl.

Winkler, Dr. T.C., Kennis en Kunst. 7e afl.

Witte, H., 't Groote in 't Kleine. Praatjes over Planten.



{==41==} {>>pagina-aanduiding<<}

Lijst van boeken en geschriften, van 15 juli-15 augustus 1867 in Nederland verschenen.

DEZE LIJST WORDT IN ELK NOMMER VERVOLGD

Adama van Scheltema, (C.S.) Wenken over de plaats en beteekenis, welke aan de symboliek op het gebied der openbaring toekomt, ook als wapen tegen den invloed van ongeloof en wereldwijsheid. Amsterdam, H. Höveker. Post 8o.	ƒ 0,30.
Akveld, (A.C.) Inleiding tot de beoefening der Hoogduitsche taal. Amsterdam, J.C.A. Sulpke. Kl. 8o.	ƒ 0,50.
Assen, (A. van) Hervorming van ons belastingstelsol. Amsterdam, P.N. van Kampen. Gr. 8o.	ƒ 1, -.
Baarschers, (H.) Vijfde leesboekje voor de laagste klasse. Zwolle, W.E.J. Tjeenk Willink. Kl. 8o.	ƒ 0,10.
Beeckman, (D.) De laatste vermaning van den scheidenden leeraar. Afscheidsrede gehouden te Joure, op Zondag den 28sten April 1867. Joure, H. Stoffels. Gr. 8o.	ƒ 0,25.
B(oelen), (J.) Beschouwing van de ontworpen communicatie-middelen. De vaart over Pampus, De Noord-Hollandsche spoorbrug, Het Centraal Spoorwegstation. Amsterdam, de Erven H. van Munster en Zoon. Gr. 8o.	ƒ 0,25.
Boer v.d. Ley, (J.B. de) Het eerste taalonderricht op de lagere school. Zaandam, van Spanjen Koppenol. Kl. 8o.	ƒ 0,30.
Bungener, (F.) Wat een Tentoonstelling al vertelt. Eenige bladen, naar aanleiding van de wereldtentoonstelling te Parijs, voor de kinderen geschreven. Uit het Fransch door J.P. Hasebroek. Amsterdam, D.B. Centen. Kl. 8o.	ƒ 0,25.
Bunyan's Christen- en Christinnereis naar de Eeuwigheid, met aanteekeningen verrijkt, geïllustreerd met ruim 100 platen. 1e afl. Arnhem, J.W. en C.F. Swaan. Roy. 8o. (Compleet in 12 à 13 afleveringen.) à	ƒ 0,60.
Burg, (E.A. v.d.) Onderzoek van eenige wateren, te Rotterdam als drinkwater in gebruik en van duinwater, uit een hygiënisch oogpunt, en in betrekking tot cholera. Rotterdam, H.A. Kramers. Gr. 8o.	ƒ 1,75.
Bijbel (De) door Dr. Martin Luther. Met voorreden, inleidingen en kantteekeningen door Ludw. C. Lentz. Afl. 1. Amsterdam, D. Allart. Fol. (Met een plaat.) ƒ 0,10; op best papier.	ƒ 0,125.
Cock, (H. de) Het geloof eene gave Gods, of wederlegging van het tweede deel van het werk van H.J. Budding, getiteld: Wat ik geloof. Gorinchem, G.F. Gezelle Meerburg. Post 8o.	ƒ 0,25.
De Machinist en de Locomotief. Spoorweg hibliotheek No. 1. Populair leer- en leesboek voor machinisten en allen, die machinist wenschen te worden van J.W. Kretschmer. Naar het Hoogduitsch van J. Klövekorn, bewerkt door J.A. van Voorthuijsen. Leiden, v.d. Heuvell en v. Santen. Post 8o.	ƒ 1, -.
Dozy, (Dr. G.J.) De oude stadsrechten van Zwolle. Zalt-Bommel, H.J. v.d. Garde. Gr. 8o.	ƒ 1,50.
Eigendomsregt (Het letterkundig) in Nederland. Wetten, traktaten, regtspraak. Benevens de wetgeving op de drukpers in Nederland en Nederlandsch Indië. 2e Gedeelte. 's Gravenhage, Gebroeders Belinfante. Gr. 8o.	ƒ 1,65.
Feestwijzer voor de viering van het 230jarig bestaan der Utrechtsche Hoogeschool. 24-29 Junij 1867. Opgesteld door het Feest-Comité. Utrecht, J.L. Beijers en J. van Boekhoven. Gr. 8o.	ƒ 0,50.
Galen, (Philipp) De vuurtoren van Kaap Wrath. Uit het hoogduitsch. 2e deel. Amsterdam, C.v. Helden.	ƒ 2,85.
Girardin, (J.) Scheikunde voor den beschaafden stand en het fabriekwezen. Volksuitgave. Uit het Fransch, door J.B. Peeters. Met 643 houtsneê-figuren. 1e afl. Gouda, G.B.v. Goor. Gr. 8o. (Compleet in 2 deelen, elk van 8 afl.)	ƒ 0,45.


{==42==} {>>pagina-aanduiding<<}


Harlesz, (A. von) Augusta of het gebed des geloofs zal den kranke behouden. Eene levensschets. Met eene voorrede van J.H. Gunning Jr. Utrecht, J.H. van Peursem. 12o.	ƒ 0,60.
Hollander, (Dr. J.J. de) De koninklijke militaire akademie, de hoogere burgerscholen en de periodieke pers. Breda, Broese en Comp. Gr. 8o.	ƒ 0,50.
Huisman, (H.H.) Open brief aan Broeder H. Zeeman, naar aanleiding zijner onbroederlijke philippica, geplaatst in het ‘Maçonnieke Weekblad’ van 20 Mei 1867. Amsterdam, F. Gunst. Gr. 8o.	ƒ 0,30.
Iets naar aanleiding van ‘Een woord over de marine, voornamelijk in het belang van den oorlogsmatroos.’ Helder, L.A. Laurey. Post 8o.	ƒ 0,10.
Illustratie, (Hollandsche) Vierde jaargang No. 1. Amsterdam, Gebroeders Binger. Fol. Per jaargang van 52 Nos. ƒ 3,90; op best papier.	ƒ 6, -.
Jansen, (J.F.) Parijs en de wereldtentoonstelling in 1867. Harlingen, J.F.V. Behrns. 12o.	ƒ 0,75.
Keller, (G.) Van huis. 3 dln. Arnhem, D.A. Thieme.	ƒ 8,50.
Kits van Heijningen, (G.P.) De zoogenaamde geloofsvervolging te Deventer. Zwolle, van Hoogstraten en Gorter. 12o.	ƒ 0,75.
Kleijn, (F.J.) Het leven van Piet Hein, in dichtmaat gebragt, en van aanteekeningen en geschiedkundige bijzonderheden voorzien. Delfshaven, A. van Wassenaar. Gr. 8o.	ƒ 1, -.
Landré, (C.L. Drognat) De besmettelijkheid der Lepra Arabum, bewezen door de geschiedenis dezer ziekte in Suriname. Utrecht, J.L. Beijers. Gr. 8o.	ƒ 1,50.
Leij, (S. v.d.) Leerboek der koopmanscorrespondentie voor handelsscholen en andere inrichtingen van middelbaar onderwijs. Leiden, D. Noothoven van Goor. Gr. 8o.	ƒ 0,50.
Mallet, (F.) Blikken in de schrift. Naar het Hoogduitsch door W.J. v.d. Lelie. Kl. 8o.	ƒ 0,25.
Mellink Pz., (F.G.) Kleine Nederlandsche Spraakkunst ten dienste der lagere scholen. Amsterdam, G.L. Funke. Kl. 8o.	ƒ 0,08.
Molenbroek, (P.) De ontleding der spraakkunstige vormen in de Nederlandsche taal. Rotterdam, D.J.P. Storm Lotz. 12o.	ƒ 0,60.
Mülhbach, (L.) Duitschland in storm en drang. Historische roman. 1e afd. De oude Frits en de nieuwe tijd. 4e deel. Utrecht, L.E. Bosch en Zn. Gr. 8o.	ƒ 0,65.
Omar, 't Credo van een ongeloovige. Een onchristelijk woord tot alle jonge christenen. Amsterdam, R.C. Meijer. Gr. 8o.	ƒ 0,30.
Oosterhout's waschboek benevens waschlijst voor kinder- en dienstbodengoed. Amsterdam, R.A. Oosterhout. 4o. (20 lijsten)	ƒ 0,50.
Optogt (Gecostumeerde) der studenten van de Utrechtsche hoogeschool, voorstellende het bezoek van Maximiliaan van Oostenrijk en Maria van Bourgondië en feesten, bij die gelegenheid gevierd te Brugge in het jaar 1477, gehouden te Utrecht den 25. Junij 1867. Geteekend door Jhr. A.F.G.M.v. Rijckevorsel Gelith. door W.B. IJzerdraad. Utrecht, J.L. Beijers en J.v. Boekhoven. Fol. oblong. (8 platen en titel in chromolithographie met 1 blad tekst.)	ƒ 12, -.
Hetzelfde in 8o. oblong. (8 platen in steengravure met onderschrift.).	ƒ 1, -.
Overwinning der waarheid in de overbrenging eener Roomsch Catholijke vrouw tot het licht des Evangelies. Gorinchem, G.F. Gezelle Meerburg. 12o.	ƒ 0,10.
Parvé, (D.C. Steyn) Overzigt van het handelsverkeer tusschen Nederland en Engeland, ontleend aan Engelsche bronnen en in verband gebragt met de belangen van den vaderlandschen handel, landbouw en veestapel. Amsterdam, C.v. Helden. 12o.	ƒ 1,25.
Prachtbijbel voor het huisgezin. De gansche heilige schrift volgens de Statenoverzetting met 40 staalplaten benevens eene keurige groote premieplaat, voorstellende: Christus aan het kruis. 1e Afl. Tiel, H.C.A. Campagne. 4o. Compleet in 20 afleveringen.	ƒ 0,375.
Programma der festiviteiten ter gelegenheid van het 21ste Nederlaudsch Landhuishoudkundig Congres te Breda, (24-28 Junij 1867) en meer bijzonder van den optogt, te houden 25 en 28 Junij 1867, waarvan het geschiedkundig gedeelte, voorstellende den Intogt van Prins Maurits binnen Breda op 4 Maart 1590, is geschetst door Mr. G.A. Kleyn. Breda, Broese en Comp. Gr. 8o.	ƒ 0,20.
Programma der maskerade, te houden door de leden van het Utrechtsche Studentencorps op Dingsdag 25 Junij 1867, ter viering van het 230jarig bestaan der Utrechtsche Hoogeschool, voorstellende: Het bezoek van Maximiliaan van Oostenrijk en Maria van Bourgondie te Brugge in 1477, en feesten bij die gelegenheid gegeven. Opgesteld door de commissie tot regeling der maskerade. Utrecht, J.L. Beijers en J.v. Boekhoven. Gr. 8o.	ƒ 0,25.


{==43==} {>>pagina-aanduiding<<}


Reckum, (G. van) Handleiding voor geleiders van opkomende en vertrekkende miliciens voor kommandanten van marcherende troepen; benevens eenige bijzondere bepalingen ten aanzien van detachementen hulpmaréchaussée, en extract uit de wet op de inkwartieringen, enz. dd. 14 September 1866. Breda, Broese en Co. 12o.	ƒ 0,50.
Reglementen, (Plaatselijke) ter uitvoering van Artikel 3 van het Synodaal Reglement op de benoeming van ouderlingen en diakenen en de beroeping van predikanten, met voorrede en memorie van toelichting, ontworpen door den ring van Leerdam. Schoonhoven, S.E van Nooten. Gr. 8o.	ƒ 0,25.
Roijaards, (A.J.) Het huwelijk van Maximiliaan van Oostenrijk en Maria van Bourgondië in 1477 en de feesten bij die gelegenheid gevierd. Toelichting tot de maskerade, te houden door eenige leden van het Utrechtsche Studentencorps op Dingsdag 25 Junij 1867. Vermeerderd met eenige historische aanteekeningen over de voornaamste personen, die in den optogt voorkomen, door J.L.A. Nepven. Utrecht, J.L. Beijers en J. van Boekhoven. 12o.	ƒ 1, -.
Scheiden? Een woord van de vereeniging van vrienden der waarheid in Friesland. Aan allen die de Ned. Herv. kerk liefhebben. Eene belijdenis en uitnoodiging. Leeuwarden, H. Bokma. Gr. 8o.	ƒ 0,50.
Schets der aardrijkskunde voor de lagere school. Zaandam, van Spanjen Koppenol. Kl. 8o.	ƒ 0,15.
Schilderschool. (De) Galerij van meesterstukken der kunst uit onderscheidene landen, met levensschetsen der kunstenaars, uitgegeven onder redactie van Mr. C. Vosmaer. Afl. 1. Haarlem, A.C. Kruseman. Fol. (pro compleet in 12 afleveringen.) à	ƒ 0,90.
Schuurman, (L.N.) Wet op de inkwartieringen, transporten en leveranciën, van 14 September 1866, S. 138, met de reglementaire bepalingen, vastgesteld bij besluit van 29 Maart 1867. S. 18, en voorschriften ter uitvoering, van 4 April 1867. Benevens alphabetisch register. Zwolle, W.E.J. Tjeenk Willink.	ƒ 0,25.
Shakespeare, (William) Hamlet, Prince of Denmark. Uitgegeven en verklaard door A.C. Loffelt. Utrecht, J.L. Beijers en J. van Boekhoven. Kl. 8o.	ƒ 1, -.
Subsidie? Het ontwerp ‘de Brauw’, beschouwd van het standpunt des onderwijzers. Uitgegeven van wege de Algemeene Onderwijzers-Vereeniging, gevestigd te Rotterdam. Rotterdam, D.J.P. Storm Lotz. Gr. 8o.	ƒ 0,30.
Taal des geloofs. Godsdienstige toespraken, onder redactie van W. de Meijier. no. 1 Dr. T. Modderman, Az., De blijdschap des geloofs. Krommenie, I. de Haan. 12o. (in 12 Afleveringen.)	ƒ 1,80.
Teljer, (Dr. G.J.) Geschiedenis eener belangrijke cholera-epidemie, welke geheerscht heeft te Jutphaas in 1866. Met daarbij gemaakte opmerkingen. Utrecht, Kemink en Zoon.	ƒ 0,90.
Tetroode, (A.J. van) Variante op ‘Het eerste lied’ van 1840, Hem gewijd, voor achttien jaren overleden, immer onvergetelijk. 's Gravenhage, A.J. van Tetroode. Gr. 8o.	ƒ 0,05.
Tydeman, (Mr. H.W.) De Nederlandsche Handelmaatschappij. Bijdrage tot hare geschiedenis en waardeering, in verband met het koloniaal beheer. Leiden, Jacs. Hazenberg, Corns. Zoon. Gr. 8o.	ƒ 3. -.
Usener, (F.H.) Het Nederlandsche achterlaad-geweer. Breda, Broese en Comp. (Met eene plaat.)	ƒ 0,50.
Verhael (Kort dog waaragtig), van eenige ongewone godsdienstige gemoedsbewegingen en toevallen, onder de inwoonders van verscheide dorpen in de Alblasserwaard ten jare 1752. Nieuwe onveranderde uitgave. Dordrecht, van der Schalk en v. Dijl. Kl. 8o.	ƒ 0,10.
Verslag van de vergadering der confessioneele vereeniging, gehouden te Utrecht den 2. Mei 1867, door leeraren en leden der Nederlandsche Hervormde kerk. Utrecht, Kemink en Zoon. Gr. 8o.	ƒ 0,35.
Vervolg op het werk, getiteld: Over de werking der natuurwetten op zedelijk gebied, benevens over de overeenkomst der zedelijke en stoffelijke natuurverschijnselen. Door den schrijver hiervan. Amsterdam, Loman en Verster. Gr. 8o.	ƒ 3,75.
Vincent, (Samuel) Godsdienstige overdenkingen, met eene inleiding van Athanase Coquerel. Vertaald door Z.C.C. van Lennep. Utrecht, L.E. Bosch en Zoon. 12o.	ƒ 1,50.
Vloten, (Professor van) en de Gemeenteraad van Deventer. (Correspondentie.) Amsterdam, Loman en Verster. 12o.	ƒ 0,25.
Voorhoeve, (H.C.) Het irvingianisme. Eene bijdrage ter beoordeeling van het irvingianisme. Rotterdam, E.H. Tassemeijer. 12o.	ƒ 0,40.


{==44==} {>>pagina-aanduiding<<}


Vragen van den dag. Uitgegeven door de Vereeniging tot oprichting van het dagblad van Nederland. (3e stukje.) De reorganisatie der koninklijke militaire akademie. Leiden A.W. Sijthoff. Gr. 8o.	ƒ 0.525.
Wernick, (F.C.) Practische handleiding tot het perspectief teekenen, voor scholen en zelfonderricht, voor schilders, beeldhouwers, enz. enz. Naar het hoogduitsch, vermeerderd door J.J. Werner. Met Atlas van 22 platen. Leiden, C. Kooijker. 12o.	ƒ 0,90.
Wet op het regt van successie en van overgang, toegelicht en met aanteekeningen voorzien, door een ontvanger der registratie en domeinen. Zwolle, de Erven J.J. Tijl. Post 8o. (buiten inteekening.)	ƒ 1.40.
Wet tot regeling der schutterijen. Naar de officiële stukken gedrukt. Schiedam, H.A.M. Roelants. Kl. 8o.	ƒ 0,20.
Winslow, (O.) Onmiddelijk in heerlijkheid. Met eene korte levensbeschrijving van zijne echtgenoote Mevrouw Winslow. Vrij vertaald uit het Engelsch. Utrecht, Kemink en Zoon. Kl. 8o.	ƒ 0,25.


Ter beoordeeling ontvangene boeken.


Archives du Musée Teyler. Vol. I. Fascicule Deuxième.

Baarschers, H., Vijfde Leesboekje voor de laagste klasse.

Brückner, Dr., Kleine homöopathische Gids, naar het Duitsch door Ga. Jaspers.

Cosijn, Dr. P.J., Nederl. Spraakkunst met oefeningen, 1e stuk.

Cremers, Mr. W.C.I.J., De Wetgeving op het Notarisambt.

De Wereldbol. De Jongste Zee- en Landreizen, volgens dr. W. Harnisch, T. Heinzelmann, e.a. door J.B. Rietstap. 3e afl.

Driemaandelijksch Tijdschrift voor onderwijs, uitgegeven van wege de Algemeene onderwijzersvereeniging, gevestigd te Rotterdam.

Een woord naar aanleiding van de brochure ‘de kapitein de Roo van Alderwerelt in de Tweede Kamer. Eene stem uit het leger.’

Eerste Verslag van de Maatschappij: Tot Nut van den Javaan.

Figuier, Louis, De Wonderen der Wetenschap, 2e afl.

Geïllustreerd Nieuws, II. No. 3, 4, 5, 6 en 7.

Gunning Jr., J.H., Blikken in de Openbaring, II. 5. en 6.

Heije, Dr. J.P., Griechenland's Kampf und Erlösung. Eine neue Niederländische Dichtung zu Beethoven's Ruinen von Athen.

Huizinga, Dr. D., Handleiding bij het eerste onderwijs in Dierkunde.

Kiehl, Mr. E.J., Oude Geschiedenis.

Maronier, Ds. J.H., Bibliotheek van moderne theologie, X, 5.

Nederlandsch tijdschrift voor de praktische beoefening van de fransche, de engelsche en de hoogduitsche taal- en letterkunde. X. 2.

Nieuw en Oud. Onder redactie van Dr. A.L. Poelman en Johs. Hooykaas Herderscheê. Afl. 8.

Parijs in 1867, 9., 10. en 11. afl.

Praktisch Volksboek. Museum voor Natuur, Kunst en Wetenschap, II, vii, 9.

Rosmade, M.P., Een klein, klein jokkentje.

Schuurman, L.N., Wet op de Inkwartieringen enz.

Seydlitz, Ernst von, Beknopt leerboek der Aardrijkskunde, bewerkt door A. Winkler Prins.

Sonstral, J.H. en H.J.v. Lummel, Jaarboeken van het Godsbestuur, 17e afl.

Streckfuss, A., De Geschiedenis der Wereld, aan het volk verhaald. 16e afl.

Trafford, F.G., Maxwell Drewitt, 2 dln.

Volksfeesten in verband met de afschaffing van de kermis.

Vragen van den dag. De afdamming van de Ooster-Schelde. Het begin der vernietiging van ons staande leger.

Westerman, W. Marten, Bato, 8e afl.

Winkler, Dr. T.C., Kennis en Kunst. Afl. 8, blad 31-34.

Winkler, Dr. T.C., Op en in de Aarde. 8e, 9e en 10e Afl.

XXIe Nederl. Landhuishoudk. Congres te Breda. Programma der festiviteiten.



{==45==} {>>pagina-aanduiding<<}

Lijst van boeken en geschriften, van 15 augustus-15 september 1867 in Nederland verschenen.

DEZE LIJST WORDT IN ELK NOMMER VERVOLGD.

Aarsen, (A) Ons dorp en zijne omstreken. Leesboekje voor dorpsscholen. Utrecht, S. Folkers. Kl. 8o.	ƒ 0,20.
Aarsen, (A) Ziet en denkt! Leeslesjes voor de laagste klasse. Utrecht, S. Folkers. Kl. 8o.	ƒ 0,10.
Alliantie (De Evangelische) veroordeeld. Een woord naar aanleiding van de advertentie in de Amsterdamsche Courant van 28 Augustus 1867. Door een Chiliast. Amsterdam, Jan Leendertz. 12o.	ƒ 0,15.
At-Tha'álibí, Latáifo 'l ma'árif, quem librum E. Codd. Leijd. et Goth. Edidit P. de Jong. Lugduni Batavorum, E.J. Brill. Gr. 8o.	ƒ 2, -.
Auerbach, (B.), Op de hoogte Roman, vertaald door Z.C.C.v. Lennep. Utrecht, L.E. Bosch en Zoon. Gr. 8o. 3 deelen	ƒ 9, -.
Beer, (T.H. de) Brievenboek voor de scholen. Purmerende, J. Schuitemaker Kl. 8o.	ƒ 0,15.
Beschouwingen. (Politieke) Eerste gedeelte: De finantiële politiek der liberalen en der conservatieven. - Het vraagstuk der defensie. 's Gravenhage, Mart Nijhoff. Gr. 8o.	ƒ 1,50.
Beursspeculanten (Londensche) gedurende de gelderisis van 1866. Naar het Engelsch. Amsterdam, J.C Schlömann. Post 8o.	ƒ 0,90.
Bibliotheek, (Romantische) Onder redactie van J. Speijer Klerk en A.J. 1e Gras. No. 1. Schetsen uit Parijs. Naar het Fransch van L. Veuillot door A.J. 1e Gras. No 2. Wezenlijke lotgevallen van Klaasje Zevenster, naar aanleiding van den beroemden roman van Mr. J. van Lennep. 's Gravenhage, H. van Duijl Jr. Per jaarg. van 12 nos ƒ 3, -; no. 1 afzonderlijk ƒ 0 35; no. 2	ƒ 0,40.
Bielevelt, (H.), In den kerker. Schetsen naar het leven. Utrecht, J. Bijleveld. Post 8o.	ƒ 0,70.
Bölt er, (M.G.) Een woord van toelichting omtrent het Irvingisme. Vrij uit het duitsch. Leiden, Jac. Hazenberg, Corns. Zoon. Gr. 8o.	ƒ 0,40.
Bouwman, (L.) Rekenboek voor de lagere scholen. 6 stukjes. Groningen, Wed. J. Doesburg. Kl 8o. Per stukje	ƒ 0,04.
Braet von Ueberfeldt en V. Bing, Voorbeelden voor de beginselen van het Klassikaal teeken onderwijs ten behoeve van het middelbaar en lager onderwijs 1e en 2e afl. Amsterdam, C.L. Brinkman. Atlas-formaat. (10 platen.) Per aflevering. (Compleet in 10 afleveringen, elk van 5 platen). à	ƒ 1,50.
Brief (Open) aan den schrijver van ‘Volksteesten in verband met de afschaffing van de kermis’ (Amsterdam, Zeelt en Vos. 1867.) Middelburg, J.C. en W. Altorffer. Gr. 8o.	ƒ 0,15.
Broers, (H.J.) Stukken op de geschiedenis van het Nederlandsch zeewezen betrekking hebbende. Zoowel uitgegeveue als onuitgegevene. 1e stuk. Utrecht, Kemink en Zoon. Gr. 8o.	ƒ 0,50.
Bruck, (M.R.) Musterstücke Niederländischer Prosa. Ein Uebungsbuch zum Uebersetzen ins Hochdeutsche. Für höherc Lehranstalten. Zweite Auflage. Amsterdam, Schalekamp, v.d. Grampel en Bakker 12o.	ƒ 0,85.
Bruckner. (C.) Kleine homoöpatische gids, bevattende de noodige aanwijzingen in gewone ziekten. Naar de 2e duitsche uitgave door Ga. Jaspers. Barneveld, P. Andreae Merger. Kl. 8o.	ƒ 0,35.
Budding, (H.J.) Troostbricf aan den WelEerw. Heer J.H. Maatjes. Gorinchem, G.F. Gezelle Meerburg. 12o	ƒ 0.15.
Calisch, (J.M.) Nieuw volledig Engelsch-Nederlandsch en Nederlandsch-Engelsch Woordenboek. 1e afl. Tiel, H.C.A. Campagne. Gr. 8o. Compleet in 2 deelen elk van cirka 8 afl. à	ƒ 1, -.


{==46==} {>>pagina-aanduiding<<}


Christen, (Een) die een Jood heeft bedrogen. Blijspel voor rederijkers in drie bedrijven, door F.H.J.B Amsterdam, J. Beerendonk. Kl. 8o.	ƒ 0,50.
Cosijn, (P.J.) Nederlandsche Spraakkunst met oefeningen. 1e stuk. Haarlem, Erven F. Bohn. 12o.	ƒ 0,90.
Cremer, (W.C.I.J) De wetgeving op het Notarisambt, met aanteekeningen. Groningen, J.B. Wolters. 12o.	ƒ 1,90.
Dewald, (P.H.) Belangrijke tafereelen en verhalen Leesstof van gemengden aard. Amsterdam, Schalekamp, v.d. Grampel en Bakker Kl. 8o.	ƒ 0,30.
Dit is tspel vanden Heiligen Sacramente vander Nyeuwervaert. Uitgegeven en met aanteekeningen voorzien door E. Verwijs. Leeuwarden, H. Suringar Post 8o.	ƒ 1,10.
Dorus Nardus, Niet geteld, toch in waarde. (Eene ware geschi denis.) Eerste afl. Amsterdam, A. Hoogenboom. Gr. 8o. Pro compl. in 3 afl	ƒ 1,65.
Drabbe, (G.F.) Vondels overgang tot de katholieke kerk tegenover de voorstelling van Mr J.v. Lennep. Eene voorlezing. Afgedrukt uit de ‘Katholiek.’ Dl. LI. Leiden, J.W.v. Leeuwen. Gr. 8o.	ƒ 0,50.
Dumen (J.H.v.) Het teekenonderwijs op de lagere school. Beknopte handleiding tot het afleggen van examen voor het lager-teekenonderwijs en bij dat onderwijs in de school. Amsterdam, C.L. Brinkman. Gr 8o.	ƒ 0,50.
Fortanier, (A. P) Aanteekeningen over punctuatie, versbouw, stijl, spraakfiguren en welsprekendheid. Leiddraad bij het onderwijs in de hoogere klassen der middelbare scholen. Zaandam, P.N. Sombeek. 12o.	ƒ 0,40.
Fremerij (P.J. de), Ambtenaar of zaakwaarnemer? Gedachten over het notaris-ambt. Tiel, A. van Loon. Post 8o.	ƒ 0,40.
Gaat gij mede naar de kermis? (Een gesprek.) 's Gravenhage, H.J. Gerretsen. Kl. 8o. ƒ 0,02; 25 ex. ƒ 0,30, 50 ex.	ƒ 0,50.
Gerstäcker (Fr.), De walvischvaarder. Reisavonturen te land en ter zee. Naar het duitsch door P. Beets. Leiden D. Noothoven van Goor. Gr. 8o. (Met titelvignet.)	ƒ 1,65.
Grashuis, (G.J.) Dienstijver. Open brief aan Dr. W.H. Engelmann. Rotterdam, E.H. Tassemeijer. Post 8o.	ƒ 0,30.
Handboekje (Een) voor den werkenden stand door een Kath. Priester. Amsterdam, C.L. van Langenhuijsen. 16o.	ƒ 0,30.
Handleiding bij het onderwijs in de dierkunde, met een voorwoord van Dr. D. Huizinga. (Met 5 afbeeldingen) Groningen, P. Noordhoff. Kl. 8o.	ƒ 0,75.
Heije, (J. P) Griechenlands Kampff und Erlösung. Eine neue Niederländische Dichtung zu Beethoven's Ruinen von Athen. Amsterdam, J.H en G. van Heteren und Th.J. Roothaan en Co. Gr 8o.	ƒ 0,45.
Helge, (J.E.) De plant. Leesboek voor de hoogste klasse der lagere school. Amsterdam, C.L. Brinkman. Kl. 8o.	ƒ 0,22½.
Hoek, (P.) Het kind. Een leesboekje voor de laagste klasse eener lagere school. Amsterdam, Schalekamp, v.d. Grampel en Bakker. Kl. 8o.	ƒ 0,10.
Hoeven, (J.v.d.) Ontleed en dierkundige bijdragen tot de kennis van Menobranchus, den Proteus der meren van Noord-Amerika. Leiden, E.J. Brill. 4o. (Met 3 platen)	ƒ 3,50.
Iduna. Frîsk rîm end ûnrîm. Urjown fen 't Selskip for friske tael end skrittenkennissc. Oarde rige, fifte boek. Earste jefte. Liowerd, A. Akkeringa. 12o. Per jaargang van 4 afl	ƒ 1, -.
Jaarboekje (Staatkundig en staathuishoudkundig), voor 1867. Uitgegeven door de Vereeniging voor de statistiek in Nederland. 18e jaarging. (4e serie, 4e jaarg.) Amsterdam, E.S. Witkamp. Post 8o.	ƒ 2,50.
Kiehl, (P.J.), Onde geschiedenis. Inzonderheid voor de lagere klassen van gymnasiën en hoogere burgerscholen. Groningen, P. Noordhoff. 12o.	ƒ 1,25.
Kikkert, (P J) Doctor Faust. Volksverhaal. Nieuwe-Niedorp, J. Groot Post 8o.	ƒ 0,25.
Kuijper (J.), Plan van Amsterdam met de buurtverdeeling, op koper gegraveerd door van Baarsel en Tuijn. Amsterdam. Frans Buffa en Zonen. (1 blad in plano) ƒ 4, -; gekl. ƒ 6, -; gekleurd, op linnen geplakt, met stokken	ƒ 12, -.
Ledeboer, (A M.) Notices bibliographiques des livres imprimés avant 1525 conservés dans la bibliothèque publique de Deventer. Deventer, J. de Lange, Gr. 8o.	ƒ 3,75.
Legras, (A.) Verhandeling over het therapeutisch gebruik van den alcohol. Uit het Fransch door C.P. ter Kuile, Tiel, H.C.A. Campagne Gr. 8o.	ƒ 1, -.
Logchem (J van), Theorie der alg meene rekenkunde. Ten gebruike aan inrichtingen van hooger en middelbaar onderwijs. 2e cursus. Amsterdam, C.L. Schleijer en Zoon. 12o.	ƒ 1,40.


{==47==} {>>pagina-aanduiding<<}


Lurtor-Ementor, De Zeeuwsch-Vlaamsche telegraaflijn. Onpartijdige beoordeeling van een ministeriëel voornemen. Oostburg, A J. Bronswijk. Gr. 8o.	ƒ 0,10.
Mallet, (F) Blikken in de schrift. Naar het duitsch door W.J.v.d. Lelie. Gorinchem, C. Schook. Kl. 8o.	ƒ 0,25.
Middendorp, (H.W.) Het vliezig slakkenhuis in zijne wording en in den ontwikkelden toestand. Groningen R.J. Schierbeek 4o. (Het 3 platen)	ƒ 2,75.
Moore, (W J C.v.d.) De rechtweetenschap, verklaard in haar beginzelen. Maakazzer, K. Sutherland (Amsterdam, P.N.v. Kathpen). 12o.	ƒ 3, -.
Naam. (Een geschandvlekte) Oorspronkelijk drama in vier bedrijven. Opgedragen aan de Rederijkerskamer ‘Orion’ te Wormerveer door een harer werkende leden. Purmerende J. Schuitemaker. 12o.	ƒ 0,75.
Neuman, (J.C.) Help u zelven! Een leesboek voor volksscholen. Utrecht, S. Folkers. Kl. 8o	ƒ 0,30.
Okon, (C.) Beknopte Hoogduitsche Spraakkunst ten dienste van Nederlanders. Zaandam, van Spanjen Koppenol Kl. 8o.	ƒ 0,75.
Oosterzee, (J.J. van) Leerrede ter opening van de vijfde alg, verg. van de Evang. Alliantie, te Amsterdam, 18 Augustus 1867. Amsterdam, H. Höveker en H. de Hoogh. Gr. 8o.	ƒ 0,40.
Piccardt, (R.A.S.) Na vijf-en-twintig jaren. Toespraak tot de gemeente, bij gelegenheid van vervulde vijf-en-twintigjarige dienst, gehouden te Goes, 14 April 1867. (Niet in den handel.) Goes, F. Kleeuwens en Zoon. 12o.	
Plaat, De plechtige ter aarde bestelling van wijlen Hare Majesteit de Koningin-Moeder Anna Paulowna, op den 17den Maart 1865, in de Groote Kerk te Delft, 's Gravenhage, H.J. Gerretsen. (1 blad lithographie) ƒ 10, -; in chromolithographie.	ƒ 15, -.
Plicht (De) van het leger tegenover de vrijwilligerkorpsen door een Luitenant der Artillerie. Amsterdam, Loman en Verster. Post 8o.	ƒ 0,25.
Quenstedt, (F.A.) Leerboek der mineralogie. Naar het duitsch door P.J.v. Eldik Thieme. Met 122 afbeeldingen. Amsterdam, C.L. Brinkman. Gr. 8o.	ƒ 1,90.
Rammelsberg, (C.F.) Schets der anorganische Scheikunde, naar de nieuwste beschouwingen. Uit het duitsch door H. IJssel de Schepper. 1e stuk. Deventer, G. Brouwer. Gr. 8o. Pro compl. in 2 stukken	ƒ 2,70.
Rapport der St atscommissie, ingesteld geweest tot herziening van de grondslagen der Koninklijke Militaire Akademie, benevens de beschouwingen der adviserende leden. Breda, Broese en Co. Gr. 8o.	ƒ 0,90.
Regt, (J.W.) Neêrlands beroemde personen, naar hunne geboorteplaatsen in Aardrijkskundige orde gerangschikt en beknopt toegelicht. 1e afl. Schoonhoven, S.E. van Nooten. Kl. 8o. (Compl in 11 à 12 afl.) à	ƒ 0,40.
Rekenboek, (Het eerste) Verzameling van rekenkunstige voorstellen door een hoofdonderwijzer. (Geheele getallen) Nieuwe Niedorp, J. Groot Kl. 8o.	ƒ 0,15.
Schmal (J.) Hemel en aarde. Schoolboekje. Utrecht, S. Folkers. Kl. 8o.	ƒ 0,20.
Schuttevaêr, (W J) Het IJ voor Amsterdam. Afsluiting bij Schellingwoude, Spoorwegstation in 't open havenfront, gevaren, aanslibbing, enz. Amsterdam. K.H. Schadd. Gr 8o.	ƒ 0,35.
Schwartz (M.S.), Herinneringen uit een jeugdig leven. Naar het duitsch. Haarlem, de Erven Loosjes. Gr. 8o.	ƒ 3,25.
Spiellagen, (F.) De familie van Hohenstein. Naar het Hoogduitsch. 3 deelen. Arnhem, D.A. Thieme. Gr. 8o. (Met titelvignetten)	ƒ 7,40.
Stevens, (J.) Leerboek der Hoogduitsche taal naar Ollendorff's methode. Voor, Nederlanders bewerkt. Amsterdam, Schalekamp, v.d. Grampel en Bakker 12o.	ƒ 0,60.
Testament (Het Nieuwe). Met nieuwe bijgevoegde verklaringen. 1e afl. Kampen, G. Ph Zalsman. Gr. 8o. ƒ 0,20: compleet in 18 afleveringen.	ƒ 3,60.
Tjepkema (A.P.), Hand- en formulierboek voor deurwaarders der rijks- en der plaatselijke directe-belastingen Leeuwarden, H. Suringar. 12o.	ƒ 1,50.
Vergers, (P.) Taaloefeningen voor de scholen. Amsterdam, Schalekamp, v.d. Grampel en Bakker. Kl. 8o.	ƒ 0,20.
Vitringa (A.J.), De Emanatie-leer en haar invloed op het Christendom. Arnhem, D.A. Thieme, Gr. 8o.	ƒ 3,40.
Vloten, (J. van) Uit Nieuw-Abdera. Opentlijk schrijven aan T.J. Stieltjes; tot toelichting der Officiëele Bescheiden. Deventer, Jac. v.d. Meer. Gr. 8o.	ƒ 0,40.
Volksfeesten in verband met de afschaffing van de kermis. Een woord aan de Leden der verschillende Departementen van de Maatschappij ‘Tot Nut van 't Algemeen.’ Aan gemeentchesturen en alle welwillenden. Amsterdam, Zeelt en Vos. 12o.	ƒ 0,50.


{==48==} {>>pagina-aanduiding<<}


Vondels Batavische gebroeders. IV van Nederlandsche Klassieken, uitgegeven en met aanteekeningen voorzien door E. Verwijs. Leeuwarden, H. Suringar. Post 8o.	ƒ 0,85.
Vos Az. (G.J.) Ernst en scherts. Vier en twintig zangstukjes voor de Nederlandsche jeugd. Amsterdam, C.L. Brinkman, Post 8o.	ƒ 0,15.
Wagener, (J.H.C.) Zevental leerredenen uit de Openbaring van Johannes. Brussel, J.B. Schilders. (Utrecht, Kemink en Zoon). Kl. 8o.	ƒ 0,90.
Westhreene Wz., (T. van) Paulus Potter. Sa vie et ses oeuvres. La Haye, Mart. Nijhoff. Roy. 8o.	ƒ 3, -.
Woordenboekje (Historisch-geographisch), bevattende een chronologisch en alphabetisch overzigt der voornaamste veldslagen, zeegevechten en belegeringen. Utrecht, Kemink en Zoon. Fr. 12o.	ƒ 0,90.
Zanten, (J. van) Ons vaderland. Korte schetsen en verhalen uit de Geschiedenis van Nederland. Zeist, J.W. Eversz Kl. 8o.	ƒ 0,30.


Ter beoordeeling ontvangene boeken.


Beginselen der Conservatieve staatkunde. Studiën en schetsen van A.J.C. Kremer III. Over Onze Weerbaarheid.

Beredeneerde Catalogus der Aardbeziën, welke worden aangekweekt en verkrijgbaar zijn in de Bloemisterij van E.H. Krelage en Zoon.

Bibliotheek van Nederl. Anonymen en Pseudonymen door Mr. J.I. van Doorninck. 2e afl.

Diephuis, Prof. Mr. G., Handboek voor het Nederlandsch Handelsregt, 3e deel.

Doraseiffen, J., Het Forum romanum volgens Urlichs.

Geerts, A.J.C., Beginselen der Quantitatieve analytische scheikunde.

Geerts, A.J.C., Idem, Idem, 2e gedeelte, toegepast op Industrie, pharmacie, physiologie en landbouw.

Geïllustreeld Nieuws, II. No. 8, 9, 10 en 11.

Geruzet, Dictionnaire Français et Hollandais, 2 deelen.

Gunning Jr., J.H., Blikken in de Openbaring. II, 7. en 8.

Hartog, H.M., Landbouw verbeteringen op kleigronden.

Maronier, Ds. J.H, Bibliotheek van moderne theologie, 11e deel, 1e afl.

Nïeuw en Oud. Onder redactie van Dr. A.L. Poelman en Johs. Hooykaas Herderscheê. Afl. 9.

Oven, Dr. A., De Wonderen der Wetenschap naar Louis Figuier, 3e afl.

Page, D., Onze aardschors in de verschillende tijdperken harer wording, naar het engelsch door A. Winkler Prins.

Praktisch Volksboek. Museum voor Natuur, Kunst en Wetenschap, II, vii, 10.

Rogge, H C., De Eerste Dagen van het Mexikaansche Keizerrijk door Gravin Paula Kollonitz.

Sandwijk, G. van, Keuken- en Kamer-Natuurkunde.

Sonstral, J.H. en H.J.v. Lummel, Jaarboeken van het Godsbestuur, 18e afl.

Tregder's Schets der Grieksche en romeinsche Letterkunde. 3e druk.

Veenendaal, J.H., Voormaals en Nu. Leesboek voor de Landbouwscholen.

Veenstra, B., Denkoefeningen: Verzameling van rekenkundige voorstellen.

Verwijs, Dr. Eelco, Dit is tspel vanden heiligen sacramente vander Nijeuwerwaert.

Verwijs, Dr. Eelco, Nederl. klassieken. V. Dr. Jan ten Brink, Schets eener Geschiedenis der Nederlandsche Letterkunde, 1e afl. Idem. VI. Vondel's Batavische Gebroeders.

Waardering van ‘een woord naar aanleiding van de brochure: “de kapitein de Roo van Alderwerelt in de Tweede Kamer. Eene stem uit het leger.”’ Ook eene stem uit het leger.

Wereldbol. De, De Jongste Zee- en Landreizen, volgens dr. W. Harnisch, T. Heinzelmann, e.a. door J.B. Rietstap. 4e afl.

Westerman, W. Marten, Bato, 9e afl.

Winkler, Dr. T.C., Kennis en Kunst. Afl. 9, blad 35-39.



{==49==} {>>pagina-aanduiding<<}

Lijst van boeken en geschriften, van 15 september-15 october 1867. In Nederland verschenen.

DEZE LIJST WORDT IN ELK NOMMER VERVOLGD.

Aimard, (Gustave) De zonen van de schildpad. Naar het Fransch door S.J. Andriessen. Leiden, v.d. Heuvell en v. Santen. Gr. 8o. ƒ 1,90; in linnen.	ƒ 2,60.
Aimard, (Gustave) Vast-hand. Naar het fransch. Als boven. Gr. 8o. ƒ 1.90; in linnen.	ƒ 2.60.
Ankersmit Wzn., (J.H.) Deventer ketterjacht. Opgedragen aan Dr. J. van Vloten. Zwolle, v. Hoogstraten en Gorter 12o.	ƒ 0,75.
Auerbach, (B.) Op de hoogte. Roman, vertaald door Z.C.C.v. Lennep. Utrecht, L.E. Bosch en Zn. Gr. 8o. (3 dln. compl.)	ƒ 9, -.
Bericht aangaande eene bewaarschool voor kinderen in verband met eene kweekschool voor bewaarschoolonderwijzeressen en kinderjufvrouwen. Leiden, A.W. Sijthoff. 12o.	ƒ 0,25.
Beschouwing van het plan van een Centraal Spoorweg Station te Amsterdam, door de Kamer van koophandel en fabrieken, aldaar opgemaakt. Amsterdam, Jan Leendertz. 12o.	ƒ 0,35.
Beschouwingen (Politieke). Tweede gedeelte: Koloniale politiek. 's Gravenhage, Mart. Nijhoff. Gr. 8o.	ƒ 0,90.
Böhner, (A.N.) Kosmos. Het boek der natuur, opgeslagen tot eene getuigenis van de grootheid des Scheppers. Naar het hoogduitsch door Ds. A. Winkler Prins. Met 25 groote platen, gedeeltelijk in kleurendruk en ruim 250 houtgravuren. 1e afl. Amsterdam, Wed. J.C.v. Kesteren en Zoon. Gr. 8o. (Compleet in 14 à 16 afleveringen.)	ƒ 0,90.
Borstins, (J.), Eenige korte vragen voor de kleine kinderen. Herzien en verbeterd door H. de Cock. Kampen, G.Ph. Zalsman. Kl. 8o.	ƒ 0,05.
Bührmann (F.C.), De geschiedenis der Nederlanden onder het Huis van Oranje. (Goedkoope volksuitgave.) 1e blad. Amsterdam, F.C. Bührmann. Gr. 8o. Compleet in omstreeks 400 bladen. à	ƒ 0,06.
Cannabich (J.F.G.), Kleine aardrijkskunde voor eerstbeginnenden. Voor het lager onderwijs in Nederland vrij bewerkt door H. Frijlink. Amsterdam, Hendrik Frijlink. Kl. 8o.	ƒ 0,25.
De familie van Ulvenhout door Mr. A.H. Verster. Guld. Ed. No. 70. Arnhem, D.A. Thieme. 12o. (8 en 312 blz.)	ƒ 1, -.
Diephuis, (Mr. G.), Handboek voor het Nederlandsch handelsregt. 3e deel. Groningen, J.B. Wolters. Gr. 8o. ƒ 4,50; 3 deelen compleet.	ƒ 11,70.
Dingemans (B.), Geschiedenis der Engelsche letterkunde. Haarlem, Erven F. Bohn. 12o.	ƒ 2, -.
Droz (Gustave), Monsieur, Madame en Bébé. Schetsen uit mijn leven als vrijgezel, echtgenoot, vader. Naar het fransch. Gouda, G.B.v. Goor. Post 8o.	ƒ 2,10.
Enault (L.), Reis door Middel- en Zuid-Amerika. Versierd met staalplaten. 1e afl. Leiden, D. Noothoven van Goor. Roy. 8o. (Met 2 platen.) Compleet in 8 à 10 afleveringen.	ƒ 0,75.
Eshuijs, (S.), Opmerkingen over gymnastiek en gymnastisch onderwijs, gedaan in de zomer-vergadering van gymnastiek-onderwijzers, gehouden te Rotterdam, Julij 1867. Rotterdam, Altmann en Roosenburg. Gr. 8o.	ƒ 0,30.
Gedichte von Schiller und Goethe in Auswahl. Utrecht, K.A. Manssen. Kl. 8o.	ƒ 0,60.
Gigh, (Mr. J. van) Beknopte handleiding voor de beoefening van de gronden der	


{==50==} {>>pagina-aanduiding<<}


Staats-, Provinciale- en gemeente-inrigting van Nederland. 1e afl. 's Gravenhage, M.J. Visser. 12o. (Compl. in 2 afl.)	ƒ 0,30.
Goeverneur, (J.J.A.) Oom Willem en zijne buurkindertjes. Een schoolboekje. Door J.A. van Dijk. Krommenie, I. de Haan. Kl. 8o.	ƒ 0,20.
Groneman, (A.J.S. de Ruever) Frans Hemsterhuis, de Nederlandsche wijsgeer. Utrecht. C. van der Post Jr. 12o.	ƒ 0,75.
Hartog, (W. de) De reorganisatie van de Militaire akademie en de brochure van dr. J.J. de Hollander. Nijmegen, A. Blomhert. Gr. 8o.	ƒ 0,40.
Hartog, (H.M.) Landbouw-verbeteringen op kleigronden. Zwolle, W.E.J. Tjeenk Willink. Gr. 8o.	ƒ 1.25.
Heeckeren, (J.A.F.L. Baron van), Volksweerbaarheid en nationale letteren. Twee episoden uit de geschiedenis der Vaderlandsche letterkunde. Zutphen, W.J. Thieme en Co. 12o.	ƒ 0,50.
Heije, (J.P.) Kinderen. Een dichterlijke krans. De kinderen en het volk. Eene bloemlezing. Amsterdam, P.N.v. Kampen. Gr. 8o. In omslag met ets-photogrammen van Hein J. Burgers.	ƒ 1,50.
Hendriks (B.), De kindervriend. Leesboekje voor school en huis. Kampen, G.Ph. Zalsman. Kl. 8o.	ƒ 0,25.
Hooiberg (T.), Meetkunstig- of lijnteekenen, ten gebruike bij het onderwijs aan de hoogere burgerscholen en tot zelfonderricht. 1e kursus. Leiden, T. Hooiberg en Zoon. 12o. ƒ 0,30; met atlas in 4o. oblong. (16 platen)	ƒ 2,50.
Interpellatiën (De aanstaande) in de Tweede Kamer der Staten-Generaal. Proeve van een parlementair tafereel door een aspirant stenograaf. Amsterdam, C.v. Helden. Gr. 8o.	ƒ 0,20.
Jorissen Mz. (W.J.), Noodzakelijke mededeeling aan de Hervormde gemeente van Rotterdam. Rotterdam, E.H. Tassemeijer. 12o.	ƒ 0,05.
Kaiser (F.), Verslag van den staat der sterrewacht te Leiden en van de aldaar volbragte werkzaamheden. Amsterdam, J.C.A. Sulpke. Gr. 8o.	ƒ 0,25.
Kolff (A.v.d.), Hoofdpersonen en hoofdgebeurtenissen uit de geschiedenis onzes vaderlands. Krommenio, I. de Haan. Kl. 8o.	ƒ 0,30.
Kollonitz (Gravin Paula), De eerste dagen van het Mexikaansche keizerrijk. Reisverhaal. Uit het hoogduitsch. Amsterdam, Y. Rogge. Gr. 8o.	ƒ 2,50.
Kompert (Th.), Joodsche liefde. Novelle, vertaald door N.S. Calisch Amsterdam, G.L. Funke. 12o. ƒ 0,90; in linnen.	ƒ 1,40.
Krecke, (F.W.C.) Handboek der algemeene natuurkundige aardrijkskunde. 3e verbeterde en vermeerderde druk. Met kaarten en houtgravuren. Utrecht, L.E. Bosch en Zn.	ƒ 3,10.
Kremer, (A.J.C.), Beginselen der conservatieve staatkunde, studiën en schetsen. III. Over onze weerbaarheid. 's Hertogenbosch, W.C. van Heusden. 12o.	ƒ 0,85.
Laërtes, Wie zijn uwe vrienden? of Een voormiddag uit het leven van een student. Schets voor rederijkers Utrecht, K.A. Manssen. 12o.	ƒ 0,30.
Lennep (Mr. J. van) en J. ter Gouw, De uithangteekens in verband met Geschiedenis en Volksleven beschouwd. Geïllustreerd met 250 boekdruketsen van F.W. Zürcher. 1e afl. Amsterdam, Gebroeders Kraay. Gr. 8o. Compl. in ongeveer 20 afl.	ƒ 0,40.
Meppen, (K.N.) Bladen en vruchten uit Luthers leven. Feestgave op den 350sten gedenkdag der kerkhervorming. Utrecht, K.A. Manssen. Kl. 8o.	ƒ 0,90.
Meschede, (F.) De paralytische waanzinnigheid en haar organische grondslag. Uit het Hoogduitsch door Dr. J.C.v.d. Voort. Utrecht, A.v. Dorsten Jr. Gr. 8o. (Met een plaat.)	ƒ 1.50.
Methodieke Verzameling van de wetsbepalingen, de administrative beslissingen en de regtspraak omtrent het zegelregt op drukwerken en advertentiën. 's Gravenhage, Gebroeders Belinfante. Gr. 8o.	ƒ 1,35.
Montepin (X. de), Olivier. (Eerste vervolg der Liefdesavonturen van een danseres.) Naar het Fransch. 2 dln. Amsterdam, B. Eisendrath. Gr. 8o. (Met gelith. titelvignetten).	ƒ 5, -.
Mosselmans, (B.C.J.) Helpt den Javaan! Opwekkend woord, gesproken in de Afdeeling Meeden der ‘Maatschappij tot nut van den Javaan.’ Groningen, M. Smit. 12o.	ƒ 0,25.
Naville, (E.) Het stelsel van Hegel. Naar het manuseript uit het Fransch vertaald door Dr. J.H.C. Basting. 's Gravenhage, M.J. Visser. Gr. 8o.	ƒ 0.20.
Neumann, (G.R.) Handleiding tot het schaakspel. Naar het hoogduitsch. Gouda, G.B. van Goor, 16o.	ƒ 0,60.
Page, (D.) Onze aardschors in de verschillende tijdperken harer wording. Naar het Engelsch door A. Winkler Prins. Sneek, van Druten en Bleeker. 12o.	ƒ 1,80.


{==51==} {>>pagina-aanduiding<<}


Petit, (Prof.) Sterrekunde voor den beschaafden stand; tevens met aanvullende noten, ten dienste van middelbaar en hooger onderwijs. Naar het Fransch. Met 286 figuren en 2 platen als planigloben. 2 dln. Gouda, G.B.v. Goor. Post 8o.	ƒ 3,60.
Pompe van Meerdervoort, (Jhr. J.L.C.) Het paardenvleesch beschouwd als voedingsmiddel, 's Gravenhage, M.J. Visser, Gr. 8o.	ƒ 0,20.
Poortugael (J.C.C. den Beer), Neêrland's hervorming bij vermeerdering van militie. 's Gravenhage, Mart. Nijhoff. Roy. 8o.	ƒ 1, -.
Positivisme (Het) en de godsdienst. 's Hertogenbosch. G.H.v.d. Schuijt. 12o.	ƒ 0.60.
Reid (W.), Het bloed van Jezus. Uit het Engelsch door J. Nieuwland. Sneek, J. Campen. Kl. 8o.	ƒ 0,50.
Stuijmers (G.N.), Handleiding bij de beoefening der Fransche taal, voor eerstbeginnenden. Winschoten, P. Huisingh. Kl. 8o.	ƒ 0,50.
Stuijmers (G.N.), Practische oefeningen ten gebruike bij het onderwijs in de Nederlandsche taal. Bij Denzelfde. Kl. 8o.	ƒ 0,30.
Timotheus, Christelijke lectuur voor de Nederlandsche jeugd. In school en huis. Vel 1. Zutphen, W.J. Thieme en Co. Fol. (blz. 1-4.) Per jaargang van 50 vellen ƒ 2, -; franco per post	ƒ 2,50.
Veenendaal (J.H.), Voormaals en nu. Leesboek voor de landscholen. Zwolle, W.E.J. Tjeenk Willink. Kl. 8o.	ƒ 0,30.
Veenstra, (B.), Woord- en zaakkennis. Eerste spel- en leeshoekje voor de volksschool. 3 stukjes. Schoonhoven, S.E. van Nooten. Kl. 8o.	ƒ 0,25.
Vereeniging (Nederlandsche) tot afschaffing van sterken drank. 1842-1867. Aan Nederlands zonen en dochteren. 's Gravenhage, H.L. Smits. Gr. 8o.	ƒ 0,05.
Verheij (D.), Hemelsch manna, enz. Sneek, J. Campen. Kl. 8o.	ƒ 0,30.
Vos, Az., (G.J.) Waarom is het ons te doen? Bijdrage ter verklaring van den strijd voor Christelijk Nationaal Schoolonderwijs Leeuwarden, H. Bokma. Gr. 8o.	ƒ 0,25.
Waal, (E. de) Aanteekeningen over koloniale onderwerpen IX. De departementen van algemeen bestuur in Nederlandsch Indië. 's Gravenhage, Mart. Nijhoff. Gr. 8o.	ƒ 0,70.
Waardering van een woord naar aanleiding van de brochure: ‘de Kapitein de Roo van Alderwerelt in de Tweede Kamer. Eene stem uit het leger.’ Ook eene stem uit het leger. 's Hertogenbosch, W.C.v. Heusden. Gr. 8o.	ƒ 0,35.
Waterborg, (P.G.) Eerste cursus der Fransche taal voor burgerscholen en instituten. Groningen, M. Smit. 12o.	ƒ 0,50.
Wats, (Isaac) Godsdienstige en zedelijke zangen door N. Beets. Leiden, v.d. Henvell en v. Santen. Kl. 8o. (Met plaatjes.)	ƒ 1,25.
Wijma, (J.) Onze spreekwoorden. Korte verhalen voor de middelste klasse der lagere school. Schoonhoven, S.E.v. Nooten. Kl. 8o.	ƒ 0,25.
Wildbrand, (J. en F.), Leiddraad bij de eerste oefeningen in het scheikundig laboratorium. Ten gebruike aan scholen voor middelbaar onderwijs. Naar het Duitsch door R.J. Opwyrda. Utrecht, C.v.d. Post, Jr. 24o.	ƒ 0,30.
Wolf (E.F.H.), Polykarpus en zijn tijd; leesboek voor de protestantsche jeugd. Gorinchem, G.F. Gezelle Meerburg. Kl. 8o.	ƒ 0,25.
Zwart, (A.C. de) Eenige bladzijden uit de algemeene geschiedenis, voor de hoogste klasse der lagere school. 1e stukje. Kampen, G.Ph. Zalsman. Kl. 8o.	ƒ 0,25.


Ter beoordeeling ontvangene boeken.


Alberdingk Thym, Dr. P.P.M., Karel de Groote en zijne eeuw (741-814.)

Baarschers, H., De Kinderen van den Buitenman. 2e stukje.

Bardeleben, Dr. A., Handboek der praktische heelkunde 1e dl. 1e st.

Berghuis, S., en C. de Gavere, Handleiding tot de practische doorzichtkunde. Lijnperspectief, met 4 uitslaande platen.

Bijdragen tot de Geschiedenis en Oudheidkunde, inzonderheid van de prov. Groningen, onder redactie van dr. G. Aeker Stratingh, Mr. H.O. Feith en Mr. W.B.S. Boelen, 4e dl. 2e afl.

Conscience, Hendrik, Romantische werken, afl. 1.

De Economist, Aug., Sept. en Oct.

De Illusie der Moderne richting. Een woord naar aanleiding van den jongsten strijd tusschen prof. J.H. Scholten en Dr. A. Pierson, door Dr. J. Cramer.


{==52==} {>>pagina-aanduiding<<}

De Nederl. Koopman. Nieuw vollediz Handboek voor den Handelsstand. Bewerkt onder welwillend toezicht van A.v. Otterloo, 1e en 2e afl.

Dekker, D., Texelsche Vertellingen.

Dercksen, J.M.E., Jaarboekje voor het Notaris-ambt voor het jaar 1867. 1e Jaarg.

Dingemans, B., Geschiedenis der Engelsche Letterkunde.

Doedes, Prof. J.I., 1517-1867. Onze voortzetting van de kerkhervorming na drie honderd en vijftig jaren.

Feen, Bartout van der, De Nederlandsche Staats-Godsdienst.

Geïllustreerd Nieuws, II. No. 12, 13, 14, 15 en 16.

Goeverneur, J.J.A., Nieuwe Fabelen en Versjes voor kinderen in huis en school.

Goeverneur, J.J.A., Wat Oom Jan nog in zijn zak vond. Nieuwste Versjes, Deuntjes en Liedjes. (Naar vreemden en eigen.) Te lezen, te zingen en van buiten te leeren in huis en school.

Goeverneur, J.J.A., Prettige Deuntjes en Liedjes, te lezen, te zingen en van buiten te leeren. In huis en school.

Goeverneur, J.J.A., Laatste Sint Nicolaas. Nieuwe prettige Versjes, Vertelseltjes en Liedjes. (Vreemden gevolgd en eigen.) Te lezen, te zingen en van buiten te leeren in huis en school.

Gram, Joh., Onder één dak.

Guldens-Editie, No. 65-70.

Gunning Jr., J.H., Blikken in de Openbaring, II, 9. en 10.

Hedendaagsche Bouwkunst. Uitgezochte ontwerpen van vreemden en inlandschen oorsprong. Onder redactie van H.J.H. Groneman. Civiel ingen. 1e afl.

Honig Jz. Jr., J., Historische, oudheid- en letterkundige studiën, 2 dln.

Jungius, Ds. R.J., De zedelijke bestemming van het individu.

Klappert, J.W., Maria Stuart, haar tijd en leven. Hist. rom. verhaal. Vrij naar het duitsch, van E. Pitawall, 1e deel.

Leopold, M., De opvoeding in huis en school. 2e druk.

Los en Vast. II. 4.

Michelsen, J.H.A., Het Evangelie van Markus, 1e gedeelte.

Mühlbrecht, O., Ludwig van Beethoven. Zijn leven en zijne werken.

Nieuw en Oud. Onder redactie van Dr. A.L. Poelman en Johs. Hooykaas Herderscheê. Afl. 10.

Noord en Zuid. 1e deel 2e afl.

Oldenhuis Gratama, Mr. L., De stadhouders van Drenthe, hunne magt en Staatsregterlijke verhouding tot de Landschap.

Oltmans, J.F., De Schaapherder. 1481-1483. 4 dln. Nieuwe Uitgave.

Oltmans, J.F., Het slot Loevestein in 1570. 2 dln. Nieuwe uitgave.

Oosterzee, Prof. J.J. van, Reformatie en Revolutie. Een vijftigtal Aphorismen.

Praktisch Volksboek. Museum voor Natuur, Kunst en Wetenschap, II, vii, II.

Reuter, Fritz, Gedroogde kruiden. Herinneringen uit mijne gevangenissen. IV.

Rodenberg, Julius, Parijs bij dag en bij nacht.

Romantische Werken, van Mr. J. van Lennep, afl. 1/9.

Sasse, Dr. J. Nieuw Geïllustreerd Handboek voor Vrouwen en Meisjes. 1e en 2e afl.

Schuttevaêr, W.J., Het IJ voor Amsterdam.

Schuurman, L.N., Wet op de Inkwartieringen, Transporten en Leveranciën.

Schuurman, L.N., Wet van den 11. April 1827, houdende oprigting van Schutterijen, benevens het kon. besl. van den 25. Mei 1829 omtrent de zamenstelling der schuttersraden.

Sieber, Ferdinand, Aphorismen op het gebied der zangkunst.

Sonstral, J.H. en H.J.v. Lummel, Jaarboeken van het Godsbestuur, 20e en 21e afl.

Streckfuss, A., De Geschiedenis der Wereld, aan het volk verhaald. 17e afl.

Sturler, W.L. de, Catalogue descriptif des espèces de Bois de l'Archipel des Indes Orientales (collection de Sturler.)

Tafereelen uit de Geschiedenis der zending onder de Heidenen, uitgegeven door de Calwer-vereeniging. Vert. en met aant. voorz. door J.H.v. Linschoten. Met een voorberieht van O.G. Heldring, 1e afl.

Tischendorf, C., De apokryfe Evangeliën des nieuwen testaments, afl. 4.

Vries, J. de, In Rome.

Winkler, Dr. T.C., Kennis en Kunst. Afl. 10, bl. 40-43.

Wereldbol. De, De Jongste Zee- en Landreizen, volgens dr. W. Harnisch, T. Heinzelmann, e.a. door J.B. Rietstap. 5e en 6e afl.

Westerman, W. Marten, Bato, 10e afl.



{==53==} {>>pagina-aanduiding<<}

Lijst van boeken en geschriften, van 15 october-15 november 1867. In Nederland verschenen.

DEZE LIJST WORDT IN ELK NOMMER VERVOLGD.

Aarsen, (A.) Ons vaderland. Schetsen uit zijne geschiedenis. Een leesboekje voor de volksschool. Utrecht, S Folkers. Kl. 8o.	ƒ 0,17½.
Afbeelding van het standbeeld van Joost van den Vondel. Amsterdam, G.L. Funke. fol. (Houtgravure op getint papier).	ƒ 0,25.
Allerlei uit het volksleven. Amsterdam, E.S. Witkamp. Kl. 8o.	ƒ 0,10.
Arend Fokke Simonsz. Amsterdam, E S. Witkamp. Kl. 8o.	ƒ 0,10.
Barbieux, (H.) Le livre des demoiselles. Fransch leesboek voor meisjesscholen. 1e Cursus. Haarlem, de Erven F. Bohn. 12o.	ƒ 0,60.
Barenbroek (E), Beginselen der werkdadige meetkunst. Groningen, Gebs. Hoitsema. Gr 8o.	ƒ 2,50.
Bayard en Varner, De knorrepot. Tooneelspel in twee bedrijven. Naar het Fransch door Juliana. Amsterdam, G. Theod. Bom. Gr. 8o.	ƒ 0,70.
Beets (N.), Over kinderboeken, Gesprek met Crito; benevens andere opstellen. Haarlem, Erven F. Bohn. Gr. 8o.	ƒ 2,10.
Bierens de Haan (D.), Nouvelles tables d'intégrales défin es Leide, P. Engels. 4o.	ƒ 14, -.
Bijbel, bevattende al de kanonieke boeken van het Oude en Nieuwe Testament, volgens de Statenoverzetting. Met 200 platen van Gustave Doré, onder toezicht van Nicolaas Beets. Arnhem, D.A. Thieme. Fol. Compl in 100 afl. à	ƒ 0,90.
Bloemlezing uit dichters. X en XI. Amsterdam, E.S. Witkamp. Kl. 8o. Per stukje. à	ƒ 0,10.
Boekje (Een nieuw a-b-), enz door J. St. Anna Parochie, J. Kuiken Jz. 32o.	ƒ 0.05.
Bouwkunst (Hedendaagsche). Uitgezochte ontwerpen van vreemden en inlandschen oorsprong, met korte beschrijvingen. Onder redactie van J.H. Groneman. 1e Afl. Groningen, J.B. Wolters. 4o. (Plaat 1-5 met 1 blad tekst).	ƒ 1,90.
Bull, (J.A. de), Praatjens. Amsterdam, E S. Witkamp. Kl. 8o.	ƒ 0,10.
Cochem (M. von), Christelijk huis- en volksboek voor alle standen. Vertaald door J. de Gruyter. Venlo, Wed. H.H. Uyttenbroeck. 12o.	ƒ 1,10.
Conscience (Hendrik), Romantische werken. 1e Afl. Leyden, A.W. Sijthoff. Roy. 8o. (Compl. in 48 Afl.)	ƒ 0,25.
Cornelia. Miniatuur-almanak voor 1868. Utrecht, C.v.d. Post Jr. 24o. (Met 7 staalgravuren).	ƒ 0,60.
Dirks (J.J. Backer), De Nederlandsche zeemagt, in hare verschillende tijdperken geschetst. Het bloeitijdperk der zeemagt, na den vrede van Munster tot aan den vrede van Nijmegen. Nieuwediep, J.C de Buisonjé. Gr. 8o.	ƒ 4, -.
Erasmus (Desiderius van). Levensschets. Amsterdam, E.S. Witkamp. Kl. 8o.	ƒ 0,10.
Eschenauer, (Aug), De waarneming van den rustdag, haar beginsel en hare vruchten. Naar het Fransch door P.J. Moeton. Amsterdam, H. Höveker. 12o.	ƒ 0,50.
Eskader, (Het) bestaande uit Zr. Ms. stoomschepen Adolf, Hertog van Nassau, Metalen Kruis, Curaçao en Zoutman, onder bevel van den kapitein ter zee J.E. de Man, in de Noordzee. Photographiën naar teekeningen van J.J. de Hart. Nieuwediep, L.A. Laurey. 4o. (6 photographiën met tekst).	ƒ 4,50.


{==54==} {>>pagina-aanduiding<<}


Frijlink's (H.), Nieuwe hand-atlas der aarde in haren tegenwoordigen toestand. In 30 uitvoerige, gedeeltelijk geheel nieuwe kaarten, in koper gebragt door de voornaamste Nederlandsche graveurs. Herzione, goedkoope uitgave. Proef-Cahier, Amsterdam, H. Frijlink. Folio. (Compl. in 12 Afl., elk met 2 à 3 kaarten) à	ƒ 0,90.
Gebedenboekje voor kleinen en grooten; met een woord aan ouders door een Evangeliedienaar. St. Anna Paroehie. 16o.	ƒ 0,10.
Gebeurtenissen van den dag. II. Amsterdam, E.S. Witkamp. Kl. 8o.	ƒ 0,10.
Geloofspredikers. Amsterdam, E.S. Witkamp. Kl. 8o.	ƒ 0,10.
Gids voor bezoekers van Amsterdam. Met platten grond. Amsterdam, E.S. Witkamp. Kl. 8o.	ƒ 0,25.
Grinten (H.v.d.), Borneo. Een bezoek op dat eiland, in het jaar 1862. (Nagelaten handschrift.) Eindhoven, M.F. van Piere. Gr. 8o.	ƒ 0,25.
Grinten (H.v.d.), Mijne reis naar Oost-Indiën. Aanteekeningen van deze reis, met portret van den Schrijver. Bij Denzelfden. Gr. 8o.	ƒ 0,50.
Groen van Prinsterer, Wat dunkt u van het voorstel de Brauw? Bijdrage ter beantwoording II. Amsterdam, H. Höveker. Gr. 8o.	ƒ 0,75.
Groeneweg (J.), Zamenspraak tusschen een' vader en zijne kinderen over de kerkhervorming. Zwolle, J.P.v. Dijk. Kl. 8o.	ƒ 0,05.
Gunning Jr. (J.H.), Een kort woord tot de Haagsche Gemeente over het aftreden van Dr. J.C. Zaalberg Pz. 's Gravenhage, M.J. Visser. Gr. 8o.	ƒ 0,04.
Het practische leven. V en VI. Amsterdam, E.S. Witkamp. Kl. 8o.	ƒ 0,10.
Hoe is het thans met onze weerbaarheid gesteld? Leiden, A W. Sijthoff Gr. 8o.	ƒ 0,25.
Hofdijk, (W J.), De vrouw van den vrijbuiter, Historisch drama. 1573. Met eene plaat. Amsterdam, Loman en Verster. Gr 8o.	ƒ 1,00.
Hofman J. Pzn. (P.), Leerrede over 2 Corinth. 5, vers 20e, uitgesproken op 9 September 1866 Zierikzee, S. Ochtman Jz. 12o.	ƒ 0,30.
Hugenholtz Jr. (P.H.) Het tooneel. Een volksvoordracht. Amsterdam, E.S. Witkamp. Kl. 8o.	ƒ 0,05.
Huydecoper (T.C.R.), De christenleeraar en huisvriend, nog sprekende nadat hij gestorven is. Met zijn portrer. 1e stuk. Amsterdam, W.H. Kirberger. Gr. 8o. Pro compleet in 2 stukken.	ƒ 5,25.
Indijking (De) der Zuiderzee volgens den heer Beijerink en hare gevolgen voor de niet ingedijkte kusten, vooral met het oog op de afstrooming van Frieslands boezemwater, beschouwd door drie leden der 2e Afdeeling van de Maatschappij van Landbouw en Veeteelt in Friesland. St. Anna-Parochie, J. Kuiken Jz. Gr 8o.	ƒ 0,25.
Jonckbloet, (W.J.A.) Guillaume d'Orange, 1e Marquis au court nez. Chanson de geste du XIIe Siècle. Amsterdam, P.N.v. Kampen. Gr. 8o.	ƒ 4,75.
Jungius (R.J.) De zedelijke bestemming van het individu. Naar aanleiding van Dr. Pierson's jongste brochure: Gods wondermacht in ons geestelijk leven. Doesborgh, A.H.v.d. Hoeve Jr. 12o.	ƒ 0,30.
Kip, (D.A.) De kaas- en botermarkt. Handboek voor allen, die kaas en boter koopen of verkoopen. Rotterdam, Altmann en Roosenburg. Kl. 8o.	ƒ 1, -.
Knap, (Chr.) Twee leerredenen over Johannes XX: 11-18 en Lukas XI: 13. Uitgesproken op Paasch- en Pinkstermaandag, 1867. Zwolle, J.P. van Dijk. Gr. 8o.	ƒ 0,40.
Kornfeldt, (B.C.) Lees-leerboekje. 's Gravenhage, A.v. Hoogstraten en Zn. Kl. 8o. 1e stukje ƒ 0,10; 2e stukje ƒ 0,10; 3e stukje	ƒ 0,15.
Kuenen (Prof. A.), Het geheim der barmhartigheid, naar Mattheus XII: vs. 20. Taal des geloofs. No. 3. Krommenie, I. de Haan. 12o.	ƒ 0,20.
Laurillard (E.), Peper en zout, Honderd rijmpjes. Amsterdam, Gebr. Kraay.	ƒ 1, -.
Lemon (Mark), Een onbezonnen huwelijk. Uit het Engelsch, 2 dln. Haarlem, Erven F. Bohn. Gr. 8o. (Met titelvignet).	ƒ 6, -.
Leven en ervaring van Gerrit Paape. Amsterdam, E.S. Witkamp. Kl. 8o.	ƒ 0,10.
Lotman (G.), Praktische handleiding tot het onderzoek van alle suikerhoudende stoffen. Amsterdam, G.L. Funke. Gr. 8o. (Met 2 tabellen.)	ƒ 4, -.
Maarten Luther. Amsterdam, E.S. Witkamp. Kl. 8o.	ƒ 0,10.
Michelsen (J.H.A.), Het Evangelie van Markus. 1e gedeelte. Amsterdam, G.L. Funke. Gr. 8o. (Compl. in 2 stukken.)	ƒ 1,90.
Morunger (Theodoor), of de hervorming in Beijeren. Naar het Hoogduitsch. Zutphen, W.J. Thieme en Co. 12o.	ƒ 0,60.
Mühlbach (L.), Duitschland in storm on drang. Historische roman. 2e Afd. Vorsten en dichters. 1e deel. Utrecht, L.E. Bosch en Zn. Gr. 8o.	ƒ 0,65.


{==55==} {>>pagina-aanduiding<<}


Nederlandsche volkszeden en volksoverleveringen. III. Amsterdam, E.S. Witkamp. Kl. 8o.	ƒ 0,10.
Oorlog (De), in Duitschland en Italië in 1866. Amsterdam E.S. Witkamp. Kl. 8o.	ƒ 0,10.
Pitha (Dr. v.) en Dr. Billroth, Handboek der algemeene en bijzondere heelkunde. Uit het hoogduitsch door E. Hanlo, 1e deel. 1e afd. Met 68 houtgravuren en 6 tabellen. Schiedam, H.A.M. Roelants. Gr. 8o.	ƒ 9,35.
Recherches sur la faune de Madagascar et des ses dépendances; Mammifères et oiseaux par M.H. Schlegel et M. François P.L. Pollen. 1e Livraison. Leyde, J.K. Steenhoff. 4o. (10 gekl. platen). Compleet in 4 afleveringen.	ƒ 7,50.
Register (Algemeen) op het recueil militair, bevattende de wetten, besluiten en orders, betreffende de koninklijke nederlandsche zeemagt, vervaardigd voor de jaren 1857-1866. 's Gravenhage, Gebr. v. Cleef. Gr. 8o.	ƒ 0,75.
Sachse's (Dr. C.F.H.), Jubellied op het eeuwfeest der kerkhervorming, door Dr. R. Benuink Janssonius. 's Gravenhage, H.J. Gerretsen. Gr. 8o.	ƒ 0,05.
Schaepman, (H.J.A.M.), De eeuw en haar koning. Een gedicht. Amsterdam, C.L. van Langenhuijsen. Gr 8o.	ƒ 0,80.
Schetsen en verhalen XVII en XVIII. Amsterdam, E.S. Witkamp. Kl. 8o.	ƒ 0,10.
Souvestre (Emile), De oude nicht. Blijspel in een bedrijf. Naar het Fransch door L. Pennewisch Jr. Amsterdam, G. Theod. Bom. Kl. 8o.	ƒ 0,25.
Souvestre (Emile), De Frankforter loterij. Blijspel in een bedrijf. Naar het Fransch door denzelfde. Als boven. Kl. 8o.	ƒ 0,25.
Spreuken van Salomo. Amsterdam, E.S. Witkamp. Kl. 8o.	ƒ 0,10.
Story (W.W.), In Rome. Schetsen uit het Romeinsche volksleven, door Jo. de Vries. Amsterdam, Gebr. Kraaij. Gr. 8o.	ƒ 2,75.
Tafereelen uit de geschiedenis der zending onder de heidenen; uitgegeven door de Calwer-vereeniging. Vertaald en met aanteekeningen voorzien door J.H. van Linschoten. Geïllustreerd met houtgravuren. 1e afl. Zutfen, A.E.C.v. Someren. Gr. 8o. Compleet in 9 afleveringen.	ƒ 0,48.
Thesingh (P.A.H. Geraerds), De ontwikkeling van de Veluwe in verband met de verdediging des lands. Met eene kaart. Arnhem, J.v. Egmond Jr. Gr. 8o.	ƒ 0,50.
Toestand (De finantiëele) der Vereenigde Staten van Noord-Amerika, vergeleken met de staatsbegrooting van eenige Europesche staten. Amsterdam, H. de Hoogh. Gr. 8o.	ƒ 0,25.
Toestand (De), van Israël voor Jezus. Amsterdam, E.S. Witkamp. Kl. 8o.	ƒ 0,10.
Vethake, (H.W.) Beantwoorde en onbeantwoorde vragen der cijferkunst, tot herhaling en toepassing van het geleerde in de cijferkunst van J.C.J. Kempees. Breda, Broese en Co. 12o.	ƒ 0,30.
Volksbeschaver (De). Tijdschrift voor ve spreiding van nuttige kennis onder het volk, onder redactie van C Zwaardemaker. 1e Afl. Doesborgh, J.C. van Schenk Brill. Gr. 8o. (Per Jaarg. van 12 Afl.)	ƒ 1,50.
Vondel. (Joost van) Levensschets. Amsterdam, E.S. Witkamp. Kl. 8o.	ƒ 0,10.
Vlo'en (J. van), Nalezing, aanteekeningen en bijlagen op Leidens beleg en ontzet. Leiden, D. Noothoven v. Goor. Gr. 8o.	ƒ 1,50.
Weber (Dr. G.), Leerboek der nieuwe geschiedenis. Uit het hoogduitsch door A.P. Fortanier 1e stuk. Van de ontdekking van Amerika tot aan de Fransche omwenteling (1492-1789). Amsterdam, C.L. Brinkman. Gr. 8o.	ƒ 1, -.
Wederlegging van een deel der bezwaren, tegen de droogmaking der gansche Zuiderzee geopperd. Amsterdam, Loman en Verster. Gr. 8o.	ƒ 0,50.
Wenken voor den landverhuizer bij zijne aankomst in Amerika. Amsterdam, H. de Hoogh. 16o.	ƒ 0,10.


Ter beoordeeling ontvangene boeken.


Bloemlezing uit de gedichten van Jod. van Lodensteijn. Met inleiding en Woordenlijst door Dr. A.W. Bronsveld.

Chijs, P.O.v.d., Het Munt- en Penning-Kabinet der Leidsche Hoogeschool, in 1867.

Conscience, Hendrik, Romantische werken, afl. 2.


{==56==} {>>pagina-aanduiding<<}

De Nederl. Koopman. Nieuw volledig Handboek voor den Handelsstand. Bewerkt onder welwillend toezicht van A.v. Otterloo, 3e afl.

De Wereldbol. De Jongste Zee- en Landreizen, volgens dr. W. Harnisch, T. Heinzelmann, e.a. door J.B. Rietstap. 7e afl.

Driemaandelijksch Tijdschrift voor Onderwijs. VI, 2.

Enault, L., Reis door Middel- en Zuid-Amerika 1/5 afl.

Figuier, Louis, De wonderen der Wetenschap, 4e afl.

Friedrich, Fr., De Zon brengt het aan den dag. Een verhaal uit de lijfstraffelijke regtspleging.

Geïllustreerd Nieuws, II. No. 17, 18, 19 en 20.

Geloof en Vrijheid, 1e jaargang, 6e afl.

George, In- en uitvallen.

Gerstäcker, Fr., Onder de Wilden. Een verhaal uit Chili, 2 deelen.

Goeverneur, J.J.A., Wat Oom Jan nog in zijn zak vond. Nieuwste Versjes, Deuntjes en Liedjes.

Gunning, Prof. J.W., Scheikundige bijdragen uit het laboratorium van het Ath. III. te Amsterdam, I, 1.

Het Bijblad van de Economist, 5e afl.

Jonckbloet. Dr. W.J.A., Guillaume d'Orange, 1e Marquis au court nez.

Jorissen, Theod., Bijdragen tot de geschiedenis der omwenteling van 1813, 3 stuk.

Jorissen, Theod., De omwenteling van 1813. Bijdragen tot de geschiedenis der revolutie met inl. en aant. enz. 1e. dl. Inleiding.

Keller, Gerard, Van Huis. Roman. 3 deelen.

Klapp, M., Aan de groene tafel. Beelden en voorvallen uit de Duitsche Speelbaden.

Klappert, J.W., Maria Stuart, Haar tijd en Leven. Hist. rom. vorh. naar het Duitsch van E. Pitawall, 2 deelen.

Kuyper, Dr. A., De Menschwording Gods het levensbeginsel der Kerk, Intreerede.

Linschoten, J.H. van, Tafereelen uit de Geschiedenis der zending onder de Heidenen, uitgegeven door de Calwer-Vereeniging, 2e afl.

Maronier, Dr. J.H., Bibliotheek van Moderne Theologie, XI, 2.

Matthes, Dr. J.C., De ouderdom van het Johannes-Evangelie, volgens de uitwendige getuigenissen, 2e en 3e stuk.

Moed en tegenwoorligheid van geest. Keur van merkwaardige Reis- en Jachtontmoetingen. Verzameld door W.A. Elberts. Met platen.

Nederlandsch tijdschrift voor de praktische beoefening van de Fransche, de Engelsche en de Hoogduitsche taal en letterkunde. X, 3.

Nieuw en Oud. Onder redactie van Dr. A.L. Poelman en Johs. Hooykaas Herderscheê. Afl. 11 en 12.

Oosterzee, Prof. J.J.v., Van welke theologen is iets goeds voor de toekomst der kerk te wachten? Toespraak bij de hervatting de academische werkzaamheden in September 1867.

Praktisch Volksboek. Museum voor Natuur, Kunst en Wetenschap. II, vii, 11.

Rau, Mr. S.J.E., Proeve van Aanteekeningen op de treurspelen van Vondel.

Sewell, Elisabeth, Dagboek eener Moeder.

Sonstral, J.H. en H.J.v. Lummel, Jaarboeken van het Godsbestuur, 22e afl.

Steeg, Jules, De Messias volgens de profeten.

Streckfuss, A., De Geschiedenis der Wereld, aan het volk verhaald. 18e afl.

Temme, J.D.H., Pijper Hannes. Een verhaal uit de lijfstraffelijke regtspleging.

Temme, J.D.H., Dames op Reis. Een verhaal uit de lijfstraffelijke regtspleging.

Trip, Jhr. Mr. H.J., Geschiedenis der ziekten die in de 17e, 18e, en in het begin der 19e eeuw algemeen geheerscht bebben te Groningen.

Trollope, A., De Claverings, vert door Dr. J.C.v. Deventer. 2 deelen.

Trollope, A., Kunt gij het haar vergeven? 3 deelen.

Vreede, G.G., Le Conservateur. Revue de droit International, 1.

Westerman, W. Marten, Bato, 11e afl.

Winkler, Dr. T.C. Op en in de Aarde, 11, 12.

Winkler, Dr. T.C. Kennis en Kunst. Afl. 11, bl 44-47.

Worp, J., Orgelmagazijn. Verzameling van orgel-compositiën met of zonder pedaal.

Zwervers. Verspreide humoristische schetsen en verhalen.



1) Uit de: Geschichte von Ungarn von Ignaz Fessler. Zweite vermehrte und verbesserte Auflage bearbeitet von Ernst Klein; van welk belangrijk werk echter eerst de 1ste afl. is uitgekomen.

1) Fünf und zwanzig Jahre aus der Geschichte Ungarns von 1823-1848, von Michael Horvath, übersetzt von Joseph Novelli.

1) Volgens Kertbeny, den grooten apostel der Magyaarsche zaak, wiens verspreide stukken ik hier en elders gevolgd heb.

1) Zie de: Geschichte Oesterreichs seit dem Wiener Frieden 1809 von Anton Springer, dl. I, p. 157.

1) Onder insurrectie in Hongarije verstaat men de vrijwillige wapening van den adel zoodra het land in gevaar is.

1) Zie hierover de uitmuntend geschreven stukken van Arthur J. Patterson in de Forthnightly Review van Mei, Augustus en October 1866, waarin de laatste verkiezingen van den landdag worden beschreven.

1) Vond dit spoedig doorzijpelen geen plaats, werd alzoo in zulke zandige plaatsen niet zooveel voor verdamping bewaard, dan ware de uitgestrektheid der gebruikte duinen om Haarlem niet toereikend, om Amsterdam van water te voorzien.

1) Op de Veluwe, aan de overzijde der rivier.

1) Alexander Petöfi. In het Hongaarsch wordt de familienaam steeds vooraan gezet.

1) Storthingsmand = lid van de Storthing, der gedeputeerden.

1) Hoort ge wel, jongens! - Zij roepen me werkelijk. - Hoort ge wel: - Raadsheer Hers' - kom hier heen! - kom hier heen! - Schiet me dood! - Ik ben hier - Waar's Grischow? - Waar's Grischow? - Schiet me dood.

Ik zal voortaan bij citaten in het Platduitsch slechts van enkele woorden de beteekenis opgeven. Voor een Nederlander, die Hoogduitsch kent, zal het niet moeijelijk zijn het overige te verstaan, zoo hij oog en oor doet samenwerken.

1) Vuurslot, het slot van een geweer.

1) Zoon.

1) Maar.

1) Hoe.

2) kamillen.

1) Aenchen von Tharau ist 's die mir gefällt; sie ist mein Leben, mein Gut und mein Gelt.

1) Het zondigen in de gedachten.

2) schout.

3) veulen.

4) infame.

5) ruineeren.

6) kruis.

7) in tweeën, stuk.

1) Vrijen.

2) doet.

1) gelooven.

2) behouden.

3) beetje.

1) Johan Jochempje Kleinhamel.

2) konijntjes.

3) doen.

4) overdreven.

5) leugens.

6) dertien.

7) zes.

8) slechts.

1) pruimen.

2) draagt.

1) winst.

2) voordeel.

1) ‘Kirl’ heeft niet als het hoogduitsche ‘Kerl’ en 't nederlandsche ‘kerel’ eene ongunstige beteekenis, maar is eenvoudig door ‘man’ te vertalen.

2) een meisjesnaam.

3) schemeren.

4) put, bron.

5) tot.

6) zolen.

7) strijkt, streelt.

1) langs.

2) lief.

3) vatten.

4) vrouw.

5) het hoogduitsche: zu dem; het nederlandsche: ten.

1) België.

2) gendarmes.

3) eigenlijk: bonte vogels; hier een woordspel op vagebonden.

1) likeur.

1) gaat.

2) kluiten, een meelspijze.

3); heden.

4) borst.

5) opgestoken.

1) praktizeert.

2) rust.

3) herkauwt.

4) kamer.

5) moede.

6) kachel.

7) de naam van den hond.

8) wang.

9) tusschen.

10) koel.

11) loof.

12) mos.

13) lijster.

14) u.

15) rust.

1) trekken.

2) voetpad.

3) het tuinkoninkje.

4) echter.

5) gezien.

6) manden.

7) ekster.

8) verder.

9) de naam van den knecht.

10) vatte.

11) teugels.

12) kleine.

13) vogels.

14) gehoord.

15) dien is een malheur overkomen.

16) toe.

17) een soort van wachtel.

18) de broek van Corl, die hij gescheurd had, toen hij in den hoom klom om de manden te halen.

19) uil.

20) ganzen.

21) gent, ganzerik.

22) zaak.

23) geslaap.

24) gekke.

1) Zonder huisvesting.

1) roept.

2) goudvink.

3) geween.

1) Lotje, de naam van de vrouw van Jochem Mosch.

2) plaatsen.

3) kunnen.

4) ooievaar.

5) in het Platduitsch zoowel als in het Hoogduitsch is het woord: Nachtigall van het vrouwelijk geslacht.

1) ganzerik.

2) Jochempje.

3) smeden.

4) u.

5) Gust (Gustaaf) Schult.

6) een kinderrijmpje, dat ook in ons land nagenoeg zoo begint.

7) morgen.

8) geelbont.

9) hoen.

10) grutten.

11) aardappelen.

12) Heintje.

13) worst.

14) vrijen, namelijk met den rijken bakker.

15) zien.

16) stoeten, een soort van koek en van brood.

12) Heintje.

1) einde.

1) bewegen.

2) het eerst.

3) dienaar.

4) helsch, zeer.

5) dwaas, verkeerd.

6) het kruis van zijn broek.

7) lief.

8) aanboden.

9) genoemd.

10) u.

11) slechts.

12) wrijft.

13) neer.

14) hoe.

15) woont

16) toekomende.

17) oogsttijd.

18) ouderdom.

19) klaar.

20) beetje.

1) vervloekte.

2) de molenaar zegt ‘Prinzess’ in plaats van ‘Process.’

3) goede.

4) adem.

1) geschreven.

1) Wat het gevolg zijn kan van een verrassing.

1) emeritus.

2) Inspector, opzichter van een landgoed.

3) Nieuw-Brandenburg.

4) persuadeert.

5) neef.

6) geschoren.

1) louis d'or.

2) moeielijke.

1) dwars.

2) geneerde.

1) rekenen.

2) de regel van drieën.

1) orthographie.

2) piëtist.

1) somnambule.

1) pauvreté.

1) echter

2) hielden.

1) Doortje.

2) meisje.

3) blauwe.

4) nieuwsgierigen.

1) om het vrijen zelf.

2) om het geld.

3) om op zijn ouden dag hulp te hebben.

1) Versiert, gij arcadische herders! met klimop den dichter, die steeds hooger vlucht neemt, opdat Codrus van nijd barste.

1) malen.

1) Gedroogde kruiden. Herinneringen uit mijne leerjaren op het land, door Fritz Reuter. Naar den vierden druk uit het Mecklenburgsch Platduitsch vrij vertaald door A.G. Met eene voorrede van E. Laurillard, 3 dln. 8o., Leiden, P. Engels, 1866.

1) hemdsmouwen.

2) huisorgel.

1) De gemiddelde leeftijd van 150 werd bevonden niet meer dan 7-8 jaar te zijn.

1) In 1844, 2 jaren vóór dat het stoomgetouw voor ‘rondweven’ was ingevoerd, werd de omzet van den kousenhandel geschat op 2,560.000 p. St., in 1860 bedroeg die reeds de aanzienlijke som van 6,480,000 p. St., waarvan 2,630,000 voor de grondstof en het overige aan loonen werd uitbetaald.

1) De belangrijkste dier bescheiden zullen worden afgedrukt in de Bijlagen van het tweede deel mijner Geschiedenis der staathuishoudkunde in Nederland.

1) Zie Hasebroek's voortreffelijk: ‘Overzicht van het leven en de werken des Dichters’ achter het derde deel van ‘da Costa's Kompleete Dichtwerken.’

1) Sedert een jaar heeft hij zitting in het Wetgevend Lichaam, waar hij voortgaat, - getuige nog onlangs zijne interpellatie aangaande de missieve van den directeur der posterijen, Vandal - met onverminderde heftigheid de regeering te bestrijden.

1) Wie herinnert zich hier niet de schoone woorden uit Longfellow's Haunted Houses:’

‘All houses, wherein men have lived and died 
Are haunted houses. 
The stranger at my fireside cannot see, 
The forms I see, nor hear the sounds I hear; 
He but perceives what is.’ 


1) Dezer dagen gewerd mij de eerste aflevering van ‘L'exposition universelle de 1867’, een werk, waarvoor verschillende Fransche schrijvers bijdragen leverden en waarin Pelletan een overzicht geeft van de veelvuldige veranderingen van Parijs. Merkwaardig is het, in velerlei opzicht, hiermede sommige hoofdstukken te vergelijken uit Mevr. van Calcar's uitstekend geschreven: ‘Wat Parijs mij te zien en te denken gaf’.

1) De eigenlijke naam van 't veld waarop de slag bij Hastings werd geleverd was Senlae, waarvan de normandieër later, om 't bloed daar vergoten en door de klankovereenkomst geleid, ‘Sanguelac’ heeft gemaakt.

1) Eigenlijk een soort van groote kuip of tobbe, waarin, als straks blijken zal, zelfs verdiepingen waren, en die dus een drijvende toren zou kunnen zijn genoemd, ware 't niet dat daaruit verwarring had kunnen ontstaan met den toren die later zal voorkomen.

1) Kort te voren door hem van normandieërs schoongeveegd.

1) De normandieërs achtten 't een beleediging als ze ‘franschen’ werden genoemd. Bulwer, Harold.

1) ‘Dieu aide!’ Thierry, Histoire.

1) Noodeloos op te merken dat de engelschman der elfde eeuw dit gelooven kon. De wapenrusting was een geschenk van Torfrida, een familiestuk dat geacht werd van een toovenaar afkomstig te zijn. Torfrida zelve had zich vroeger met de zwarte kunst ingelaten.

1) Lang hoofdhair en de ongeschoren knevel waren een onderscheidingsteeken van den engelschen edelman. Hereward was om beider schoonheid bekend.

1) ‘Satan aide!’

1) Par la splendeur de Dieu!’

1) Deze roman is ook onder gemelden hollandschen titel in onze taal overgebracht.

1) Ditzelfde rood laat zich somtijds waarnemen, als men door stoom, die b.v. uit een lokomoticf oprijst, naar de zon ziet.

1) De kalk vormt twee verbindingen met het koolzuur. De eene, die op 28 gewichtsdeelen kalk 22 gewichtsdeelen koolzuur bevat, is onoplosbaar in water en komt als krijt, marmer, kalksteen, enz. veelvuldig in de natuur voor. De tweede, waarin tegen 28 gewichtsdeelen kalk 44 gewichtsdeelen koolzuur voorkomen en dus tweemaal zooveel als in de eerste (vandaar de benaming: dubbel koolzure kalk) is daarentegen oplosbaar in water. Zij ontstaat overal waar koolzuur-houdend water met de eerstgenoemde verbinding in aanraking komt.

1) Dit verhaal is het eerste stuk van Reuter's ‘Ut mine Festungstid.’ Het moge bij velen het verlangen opwekken naar de vertaling van het geheele werk, die men spoedig van dezelfde begaafde vrouw ontvangen zal, aan wie men reeds de kennismaking met ‘Ut mine Stromtid’ verschuldigd is. Als het haar volharding, uit liefde voor hetgeen waarlijk schoon is geboren, eens gelukt de ‘Olle Kamellen’ in haar geheel te vertalen, geef ik haar den raad, den titel niet langer ‘gedroogde kruiden’ te schrijven, maar liever: ‘Uit de onde doos.’

Of zou het misschien beter zijn, Reuter in het geheel niet te vertalen? Is een goede vertaling van zijn werken onmogelijk? En hebben in ieder geval onze landgenooten ze niet noodig? Ik denk hier anders over dan dr. Vos. Voor een vertaling onvatbaar acht ik noch Renter noch eenigen schrijver ter wereld. Onze taal is rijk genoeg, om er alles in weêr te geven. Het komt er maar op aan, of men haar meester is, en of men tegelijk goed begrijpt wat een vertaling zijn moet. En wat het talent onzer landgenooten betreft, om Reuter in het platduitsch te lezen, ik heb er geen hoogen dunk van. Dr. Vos, die uit den mond eener jonge dame ‘de eerste platduitsche klanken’ mogt opvangen en wien stellig geen inspanning te groot is geweest, mete zijn buurman niet naar zich zelf af. Ja, die zich studie wil getroosten, voor dien komt geen vertaling te pas. Men kan - ik heb het zelf ondervonden - de zwarigheden van het platduitsch wel te boven komen. Maar hoe velen van hen, wien men Reuter's werken in de hand wenscht, zùllen tot zoo veel inspanning besluiten? Een glimlach komt mij op de lippen, als ik menigeen, die aan vergelijkende taalkennis nooit gedacht heeft, zoo hoogmoedig hoor beweren, dat hij in Reuter zich terstond te huis heeft gevoeld. Den draad vatten, achter de geschiedenis komen, vooral als een opgewonden vriend van Reuter ze u al verteld heeft, ja, daarvoor acht ik u best in staat; zoo ver helpen uw Duitsch en uw Hollandsch u wel op weg. Maar praat mij niet van uw genot, en tracht mij niet wijs te maken, dat gij nu de schoonheden eerst regt gevoelt. Als er in een vertaling - ik spreek natuurlijk alleen van een goede vertaling - eens een paar fijne trekken verloren gaan, geloof mij, bij uw lezing van het oorspronkelijk ontgaan er u honderd. Maar wat spreek ik van fijne trekken? Een aantal woorden zelfs blijven u, trots uw Duitsch en uw Hollandsch, ik wil zelfs het Engelsch er bij toegeven, een onoplosbaar raadsel. Dat wist dr. Vos ook wel,
tóen hij het noodig achtte, zoo veel platduitsche woorden te verklaren ook voor ‘een Nederlander, die Hoogduitsch kent’, en die ‘oog en oor doet zamenwerken’. Zelfs ging hij daarin verder dan ik zou gaan. Dat Min Sähn mijn zoon, dat äwer maar, en woans hoe beteekent enz. enz., daarvan zou ik niet eens spreken. Maar daarom kan ik het slechts als een kleine inconsequentie beschouwen, wanneer hij aan het eind van zijn verdienstelijk opstel, dat ik iedereen ter lezing aanbeveel, zich tot deze valsche uitspraak lict verleiden: ‘Voor een Nederlander, die Hoogduitsch verstaat, is het niet moeijelijk te achten, met de platduitsche taal bekend te geraken. Wie zijne krachten beproeven wil, zal, wanneer hij het Platduitsch luid en letterlijk voorleest, al aanstonds bespeuren dat door het oor begrepen wordt wat het oog niet verstaat en omgekeerd, dat beiden zoo elkander helpen en tot een gewenscht doel leiden.’ Mij dunkt, het zal tamelijk lang duren, eer men met oog en met oor, met Hollandsch en met Duitsch, vooral zooveel Duitsch als men in Holland pleegt te verstaan, de beteekenis uitvindt van Strom, Schnurr-Murr, Gerohr, Schuteri, Snurrer, knüfflich, enz. enz.

1) Handel. van de Staten Generaal, 1862-1863, bl. 180.

1) Schouwburg van in- en uitlandsche Letter- en Huishoudkunde, voor 1808; Mengelwerk, bl, 345 vlg.

1) Schets eener geschiedenis der provinciaal-burgerlijke wetgeving in de Republiek der vereenigde Nederlanden. (Histor. Schetsen, bl. 39).

1) Oorsprong en Historie der Vaderl. Rechten, bl. 113 vlg.

1) Verg. (van de Spiegel), Gedagten over het samenstel onzer hedend. burgerl. Regtsgeleerdheid, bl. 8 vlgg.

1) Gedagten over het samenstel onzer hedend. burg. Regtsgel., bl. 11 vlgg.

2) Strubberg, Overijsselsch Adviesboek, II. bl. 129.

1) Vertoog over de ongerijmdheid onzer bedend. Regtsgeleerdh. bl. 75.

1) Crim. Wetboek voor het Kon. Holl., Inl. bl. 160 vlgg.

2) Kemper, t.a.p., bl. 32.

1) Regtsg., Practie. en Koopmans Handb., bl. 410.

2) Schouwburg, t.a.p. bl. 346 vlg.

1) Quaest iur. privati, bl. 183.

2) Schouwburg, t.a.p., bl. 346 vlgg.

3) Ik heb hierbij de, helaas, nog ongedrukte lessen van Prof. Thorbeeke, over de Staatsinstellingen der Republiek gevolgd.

1) Schorer, t.a.p., bl. 83.

2) t.a.p., bl. 57.

1) De Baljuwen, door Mr. L.Ph.C. van den Bergh. (Het. Nederl. Rijksarchief. I. bl. 235 vlgg.)

2) t.a.p., bl. 114.

1) t.a.p., bl. 225.

1) Zie Dr. R. Fruin, het Voorspel van den tachtigjarigen oorlog. 1 Gids, N.R. XII bl. 757 en 761.

1) Van Son, Oorspr. van het Hof van Holland, (Staatk. Academieverhandel., II. bl. 257.)

1) Gaochard, Correspondance de Philippe II. T. II., p. 31.

1) Annales, Lib. II. p. 32 (ed. van 1658, in 8o.)

1) Instit. Judic., Paris 1823. T. III p 205.

1) Thorbecke, t.a.p. bl. 64.

1) Dr. R. Fruin, De drie tijdvakken der Nederlandsche Geschiedenis, Gids 1865.

1) In zijne beoordeelende aankondiging van Müllers werk: ‘de Remetrica.’

2) Ook de modernen. Men denke aan de in de laatste jaren verschenen herdrukken der Latijnsche poëzy van Balbus en Scaliger.

1) Suringar.

2) Kath. Liter. Zeit. 28 Oct. 1861 p. 342 seqq. Littercentralblatt 1864 n. 17 p. 100 seqq. Revue Crit. d' Hist. et de la Littér. 1866 n. 7.

1) B.v. Iets en nog iets over een hedendaagsch kinderspel, Samelsunen, enz.

1) Onder die stukken waren vooral de tragedie Sophompanias (voor 't eerst in 1635 uitgeven) de Silva sacra en de Silva op te merken.

1) Kleinigheden van P. van Limburg Brouwer, schrijver van ‘het Leesgezelschap te Diepenbeek’. Gesprekken der dooden. Een ezel. Eenig speelgoed. Tweede druk, Schoonhoven, S. en W.N. van Nooten, VIII en 139 bladz., 50 Cents.

1) Victor Hugo, Moïsc sauvé des ondes.

1) Lang nadat dit geschreven is, wordt ons door de Dagbladen berigt, dat thans juist een deel van Zwitserland door die vreeselijke ziekte geteisterd wordt.

1) De belasting op de suiker bragt in 1866 in Nederland 3½ millioen gulden, in het Duitsche Tolverbond omstreeks 20 millioen gulden op

1) Xenophon. Anabasis. IV. 8.

1) Wagner. Chemische Technologie. 6te Aufl. Seite 419.

1) Wagner, Jahresbericht der Chem. Technol. 1857, p. 278.

1) Wagner, Chemische Technologie. 6te Aufl. Scite 419. - Vergelijk Wagner, Jahresbericht. 2. p. 205

1) In den laatsten tijd heeft men in de Vereenigde Staten van Noord-Amerika, alsmede in Frankrijk, verschillende proeven genomen om uit de stengels van de Sorghum (ook wel Chineesch suikerriet genoemd) in het groot suiker te bereiden. Het schijnt dat deze proeven, vooral in Noord-Amerika, vrij goed geslaagd zijn, voornamelijk in die streken, waar de temperatuur te laag is voor den groei van het gewone suikerriet, doch hoog genoeg om de Sorghum tot rijpheid te brengen. Voor zoo ver ons bekend is komt echter de Sorghum-suiker in den Europeschen handel (tot nog toe) nooit voor.

Men zie over de Sorghum-suiker: Dingler, Polyt. Journal. 148. p. 158-160, en Figuier, Année scientifique et industrielle. 1857. p. 424.

1) Thans (October) reeds voorlaatste.

1) Wagncr, Jahresbericht der chem. Technologie, 2, p. 204.

1) Deze opgave is ontleend aan het Jahresbericht der Zuckerfabrikation, von Scheibler und Stammer, Jahrgang V, Seite 3; - alsmede aan F.O. Licht, Statistisches Bureau für die Rübenzucker-Industrie des Zollvereins, Jahrg. VI, No. 1, en Jahrg. VII, Monatsbericht No. 1.

Daar de meeste beetwortelsuiker-fabrieken in September, bij het begin van den beetwortel-oogst, beginnen te werken om daarmeê gedurende den winter voort te gaan, maar zij in den regel gedurende de lente en den zomer stilstaan (waarvan de reden later zal verklaard worden), - zoo is men gewoon de ophrengst niet aan te geven voor het burgerlijk jaar, maar voor het tijdsverloop van 1 Sept. van het eene, tot 1 Sept. van het volgende jaar. Dit tijdsverloop noemt men de campagne.

1) Deze tabel is ontleend voor het jaar 1854-1855 aan het Jahresbericht der Zuckerfabrikation von Scheibler und Stammer, Jahrg. V, Seite 2; - en voor het jaar 1864-1865 aan het Jahresbericht der chemischen Technologie von J.R. Wagner, Jahrg. XII, Seite 376.

1) F.O. Licht, Statistisches Bureau etc., Jahrg. VI, No. 1, en Jahrg. VII, Monatsbericht No. 1.

2) F.O. Licht, Statistisches Bureau etc., Jahrg. VII, Monatsbericht No. 1.

1) Het gedeeltelijk mislukken van den beetworteloogst in Rusland in dat jaar had ten gevolge, dat in den loop van 1866 20 millioen Ned. ponden suiker, waarvan 13½ millioen geraffineerd, uit ons land naar Rusland verzonden werden, terwijl in andere jaren weinig suiker van hier derwaarts gaat.

1) F.O. Licht, Statistisches Bureau etc. Jahrg. VI, No. 7.

1) Jahresbericht der Zuckerfabrikation von Scheibler und Stammer, Jahrg. V, Seite 13. - Volgens Licht (Statistisches Bureau etc., Jahrg. VI, No. 1) bedroeg het aantal fabrieken in Rusland in 1864 slechts 336.

1) Tijdschrift v.d. Ned. Maatsch. v. Nijverheid, 1867, p. 32.

1) Deze letter is bij vergissing in Fig. 4 weggelaten. De manometer bevindt zich links van den helm k, boven de letter B.

1) Men noemt deze wijze van verdampen het blank-koken. Wanneer daarentegen het sap zeer zuiver is, d.i. weinig vreemde bestanddeelen bevat, kan men de verdamping in de vaenüm-pan zoo ver voortzetten, dat zich reeds dáár kleine kristallen vormen, waardoor natuurlijk meer suiker in den vorm van kristallen verkregen wordt. Deze laatste wijze van verdamping noemt men het koken op korrel.

1) Men vindt in Amsterdam twaalf suiker-raffinaderijen, waaronder er zijn, die elk jaarlijks 14-18 millioen Ned. ponden suiker raffineren. Voorts vindt men deze fabrieken in Rotterdam, Dordrecht, Delftshaven en Groningen. Alle te zamen verwerken zij jaarlijks 80-100 millioen Ned. ponden ruwe suiker.

1) Payen, Chimie Industrielle, 4ième Edit. II, p. 177. - Vergelijk Dingler, Polyt. Journal, 117, p. 399.

2) Licht, Statistisches Bureau für die Rübenzucker-Industrie, Jahrg. VI, No. 7.

3) Payen, Chimie Industrielle, 4ième Edit. (1859), II, p. 176.

1) Payen, Chimie Industrielle, 4ième Edit. II, p. 177.

1) Licht, Stat. Bureau etc. Jahrg. VI, No. 7.

2) Scheibler und Stammer, Jahresber. d. Zuckerfabr. Jahrg. V, p. 10.

3) Licht, Stat. Bureau etc. Jahrg. VI, No. 8.

4) Licht, Stat. Bureau etc. Jahrg. VI, No. 7.

1) Een hoofdstuk uit Levi's ‘Wages and Earnings of the Working Classes,’ London, 1867.

1) Lord Mahon's Hist. of England from the peare of Utrecht to the peace of Versailles ch XXX.

2) In zijne inaugureele oratie over de onpartijdigheid van den geschiedschrijver.

1) Verspreide en nagelaten schriften van dr. J. van Gilse; tweede deel, tweede helft.

2) Vgl. o.a. ook een opstel van den Zürichschen hoogleeraar Theod. Vischer in de Kritische Gänge, neue Folge, Heft 3, getiteld: ‘Friedrich Strauss als Biograf.

1) Kleine schriften von David Friedrich Strauss. Neue Folge. Berlin. Verlag von Franz Duneker. 1866.

1) ‘Aus dem Leben einer Künstlerin.’

1) Klopstoek had namelijk de reize, die elf dagen duurde, in gezelschap van een paar vrienden gedaan.

1) Zoo luidde de dichterlijke naam dezer jonge dame. In de werkelijkheid gaf zij antwoord op dien van Maria Sophia Schmidt. Praktischer dan haar teleurgestelde aanbidder, huwde zij met een koopman, te Eisennch, die zich, geholpen vooral door haar ongemeen schranderen geest, later een kolossaal vermogen verwierf.

2) Reeds op de Schola Portens's toen, naar heerschend gebruik, de oudere scholieren den nieuw aangekomene met paskwillen op dien naam begonnen te plagen, had hij ze allen strak in de oogen gezien en op veelheteekenenden toon gezegd: ‘Ja, ik heet Klopstock.’ In een oogwenk was het met aller moedwil gedaan geweest.

1) Hermeneutiek is, zooals dr. Doedes zelf het definiëert, ‘theorie van de uitleggingskunst’. De Hermeneutiek voor 't N.T. ‘zet’ dus ‘uit een, hoe men te werk moet gaan bij de verklaring’ van 't N.T.

2) Wij onderschrappen.

3) Vgl. ook bl. 33, 42, 68, 70, verv., om niet meer aan te halen.

1) Letterl.: vrij van alle dwaling.

2) Schijnstrijdigheden.

3) Tegenstrijdigheden.

1) Overeenstemming der leer.

2) Overeenstemming der Schrift.

3) Geloofsovereenstemming.

4) Geloofsregel.

5) Prof. Bouman vereenigde de hermeneutiek voor het O.T. met die voor het N.T.

1) Men vergelijke S. 29 ff., 433 ff. en 't geen volgt op het door dr. Doedes (bl. 44) geciteerde.

1) Dr. Doedes laat hierop volgen: ‘Hetgeen die z.g. theologische uitlegging ten laatste met regt bedoelt en op den voorgrond plaatst is overigens 't werk van de vergelijkende Bijbelsche theologie.’ Is hier, wat dat ‘met regt bedoelen en op den voorgrond plaatsen’ betreft, de schrijver niet inconsequent?

1) Wij onderschrappen.

2) Wij onderschrappen.

1) Wij onderschrappen.

1) Zoo luidt de titel van genoemde oratie, in de vertaling er van geleverd in de Biblioth. voor Chr. Theolog. en Letterk.

1) Wij onderschrappen.

2) Wij onderschrappen.

1) Rev ue de Theologie. 1866. p. 340.

2) Zie S. 24.

1) S. 39.

1) Wat die Paulus der Hand. toch slim was! Zoo slim, dat hij nu om Festus en Agrippa niet tot twijfelaars te maken, den hebreeuwsch sprekenden Jezus een zuiver grieksch spreekwoord in den mond legt.

1) S. 228.

2) S. 205.

3) S. 225.

1) Denkelijk doelt de schrijver hier op prof. Theod. Vischer. Vert.

1) Eene parodie van het pathetisch slot van Schiller's bekend verhaal: Der Verbrecher aus verlorner Ehre. Vert.

1) In den katalogus vermeld onder den titel van: Bruchstück einer nicht erklärten Gruppe.

1) Is het de Corrector of de Schrijfster zelve, die telkens ‘eenigst’ liet drukken? De Vries en te Winkel laten in hunne Woordenlijst ‘eenig’ onverbogen; terecht, dunkt mij; wat is ‘eeniger’ dan ‘eenig’? Deze eenige opmerking wordt niets meer of minder, al noemde ik haar de eenigste.

1) Het volk nu dat daarin was voerde hij uit, en leide het onder zagen en onder ijzeren dorschwagens, en onder ijzeren bijlen, en deed hen door den ticheloven doorgaan; en alzoo deed hij aan al de steden der kinderen Ammons. 2 Sam. XII: 32.

1) Dit opstel is slechts eene beschouwing der Inleiding van Gunning's ‘Blikken.’

1) Het zij referent vergund hier te vragen, of de uitdrukking: ‘het oog op iets te hebben’ zoo maar voetstoots mag verwisseld worden met deze andere: ‘iets op het oog hebben’? De Pressensé's Vertaler teekent op bl. 30 aan: ‘de geachte S. heeft met deze uitdrukking de middel-eeuwsche gewoonte der bidders op het oog, enz.’ En op den kant schreef ik: ‘arm oog!’ Later evenwel trof ik dezelfde expressie aan bij een stylist als Dr. A. Pierson - ik meen in 't 2e deel van zijn ‘Adriaan de Mérival’ - en wanneer nu schrijvers, als Pierson, dergelijke uitdrukkingen ijken, dan zullen onze oogen 't zich wel getroosten moeten dat zij dikwijls zulke ontzettende lasten zullen moeten dragen. Mij aangaande, ik heb altijd liever het oog op iets, dan iets op het oog!

1) Ten Kate, aan den Lezer. bl. VI.

1) Als curiosum zij hier nog vermeld de blunder van den vertaler, die op bl. 125 verhaalt, dat ‘men er (in de grotten der kluizenaars bij den Kedron) niet in mag of men moet voorzien zijn van een brief van 't grieksche klooster te Jeruzalem’ en dat ‘men dan nog in een mand wordt opgeheschen’. De Pressensé heeft echter die kunstbewerking niet behoeven te ondergaan; niet hij, staat er pag. 169, maar zijn brief werd in een mand opgeheschen!!!

1) ‘Le grand oeuvre’ par V. Cherbuliez. Paris 1867.

2) In dezelfde mate als zijn: ‘Bible illustrée’ mij, eerlijk gesproken, heeft teleurgesteld, hebben zijn, ‘Capitaine Fracasse’ en vooral niet minder zijn: ‘Elaine’ (bewerkt in een eenigszins gesoigneerder stijl dan men van Doré gewoon is) mij weder met bewondering vervuld voor zijn ongemeen talent. O.a. 't laa stgenoemde werk bevat composities, die met den ‘Dante’ kunnen wedijveren. Zoo b.v. de laatste, zeker niet de minst fraaie schets, voorstellende: Laneelot, the peerless knight, zoo als hij

Sat by the river in a cove and watch'd 
The high reed wave, and lifted up his eyes 
And saw the barge, that brought her (Elaine's beeldschoonlijk) moving down. 
 
Far off..........and said 
Low in himself: ‘Ah simple heart and sweet, 
You loved me, damsel, surely with a love 
Far tenderer than my Queen's..... 


Men leze over dit jongste werk van Doré de ‘causerie’ van Lewes in: ‘the Fortnightly Review, Jan. 1867.

1) Nouveaux Lundis, tome VIième; dit deeltje zag in October II. het licht.

1) Les Odeurs de Paris, par L. Veuillot, 6e Edition; Paris 1867.

1) ‘Je me souviens (schrijft Veuillot) d'avoir un jour suivi le porteur qui desservait une des rues les plus riches du fauboung Saint-Germain: à peine passa-t-il devant un hôtel sans y deposer un exemplaire ou deux, et c'est de même dans le faubourg Saint-Honoré.’

1) ‘Cette plume a été brisée entre mes mains par un acte aussi facile à prévoir qu'a exécuter’...

1) Les Pamphlets d'Église par P. Lanfrey. Revue des deux Mondes: 1 Janvier, 1867.

1) Als eene studie over een onderwerp uit de oude classieke literatuur erlangt de aankondiging van dit letterproduct uit den vreemde, onder de rubriek: ‘Binnenl. Letterk.’ eene plaats. Als recensie kon het onder de ‘Buitenl. Letterk.’ natuurlijk niet worden opgenomen. Red.

1) ‘Reddit Sarravia causas frequentis absentiae non plenas’. Acta Sen.

1) Het onderstrepen der woorden, hier en later, is door den Referent gedaan.

1) Het bovenstaande was reeds geschreven, toen het ‘Wederwoord’ in mijne handen kwam. Het onderwijzend personeel aan de hoogere burgerschool te Sneek heeft in het ‘Woord’ van ‘het Lid van de Commissie van Toezicht’ gezien eene ‘pijl met vergiftigde spits (zij zijn geneigd te gelooven, niet met opzet, maar bij toeval) die langs een omweg trof.’ Later ‘na de ontleding van het gewaande venijn,’ trekken zij echter ‘het woord: vergiftigd, wederom in’. Of het nu niet voorzichtiger ware geweest voor die heeren, om de wonde, die nu ‘onbeduidend zoude zijn’ en slechts in ‘een weinig jeukte of uitslag’ konde bestaan, liever door een of ander huismiddeltje te genezen, dan den schijn aan te nemen van de schoen aan te trekken, mogen zij zelve weten. Voor mij zoude die verdediging geene aanleiding geweest zijn, daarover hier te spreken: het tweede gedeelte bevat echter, onder meer, ook eene wederlegging der bezwaren van den heer ten Cate, en daarover nu nog enkele opmerkingen.

Het doel der schrijvers is, om aan te toonen, dat t.C. zich telkens zelf wederlegt; op blz. 10, 12 (van het ‘Woord’) verlangt hij vereeniging van het middelbaar met het gymnasiaal onderwijs; op blz. 16, 17 openbaart hij zijn tegenzin tegen eentoonigheid in het maatschappelijk orchest. De heer t.C. verzet zich tegen het aantal van achttien vakken, volgens hem te groot: hij zelf neemt er nog meer op in zijne eigene schets. Op blz. 10 ziet hij, tot zijne ergernis, het onderwijs geregeld voor industrie, maar niet voor handel: op bl. 24 wil hij de handelswetenschappen doen vervallen. In het begin van de opsomming zijner bezwaren klaagt hij er over, dat de gezondheidsleer niet onder de vakken is opgenomen: later wil hij de natuurwetenschappen verbannen, die daarvan toch de grondslagen moeten uitmaken.’

Ten slotte, in het derde deel, nemen zij de verdediging op zich der bannelingen (van den heer t.C.) ‘scheikunde, werktuigkunde technologie, aardkunde, delfstofkunde; plantkunde, dierkunde, staatsinrichting, handelswetenschappen en kosmographie. Van deze willen zij de warenkennis laten glippen: het boekhouden echter niet.’ Onder deze behandeling komen zij onwillekeurig telkens terug op de polemiek tegen den heer t.C., en het is misschien hieraan toe te schrijven, dat dit gedeelte, dat van zoo veel belang voor de zaak is, - later komen wij bij de behandeling der laatste brochure op dit punt terug - bij de lezing tegenvalt. Wel komen er hier en daar denkbeelden in voor, waarvan men dan, doch te vergeefs, de nadere uiteenzetting wacht. Dit neemt echter niet weg, dat het ‘Wederwoord’ evenzeer als het ‘Woord’ - wanneer men ze van alle bijredenering van beschuldiging en verdediging ontdoet, - voor den leeraar bij het middelbaar onderwijs menigen wenk of gedachte bevat, die hij zich ten nutte kan maken, zoowel ter opwekking als ter waarschuwing.

1) Hij noemt:

Een woord over de toepassing van de wet tot regeling van het middelbaar onderwijs, ten aanzien van de Hollandsche Taal- en Letterkunde, de Geschiedenis en Aardrijkskunde, door Anonymus. Te Nijmegen, bij H.C.A. Thieme, 1865. 39 blz., 8o.

L.A. Naber. Middelbaar Onderwijs en Paedagogiek. Een Tijdschrift-artikel. Zwolle, W.E.J. Tjeenk Willink, 1865. 45 blz., 8o.

E. van de Ven. Een brief over middelbaar onderwijs, geschreven aan Dr. S.A. Naber. Haarlem, A.C. Kruseman, 1865. 24 blz., 8o.

G.J. Mulder. Studium Generale. Utrecht, 1865.

H.W. Schroeder van der Kolk. Wiskundig onderwijs. 23 blz., 8o. (in de Gids, 1866).

J.J. Teding van Berkhout. Gedachten en wenken omtrent de inrigting van het wiskundig onderwijs op de scholen, waar middelbaar onderwijs en voorbereiding voor hooger onderwijs gegeven wordt. Amsterdam, C.M. van Gogh, 1866. 33 blz., 8o.

1) Causeries d'un Curieux, variétés d'histoire et d'art tirées d'un cabinet d'autographes et de dessins par F. Feuillet de Conches, Ouvrage enrichi de nombreux Fac-simile, III Tomes; Paris, Henri Plon 18 62/64.

1) Men droeg ook kapsels en Corbeille, en Calèche, au Porc-épic, en (ter eere van den Amerikaanschen vrijheids-oorlog) aux Insurgents of à frégates.’ Karikatuur-platen stelden de kappers voor op ladders gestegen, om de hoofden hunner cliënten te bereiken.

1) Aangenaam is mij de gelegenheid een zinstorende fout te verbeteren, voorkomende in mijne beoordeeling van de brochure des Heeren B.V. (maand Febr.) Aldaar staat: heg noch steg, lees: weg noch steg.

1) Het is natuurlijk mogelijk, dat het loon, aan de bevolking uit te betalen, wat hooger worden zou, als met haar gecontracteerd werd. De winsten van den fabriekant zouden daardoor natuurlijk kunnen verminderen. Of het verschil evenwel op den duur groot zijn zou, betwijfel ik met het oog op de te verwachten concurrentie. Dat de positie van den inlander desniettegenstaande, naar het stelsel van den schrijver, aanmerkelijk verbetert, behoeft geen betoog.

1) Antoine de Latour, Études littéraires sur l'Espagne contemporaine. Paris, 1864. - F. Caballero, ‘La Gaviota’, traduit de l'Espagnol par Alfred Gillard, 1860. - F. Caballero, ‘Nouvelles Andalouses’, Scènes de moeurs contemporains, traduites de l'Espagnol avec l'autorisation de l'auteur par A. Germond de Lavigne. Paris, 1866.

1) Haar vader Böhl von Faber was een koopman, uit Hamburg afkomstig.

1) Wij onderstrepen.

1) Bestemd en gedoemd is niet fraai.

1) E.J.P. in 't Bibliographisch Album van de Gids, 1864.

1) Over de godgeleerdheid in hèt algemeen en hare betrekking tot het onderwijs op 's Lands hoogescholen in het bijzonder. (Leiden 1850.)

1) Die het naslaan der moeite waardig acht, vindt het in mijn Kerkregt, bladz. 22 der aant.

1) Domela Nieuwenhuis, Leven en karakter van A. des Amorie van der Hoeven (Amsterdam 1859), bladz. 162.

1) Van enkele druk- en correctiefouten wil ik geen uitvoerige melding maken.

Ref.

2) Zie over het 4de hoofdstuk de hieronderstaande aankondiging van de door den heer Regt bezorgde vertaling.

Ref.

1) F. Caballero, ‘Nouvelles Andalouses,’ ‘Seènes de moeurs contemporains, traduites de l'Espagnol avee l'autorisation de l'auteur par A. Germond de Lavigne. Paris, 1866.

Ik neem deze gelegenheid te baat, om voor een paar misstellingen in de vorige schets binnengeslopen, verschooning te vragen. Vooreerst is, op bl. 377, onder de namen der letterkundige grootheden, waarmede men Caballero heeft vergeleken, ook die van Stern (sic) genoemd. Wegens de averechtsche spelling zonden mijne lezers licht in den waan kunnen zijn gebracht, dat ik hier de onder den pseudoniem van Daniel Stern bekende, levende schrijfster, de gravin d'Agoult, had bedoeld. Er was echter van niemand anders sprake dan van onzen ouden vriend Lawrence Sterne. Ten andere heb ik mij, naar 't schijnt, vergist in de opgave der geboorteplaats van onze schrijfster. Volgens Brockhaus Conversations-Lexikon, zag zij namelijk in 1797, bij gelegenheid van een Zwitsersch reisje harer ouders, te Morget en niet te Cadix het levenslicht. Eindelijk wachte ieder, die neiging mocht gevoelen om der reeds hoogbejaarde vrouw (zij is driemaal gehuwd geweest en heeft even zoo vele malen haren echtgenoot door den dood verloren) bij tijd en wijle een bezoek te brengen, en die op mijn aanwijzing zich daartoe naar Cadix zou willen begeven, zich voor een vermoedelijk vergeefschen reistocht. In Sevilla zal hij beter terecht komen. Hij vrage slechts naar het koninklijk Slot.

1) ‘Musikalische Märchen, Phantasiën und Skizzen’ von Elise Polko. 2 Bände. Mit Illustrationen in Holzschnitt nach Zeichnungen von J.C. Lödel. Leipzig, Joh. Ambr. Barth. 1862.

‘Herzensgeheimnisse’ von Elise Polko, 1 Band; Leipzig, Verlag von Bernhard Schlicke, 1867.

1) ‘Zij moet nu (schreef mij een vriend), als ik dit woord van deze ‘zarte Erscheinung’ bezigen mag, in de ‘kracht’ van haar leven zijn.’

1) Leiden, S.C. van Doesburgh. 1866.

2) Supranaturalisme in verband met Bijbel, Christendom en Protestantisme. Leiden, P. Engels. 1867.

3) Nijmegen, H.C.A. Thieme. 1866.

1) Het zij me vergund hier te wijzen op het Engelsche geschrift: Ecce homo, waarvan nu onlangs een goedkoope uitgave het licht heeft gezien.

1) Deze verzen zijn ontleend aan zijn gedicht: Kinderen. Een dichterlijke krans, gevlochten in 1853.

1) Ik wil tot staving van dit beweren slechts een paar zinsneden, voorkomende op de twee eerste bladzijden, aanhalen: ‘Het jaargetijde was echter te ver gevorderd om de toepasselijkheid van den geurigen naam, dien het gehucht droeg (Faye-aux Jonquilles) terstond in 't oog te doen springen, of om te bewijzen dat het in zijn tijd had bijgedragen tot de vier duizend kroonen waarde aan Jonquilles voor den togt van den grand Monarque naar Chantilly, waarvan die Jonquille onder de Fransche vrouwen - Madame de Sévigné, - zulk een onderhoudende beschrijving geeft.’ - ‘Maar Faye was ook gelukkig in een ander opzigt dan zijn naam van Faye te midden der Jonquilles.’....‘Faye was wat grootte betrof, niet noemenswaardig.’ ‘De huizen waren geene van alle meer dan matig slecht’...‘Het posthuis, namelijk de uitpuilende oude herberg’,...enz.

1) Dus niet verguisd te worden. Wat de heer Gunning bl. 73 vv. over kritick zegt is zooveel als een oude haakbus tegenover het naaldgeweer.

1) Mijn vriend Zaalberg zeide mij in een gesprek: Als over honderd jaren een bloemlezing zal gemaakt worden uit de stichtelijke literatuur van onzen tijd, dan zullen de schoonste bladzijden zijn uit Gunnings: Blikken in de openbaring.

Gunnings verdiensten te schatten ligt niet op mijn' weg. Hij heeft ons verongelijkt; en dat doet zeer van een man, wien men eerbied toedraagt; onverschillig zijn voor zijn verongelijking zou te kort gedaan zijn aan een' man van zijn karakter; en daarom heb ik mij bepaald om zijne beschuldigingen af te weren. Slechts één ding wil ik niet verzwijgen. Gunning heeft in het Hoofdstuk: de weg tot kennis van de waarheid, hetzelfde onderwerp behandeld dat ik behandeld heb in mijn geschrift: Gods zelfopenbaring in den menschelijken geest. Gunning noemt het Gods zelfopenbaring in het menschelijk hart; maar wij bedoelen hetzelfde. Onder de lezing koesterde ik den wensch om dat hoofdstuk, gezuiverd van eenige misverstanden, die mijn geweten beleedigen, te mogen plaatsen achter mijn opstel. Wij hebben onze krachten beproefd aan hetzelfde probleem; ik weet hoe ik er meê geworsteld heb; ik weet hoe diep ontevreden ik was over mijn werk; hoe vurig ik verlangde naar een ander en beter antwoord op de vraag; maar ik verheugde mij ook met innige vreugde, toen ik in het hoofdstuk van Gunning die beter geslaagde proeve mocht begroeten en hem in den geest den palm kon reiken.

1) Vergelijk hierbij vragen en antwoorden als deze, bl. 9: Zijn de Schriften door God zelven ingegeven?

De bijbelschrijvers waren geen klerken van God.

1) Een woord aan de leden der Ned. Herv. Gemeenten in Nederland. Utrecht, J.J.H. Kemmer.

1) Dáár was gesproken van het streven der Hervormde kerk naar onafhankelijkheid van alle menschelijk gezag. De vertaler voegde er bij: ‘Dit kenmerk wordt hier te lande in het bijzonder bij de Remonstrantsche Broederschap gevonden.’

1) Men moet echter daarbij in het oog houden, dat Sh. in zijne meeste stukken, vooral de historische treurspelen (men denke slechts aan: King John, Richard II, III, Henry IV, V, VI, VIII, en zoovele anderen), meer ten doel heeft om verschillende toestanden zijner helden te schetsen, dan om eene enkele groote daad als grondslag van het drama te nemen. De Hamlet, alsmede de Romeo and Juliet en de Othello zijn daarentegen op eene enkele daad gegrond. Hamlet heeft ongeveer hetzelfde verhaal tot grondslag als de Electra van Sophocles, doch de engelsche treurspeldichter overtreft in de uitwerking zijnen beroemden griekschen voorganger. Men zou kunnen zeggen het Christelijk element wint het van het Heidensch. Terwijl toch in beide stukken een jonge prins den dood van zijn vader wil wreken, zijn de moeders beide medeplichtig aan den moord hunner echtgenooten en huwen zij naderhand de moordenaars. In het grieksche stuk wordt de schuldige Clytemnestra door haren zoon Orestes gedood, wel niet op, maar toch zoo nabij het tooneel dat men haar om genade hoort roepen,
hetgeen niet alleen stuitend voor het gevoel is, maar ook tegen alle regels der dramatische kunst. Het engelsche stuk onderscheidt zich hierin gunstig; in het aangrijpend tooneel (1. bedr. 5 t.) waar de schim van Hamlet's Vader hem mededeelt, hoe zijn oom Claudius, hem met medeweten zijner moeder Gertrude had vergiftigd, en hem tot wraak aanspoort, zeggende:

If thou hast nature in thee, bear it not; 
Let not the royal bed of Denmark be 
A couch for luxury and damned incest. 


volgen de schoone woorden:

But, howsoever thou pursu'st this act 
Taint not thy mind, nor let thy soul contrive 
Against thy mother aught; leave her to heaven 
And to those thorns that in her bosom lodge, 
To prick and sting her. Fare thee well at once! 


Wel is waar sterft de koning in het laatste tooneel door vergif, doch dit was voor Hamlet bestemd, die, dcodelijk gewond door een vergiftigde floret, koning Claudius, den moordenaar zijns vaders, nog voor zijn sterven daarmede doorboort en zoo wel wraak neemt over dien moord, doch niet zelf, zooals Orestes, de moordenaar van zijne eigene moeder wordt.

Ref.

1) Blijkbaar een drukfout voor maggots.

Ref.

1) Monsieur de Camors, par Octave Fenillet de l'académie Française. Paris, Michel Lévy Frères. 1867.

2) Alphonse Karr.

1) Zinspeling op den bekenden, hevigen niet alleen met woorden gevoerden strijd, die in het parterre plaats greep tusschen de voorstanders der klassieke en de heethoofden der romantieke school, bij de eerste opvoering in het Théatre Français van Victor Hugo's stuk, dat bovengemelden titel droeg. Théophile Gautier was daarbij o.a. een der belhamels. De romantici onderscheidden zich voornamelijk door hun weelderigen haar- en baardgroei.

1) In de Revue contemporaine van den 30 Juni 1867 heeft de comte de Montblanc, die ook langen tijd in Japan woonde en na zijn terugkeer in zijn vaderland vele betrekkingen onderhield met ontwikkelde Japanners, een belangrijk opstel geplaatst, getiteld: le Japon, ses institutions, ses produits, ses relations avec l'Europe. Hij geeft over den oorsprong van de wereldlijke macht eene andere lezing dan de heer Pompe van Meerdervoort. Zijne conclusie is, dat de sjoogum of wereldlijke keizer, door de vreemdelingen gewoonlijk Taïkoen genoemd (Taïkoen is een woord van Chineesche afkomst), eigentlijk niemand anders is dan een der negentien kokoushi's, die onder de fictieve opperheerschappij van den Mikado, den oorspronkelijken souverein, die later slechts met het geestelijke gezag is bekleed geworden, als onafhankelijke vorsten in Japan gebied voeren. - Van die negentien zijn de vorsten van Kwanto, Kaga en Satsouma de voornaamste en machtigste. De eerste heeft wederom zijn gebied onder leenmannen verdeeld. Het bestaan dier leenmannen en de titel van Sjoogum (sjoogum beteekent letterlijk: generaal, belast met het terugdrijven der vreemdelingen), een titel die slechts waarde had toen de Mikado nog wereldlijke macht bezat en door hem aan den opperbevelhebber van zijne troepen geschonken werd, moet aanleiding gegeven hebben tot het denkbeeld, dat de vorst van Kwanto, welks hoofdstad Jedo is, de wereldlijke gebieder is van gansch Japan en door alle andere vorsten als hun leenheer erkend werd. Dit gevoelen nu, ook door Jhr. Pompe gedeeld, zou, volgens den graaf de Montblanc niet juist zijn. De Sjoogum heeft vasallen niet als Sjoogum, maar als Kokousshi van Kwanto, en daarom ook zouden de
tractaten met hem gesloten, regelmatig en wettig zijn, krachtens zijn waardigheid van vorst van Kwanto, die de vrije beschikking had over de havens, voor de westersche mogendheden opengesteld. Maar men vergete daarbij niet, dat de Sjoogum dan ook onmachtig is de havens, in het gebied der andere kokoushis golegen, te openen. Ongelukkig vernietigt de feodale verdeeling van het vorstendom Kwanto de macht van den vorst. Zijn groote vijanden vindt hij niet zoozeer onder de andere onafhankelijke vorsten, zijns gelijken, maar onder zijn vasallen, die in den laatsten tijd meer dan eens de wapens opvatten tegen hun heer en meester.

1) De Larreij, Geschiedenis van Engeland enz. III., blz. 642, Amsterd. 1729.

1) Men bedenke hierbij, dat, toen dit opstel geschreven werd, de heer Trakranen nog aan het hoofd van het departement van koloniën stond. Het zal misschien overbodig zijn, op te merken, dat wij liberalen de bovenbedoelde regeling nog veel minder van den tegenwoordigen minister van koloniën verwachten of wenschen kunnen.

1) ‘Felix Holt, the radical,’ by George Eliot, author of ‘Adam Bede,’ ‘Romola,’ etc. 2 vol. Leipzig. Tauchnitz. 1867.

1) Aangchaald bij Vitringa, bl. 14.

1) De geleerde schrijver is blijkbaar onbekend met de verklaring, die van deze plaats gegeven is door den hoogieeraar van Hengel in zijn: Interpretatio Epistolae Pauli ad Romanos, Tom II. p. 343 seqq. Deze redt de plaats - gelijk het heette in de terminologie van den tijd, waarin geen der Bijbelschrijvers iets aanstootelijks mocht zeggen - door achter τὸ ϰατὰ σάϱϰα een punt te zetten, en al het volgende als een doxologie ter eere van God op te vatten. Het is hier de plaats niet,
tusschen de beide verklaringen een keus te doen. Doch ik mag de opmerking niet achterwege houden, dat de vrengde over de handigheid van den leidschen hoogleeraar aanmerkelijk is bekoeld, daar het ons eigenlijk onverschillig is, of Paulus Jezus ‘God boven allen te prijzen’ heeft genoemd. Voor ons is de exegese niet meer in dienst van de dogmatiek.

1) De plaats wordt door mij ontleend aan de: Inleiding tot de wetenschap der zamenleving van jhr. mr. J. de Bosch Kemper, bl. 226.

Men zie ook bl. 179 en vv.

1) Men gelieve zich te herinneren, wat ik ruim een jaar geleden schreef, naar aanleiding van Emile Deschanel's: ‘Physiologie des écrivains et des artistes.’

1) C.A. Sainte-Beuve, Nouveaux Lundis, tome VIIIième. Paris Michel Lévy Frères, 1867.

