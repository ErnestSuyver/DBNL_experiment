



Vaderlandsche Letteroefeningen 
Jaargang 1845


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1845.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
    Deel 2, p. 463: het nootteken in de noot komt niet overeen met het teken in de lopende tekst. De redactie heeft ook in de tekst ‘†’ geplaatst.
    
    Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de
        lopende tekst.
    
    [deel 1, pagina I]    
        BOEKBESCHOUWING,
        
        VOOR
        
        1845.
    
    [deel 1, pagina III]
    
{== afbeelding 	==} {>>afbeelding<<}
    

        VADERLANDSCHE
        LETTEROEFENINGEN,
        OF
        TIJDSCHRIFT
        VAN
        KUNSTEN EN WETENSCHAPPEN,
        WAARIN DE
        BOEKEN en SCHRIFTEN,
        DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
        BENEVENS
        MENGELWERK,
        tot Fraaije Letteren, Kunsten en Wetenschappen, betrekkelijk.
        EERSTE STUK.
        VOOR
        1845.
        BOEKBESCHOUWING.
        Te AMSTERDAM, bij
        G.S. LEENEMAN van der KROE
        en
        J.W. IJNTEMA.
        1845.
    
    [deel 1, pagina 733]
REGISTER

VAN DE

BOEKBESCHOUWING.

A.

Adolf van Nierop, de Geuzen-Hopman. Zwartsl. bij R. van Wijk.	Bl. 27
Adres. Amst. bij J.F. Schleijer.	707
Ainsworth, (W.H.) Guy Fawkes of het Buskruidverraad. III Deelen. Amst. bij J.D. Sijbrandi.	517
Alberdingh Thijm, (J.A.) Drie Gedichten. Utr. bij H.H. van Romondt.	507
Al de boeken des N.T. 2-4de Aflev. Koev. bij D.H. van der Scheer.	704
Almanak voor het schoone en goede voor 1845. Amst. bij G.J.A. Beijerinck.	40
- (Christel. Volks-) Amst. bij P.N. van Kampen.	44
- voor Holl. Blijgeestigen. Schoonh. bij S.E. van Nooten.	44
- (Nederl. Muzen-) Amst. bij J.H. Laarman.	83
- (Miniatuur) Utr. bij L.E. Bosch en Zoon.	87
- (Nederl. Volks-) Amst. bij J.H. en G. van Heteren.	87
- (Noord-Brab. Volks-) IIIde Jaar. 's Bosch, bij Gebr. Muller.	87
- (Geldersche Volks-) XIde Jaar. Arnh. bij G. van Eldik Thieme.	88
- (Zeeuwsche Volks-) Xde Jaar. Zierikz. bij J. van de Velde Olivier.	89
- (Utrechtsche Volks-) Utr. bij L E. Boschen Zoon.	90

    
    [deel 1, pagina 734]

Bennink Janssonius, Jonge Dooden. Gron. bij P. van Zweeden.	724
Bergh, (S.J. van den) De Zeeroover. Haarl. bij de Erven F. Bohn.	687
- Moore's Licht van den Harem. 's Hag. bij J.A.A. van den Bergh.	687
Beijeren, (E. van) De Armbanden. II Deelen. Amst. bij G.J.A. Beijerinck.	519
Bleekrode, (S.) Algemeene en bijzondere Technologie. Afl. IX-XIV. Gron. bij P.S. Barghoorn.	365
Blessington (van) 's Levens Loterij. Amst. bij P.N. van Kampen.	82
Boehe (J.) en A.M. Cramer, Twee Brieven. Amst. bij J.D. Sijbrandi.	229
Boerman, (E.A.) De Bijbel enz. Dordr. bij H. Lagerwey.	672
- De hooge voortreffelijkheid van J.C. Bij denzelfde.	673
- Het Christendom enz. Bij denzelfde.	673
Boeseken, (J.J.) De familie de Marisy. Haarl. bij J.A. van Logchem.	375
Bomhoff, Hz. (D.) Homonymen der Engelsche Taal. Dev. bij M. Ballot.	655
Bos, (J.J.) Het Huisgezin van Bethanië. Utr. bij C. van der Post.	321
Bosch, (G.B.) Reizen in West-Indië enz. IIIde Deel. Utr. bij L.E. Bosch en Zoon.	25
Boucher, (Ph.) De Mensch in betrekking tot den Bijbel. 's Hag. bij A. Kloots.	377
Bouman, (H.) Geschiedenis der Geldersche Hoogeschool enz. Iste Deel. Utr. bij J.G. van Terveen en Zoon.	434
Bremer, (F.) In Dalarna. Haarl. bij A.C. Kruseman.	728
Bressler, (H.) De Kinderziekten. Arnh. bij G. van Eldik Thieme.	62
Bretschneider, (K.G.) De Kerkhervorming in Duitschland. Utr. bij van Dorp en Heringa.	211
- Voor de Duitsch-Katholieken. Zwijndr. bij J. Boden.	697
Brief (Rondgaande) van Z.H. Paus Gregorius XVI. Leid. bij de Wed. du Saar.	246

    
    [deel 1, pagina 735]

Brodie, (B.) Over de pligten van Studenten in de Medicijnen. Amersf. bij W.J. van Bommel van Vloten.	162
Broecke, (J.C. van den) De uitoefening der Geregtelijke Geneeskunde enz. Utr. bij C. van der Post.	440
- - (Vervolg en slot.)	477
Brouwer, (P. van Limburg) Cesar. IIde Deel. Gron. bij W. van Boekeren.	714
Bruinses, (A.G.) Jephta en zijne Dochter. Gron. bij A.L. Scholtens.	320
Bruitte, (E.) Mijn afscheidsgroet aan Rome. Amersf. bij W.J. van Bommel van Vloten.	248
Buddingh, (J.) De toestand der Protest. tegenover de R. Kerk in Nederland. 's Bosch, bij Gebr. Muller.	100
Bungener, (L.F.) Eene Preek onder Lodewijk XIV Zutph. bij W.J. Thieme.	317
Buys, (P.) Rome en Utrecht. Amersf. bij B. Blankenberg en Zoon.	548
Bijdragen tot het Christelijke leven. 3 Stukjes. Jaarg. 1843. 2de Stukje 1844. 1ste en 2de Stukje. Gron. bij. J. Oomkens.	438
Bijschrift tot den gouden Gedenkpenning den Graaf van der Duin vereerd. Dordr. bij H. Lagerwey.	125

C.

Capelle, (J. van de) Het Beleg en de verdediging van Haarlem. III Deelen. Schoonh. bij S.E. van Nooten.	79
- Belangrijke Stukken enz. Bij denzelfde.	79
Chelius, (M.J.) Handb. der Oogheelkunde. Iste D. 1ste St. Leeuw. bij G.T.N. Suringar.	344
Christelijke Morgenuren. Leeuw. bij J.W. Brouwer.	708
Christophilus. Nijm. bij J.F. Thieme.	43
Clavel, (B.) Geschiedenis der Godsdiensten. 1-3de Afl. Goud. bij G.B. van Goor.	7
Cockton, (H.) Leven en Avont. van Valentijn. Iste Deel. 's Hag. bij J.H. Bisschop.	183
Cohen, (L. Ali) Mededeelingen enz. Iste D. 1ste en 2de St. Gron. bij C.M. van Bolhuis Hoitsema.	296
Collot d'Escury, (H.) Hollands Roem enz. VII D. 's Hag. en Amst. bij de Gebr. van Cleef.	254

    
    [deel 1, pagina 736]

Conrad, (F.W.) Over de Onteigening ten algemeenen nutte. Bij denzelfde.	270
Cooper, (J.F.) Wijandotte, of de Hutberg. II Deelen. Alkm. bij H.J. van Vloten.	181
- De twee Admiraals. II Deelen. Gorinch. bij A. van der Mast.	603
Costa, (I. da) Voorlezingen over de waarheid en waardij der Schriften van het O.T. Iste D. 2de St. Leid. bij S. en J. Luchtmans.	659
Cupido. Utr. bij van Paddenburg en Comp.	605
Curwen, (J.) De Geschiedenis van Nelly Vanner. Amst. bij C.J. Borleffs.	466

D.

Doedes, (J.J.) Verh. over de Tekstkritiek enz. Haarl. bij de Erven F. Bohn.	329
- - Vervolg en slot van bl. 338.	388
Doorn, (P.W. van) Nagelatene Leerredenen. Zierikz. bij J. van de Velde Olivier.	701
Duflos, (A.) Huishoudk. Scheikunde. Schoon h. bij S.E. van Nooten.	448
Duflos en Hirsch, Landbouwk. Scheikunde. Arnh. bij J.G. Stenfert Kroese.	541
Dumeril, (A.M.C.) Grondbeg. der Nat. Wetensch. Bred. bij F.P. Sterk.	207
Duparc, (H.M.) Voorstelling van eene stoffelijkheid der ziel. Leeuw. bij J.J. van Gelder.	586
Dijk, (J.) De Slapende in den Haarlemmer Hout. Amst. bij J. van der Hey en Zoon.	465

E.

Eenige Opmerkingen enz. Amst. bij G.J.A. Beijerinck.	640
Ehrsam, (J.) Het Koninklijk Placet. Utr. bij van Dorp en Heringa.	8
Elink Sterk, Jr. (A.) Voorslagen en Denkbeelden enz. 's Hag. bij W.P. van Stockum.	546
Ellis, Pligt en Roeping der Vrouw. Amst. bij J.D. Sijbrandi.	651
Eyre, (V.) Verhaal van Krijgsgebeurtenissen in Cabul. Amst. bij G.J.A. Beijerinck.	497

    
    [deel 1, pagina 737]

F.

Fischer, (G.T.) Photogenische Kunsten. Arnh. bij J.G. Stenfert Kroese.	273
Flygare-Carlén, (E.) De Kerkinwijding te Hamarby. II Deelen. Haarl. bij de Erven F. Bohn.	560
- Ivar, of de man zonder titel. II Deelen. Bij denzelfde.	278
Fockens, (H.F.T.) Vertoogen, Schetsen en Tafereelen enz. Gron. bij J. Oomkens.	52
- Vijfentwintig jaren! Sneek, bij F. Holtkamp.	53
Fox, (C.J.) Geschiedenis der twee laatste Koningen uit het huis van Stuart. Delft, bij H. Koster.	597
Friedlieb, (J.H.) Archaeologie der Lijdensgesch. van onzen Heer. Dev. bij M. Ballot.	2
Fryxell, (A.) Het Leven van Gustaaf Adolf. Iste Deel. Utr. bij J.G. van Terveen en Zoon.	354
Fullerton, (G.) Ellen Middleton. II Deelen. Amst. bij J.C. van Kesteren.	692

G.

Galle, (Fr.) Geestelijke Stemmen uit de Middeleeuwen. Rott. bij van der Meer en Verbruggen.	614
Gedachten, Spreuken enz. Dordr. bij H. Lagerwey.	423
Gellett, (H.) Varieties. Rott. print. for. Mrs. A.H. Krap.	372
Geloof (Het) enz. van den Christen. Amst. bij J.M.E. Meijer.	669
Gieseler, Het belang van de leer der regtvaardiging enz. Amst. bij J. van der Hey en Zoon.	668
Girardin, (J.) Scheikunde voor den beschaafden stand. Goud. bij G.B. van Goor.	674
Glasius, (B.) Geschied. der Christelijke Kerk enz. IIde Deel. Amst. bij J. van der Hey en Zoon.	93
- - IIIde Deel. Bij denzelfde.	662
Gobée, (C.) Pathologische Studiën. IIde Deel. Utr. bij J.G. van Terveen en Zoon.	107
Godsdienstige Kindergedichtjes. Delft, bij H. Koster.	136
Gogel, (J.J.A.) Memoriën en Correspondentiën. Amst. bij J. Müller.	69

    
    [deel 1, pagina 738]

Görlitz, (P.K.) Bedenkingen enz. Rott. bij T.J. Wijnhoven Hendriksen.	304
Grätze, (J.G.Th.) Het verhaal nopens den Joodschen Wandelaar. Amst. bij J.M.E. Meijer.	231
Groen van Prinsterer, (G.) Antwoord aan M.C. van Hall. Leid. bij S. en J. Luchtmans.	256
Groshans, (G.Ph.F.) Bedenkingen enz. Rott. bij H.A. Kramers.	249
Guyot, (P.C.G.) Bijdragen tot de Gesch. der Doopsgez. te Nijmegen enz. Nijm. bij C.A. Vieweg.	621

H.

Hall, (H.C. van) De Landhuishoudkundige School te Groningen. Gron. bij J. Oomkens.	169
Hall, (M.C. van) Graaf van Brederode enz. Amst. bij J. Müller.	256
- Wederwoord aan Mr. G. Groen van Prinsterer. Bij denzelfde.	632
Handel ik pligtmatig R.C. te blijven? Rott. bij C. Lelijvelt.	60
Handelingen over de herzien. der Grondwet. 's Hag. bij J. Belinfante.	215
- IIIde en IVde Afl. Bij denzelfde.	458
- Vde Afl. Bij denzelfde.	546
Handhaver (De) der Herv. Godsdienst. Iste Deel. Rott. bij van der Meer en Verbruggen.	201
Hanke, (H.) De Schoonmoeder. Zutph. bij A.E.C. van Someren.	327
- De Paarlen. Amst. bij de Gebr. Diederichs.	519
Harderwijk, Rz. (J. van) Redevoeringen. Dordr. en Rott. bij H. Lagerwey en H.W. van Harderwijk.	601
Hazelhoff, (A.) Tijdkorter. XXXIIIste Jaar. Gron. bij A. Hazelhoff.	92
Hecker, (W.) P.C. Hooft's Ned. Historiën. Gron. bij C.M. van Bolhuis Hoitsema.	74
Heerspink, (J.B.F.) Gedachtenisrede enz. Gron. bij P. van Zweeden.	104
Heldring, (O.G.) De Bijbel en de Mensch. II Deelen. Amst. bij G.J.A. Beijerinck.	666

    
    [deel 1, pagina 739]

Hengel, (W.A. van) Tweede achttal Leerredenen. Leid. bij H.W. Hazenberg en Co.	329
Hermans, (C.R.) Bijdragen tot de gesch. oudh. enz. II-IVde Stuk. 's Bosch, bij P.R.D. Muller.	720
Herwerden, (C.H. van) Leerrede. Gron. bij W. van Boekeren.	105
Heymans (S.E.) en G.J. Polak, Hebreeuwsch en Nederd. Woordenboekje. Amst. bij M. Coster.	656
Hillegaersberch, (W. van) Gedicht. Sneek, bij J.F. van Druten.	691
Hoe moeten wij ons bij het toenemend Separatismus gedragen? Utr. bij J.G. van Terveen en Zoon.	161
Hoëvell, (W.R. van) Inwijdingsrede. Zwoll. bij Tjeenk Willink.	102
Hofstede de Groot, (P.) Zijn afzonderlijke Scholen noodig? enz. Gron. bij A.L. Scholtens.	120
- et L.G. Pareau, Encyclop. Theol. Christ. Gron. apud C.M. van Bolhuis Hoitsema.	233
Hoofdstellingen (De) der Christel.-Apostol. Katholieke Gemeente te Schneidemühl enz. Zwijndr. bij J. Boden.	617
Huber, (J.R.) Inleiding in de H. Schriften enz. Amst. bij J.H. en G. van Heteren.	670
Huisgezin (Het) eener Weduwe. Amst. bij G.J.A. Beijerinck.	230
Humoristische Schetsen over den Neus. Dev. bij J. de Lange.	184
Hunt, (L.) Studies en Schetsen. Dev. bij M. Ballot.	135
Hutchinson, (P.O.) De Kronijk van Gretna-Green. Bij denzelfde.	561
Hütten, (U. von) De Roomsche Kerk. Kamp. bij K. van Hulst.	580
Huydecoper, (T.C.R.) Een woord van ernst en liefde. Amst bij S.J. Prins.	217

I.

Iets over Hooger Onderwijs. 's Hag. bij P.C. Dill.	261
Ingemann, Koning Eric. II Deelen. Haarl. bij A.C. Kruseman.	728
- Kunnick en Naja. Amst. bij G. Portielje.	729
Instituut, (Het) over 1841. Amst. bij J. Müller.	590
Israëls, (A.H.) Tentamen historico-medicum. Gron. apud P. van Zweeden.	623

J.

Jaarboekje voor Overijssel. Zwoll. bij J.J. Tijl.	139

    
    [deel 1, pagina 740]

Jaarboekje. (Zaanlandsch) 5de Jaar. Zaand. bij J. Heynis.	140
Jacobi, (J.C. Schultz) Feestrede. Zutph. bij W.C. Wansleven.	5
Jacobson, (J.J.L.L.) Handboek voor de Theekultuur. III Deelen. Batavia, ter Landsdrukkerij.	678
Jaeger, (J.) Atlas van Europa. Gron. bij J. Oomkens, Jz.	368
Jager, (A. de) Verscheidenh. uit het gebied der Nederd. Taal. Dev. bij A. ter Gunne.	360
James, (G.P.R.) Charles Tyrrell. II Deelen. Amst. bij Weytingh en van der Haart.	419
- Arabella Stuart. II Deelen. Amst. bij M.H. Binger.	421
Jezuiten. (Over de) Rott. bij S. van Reyn Snoeck.	579
Johnston, (L.F.W.) Landbouwkundige Scheik. en Geologie. Rott. bij H.A. Kramers.	540
Juynboll, (T.G.J.) Sermo de H.E. Weijers. Gron. apud J. Oomkens.	1

K.

Kalkar, (C.H.) De Bijbelsche Gesch. naar de behoeften van dezen tijd enz. Iste Deel. Gron. bij J.B. Wolters.	609
Kampfmüller, (W.A.) Materia Chirurgica. Schoonh. bij S.E. van Nooten.	9
Keuchenius, (W.F.) Willem Frederik. Sneek, bij J.F. van Druten.	72
Kist (N.C.) en H.J. Rooijaards, Nederl. Archief voor Kerkel. Gesch. IIIde Deel. Leid. bij S. en J. Luchtmans.	404
Klein Naatje voor lieve kinderen. Dordr. bij P. Los.	280
Koetsveld, (C.E. van) De Vriend der Kranken. Amst. bij Ipenbuur en van Seldam.	157
Koningsmoord. (Over den) Rott. bij S. van Reyn Snoeck.	579
Kraijenhoff, (C.R.T.) Levensbijzonderheden enz. Nijm. bij C.A. Vieweg.	170
Krugelstein, Over Menschenpokken enz. Arnh. bij J.G. Stenfert Kroese.	709

L.

Landon, (J.E.) Ethel Churchill. II Deelen. Middelb. bij J.C. en W. Altorffer.	132
Lastdrager, (A.J.) Nieuwste Gesch. van Nederland enz. IVde en Vde Deel. Amst. bij G.J.A. Beijerinck.	639
Leesberg, (J.F.A.) Herdersdichten. 's Hag. bij K. Fuhri.	177

    
    [deel 1, pagina 741]

Leidsman (De) der Jeugd. Iste Deel en IIde Deel 1ste, 2de en 3de Stuk. Dordr. bij G. Los.	607
Lennep, (J. van) Onze Voorouders. V Deel. Amst. bij P. Meijer Warnars.	276
- Bedenkingen tegen het Kon. Besl. van 23 Mei 1845. Bij denzelfde.	452
- Titels in Brieven. Bij denzelfde.	686
- De voornaamste Geschiedenissen van N. Nederland. Iste, IIde en IIIde Stukje. Bij denzelfde.	699
Lesturgeon, (A.L.) Verstrooilingen. Dev. bij M. Ballot.	515
Liebig, (J.) Brieven over Scheikunde. Haarl. bij A.C. Kruseman.	165
Linden, (J. van der) Een woord enz. Gron. bij W. van Boekeren.	59
Linden, (A. van) De Brandstichter. Gorinch. bij A. van der Mast.	279
- De Verloofde van de Watergeus enz. Amst. bij J.M.E. Meijer.	279
Littrow, (J.J. von) Tafereel van het Heelal. Iste Deel. Amst. bij Gebr. Diederichs.	402
Lobatto, (R.) Lessen over de Hoogere Algebra. 's Hag. en Amst. bij de Gebr. van Cleef.	638
Loon, (A.J. van) Schetsen uit het menschelijk leven. Amst. bij J.C. van Kesteren.	328
- Nieuwe Schetsen enz. Bij denzelfde.	328
Loosjes, Pz. (A.) Zedelijke Verhalen. Haarl. bij de Wed. A. Loosjes, Pz.	375
- Al de dramatische Werken. Amst. bij G.J.A. Beijerinck.	651
Lurasco, (C.F.) Bezwaren tegen het Stelsel van Afzondering.	499
Luther en Ronge met elkander vergeleken. Doesb. bij Troostenburg de Bruin.	640

M.

Marryat, De Schipbreuk. II Deelen. Nieuwediep, bij C. Bakker, Bz.	421
Maurette, (J.J.) De Paus en het Evangelie. Amst. bij de Erven de Wed. F.G. Onder de Linden.	579
Meerten, (A.B. van) Woorden van moederlijke liefde. Amst. bij P.N. van Kampen.	563
- Kinderbijbel. Iste en IIde Stukje. Bij denzelfde.	653

    
    [deel 1, pagina 742]

Mendel, (P.J.) Aardrijksk. Lessen. Schied. bij J. de Munnik.	607
Mensert, (W.) Bedenkingen en Mededeelingen. Amst. bij C.G. van der Post.	583
Michelet en Quinet, De Grondstellingen enz. der Jezuiten. Amst. bij G. Portielje.	242
Millard, (N.B.) Scheik. ten algemeene nutte. Amst. bij Gebr. Diederichs.	448
Misdaad en Vergelding. Amst. bij J.C. van Kesteren.	650
Molhuizen, (P.C.) Leerredenen. Dev. bij J. de Lange.	292
Moll, (W.) Gesch. van het kerkelijk leven der Christenen. Iste D. Amst. bij S.J. Prins.	45
Morearty, (E.A.) Het Leven en Bedrijf van O'Connell. Leeuw. bij G.T.N. Suringar.	72
Mulder, (G.J.) De Elementen. Rott. bij H.A. Kramers.	369
Muller, (W.) De stormen des levens. Zwijndr. bij J. Boden.	136

N.

Nahuys, (J.J.) Over Gen. XXVII:39. Utr. bij L.E. Bosch en Zoon.	704
Natuurkunde. Tijdschrift, Iste en IIde Jaargang. No. 1-8. Arnh. bij J.G. Stemfert Kroese.	629
Neander, (A.) Geschiedenis der Christelijke Kerk enz. Iste Deel. Gron. bij W. Zuidema.	472
Nederland zoo als het was, is enz. Amst. bij J.C. van Kesteren.	215
Nieritz, (G.) Seppel, of de Synagogebrand te München. Amersf. bij W.J. van Bommel van Vloten.	732
Nieuwe Berigten omtrent het Pennsylv. Gevangenisstelsel enz. Gron. bij W. van Boekeren.	76
Nouhuys, (H.J.C.) Heesterplanten. Amst. bij G.T. Bom.	227
Nijhoff, (Is. An.) Bijdragen voor Vad. Gesch. en Oudheidk. IIde D. 3de en 4de Stuk. IIIde D. 1ste, 2de, 3de en 4de Stuk.	18
- Bijdrage enz. (Vervolg van bl. 22.)	116
- - (Vervolg en slot van bl. 120.)	349

O.

Obreen, (H.A. van der Speck) Verhandeling over de Zeilschepen. Medembl. bij de Wed. L.C. Vermande.	397

    
    [deel 1, pagina 743]

Oudemans, (A.) Olindo en Sofronia. Gron. bij J.B. Wolters.	562
Over de spelling van de Bastaardwoorden. Amst. bij Nayler en Co.	414

P.

Pape, (C.W.) Leerrede. 's Bosch, bij P.R.D. Muller.	6
- - Bij denzelfde.	104
Pastoor Licht enz. Zwijndr. bij J. Boden.	697
Paul, (Jean) Hesperus. III Deelen. Arnh. bij Is. An. Nijhoff.	77
Pol, (J.) Afscheids- en Bevestigingsrede. Hoorn, bij P.J. Persijn.	101
Portielje, (D.A.) De Handel van Nederland in 1844 enz. Amst. bij J. Müller.	270
Pract. Handb. der Clinische Heelkunde. D.I. Afl. 1. Gor. bij H. Horneer.	13
Prokesch, (A.) Merkwaardigheden uit het Heilige Land. 's Hag. bij A. Kloots.	460

R.

Raven, Hz. (T.) Dichtlooveren. Gron. bij M. Smit.	325
Rehburg, (W. van) Mijn Reiszak. Amst. bij J.M.E. Meijer.	461
Rehfues, (P.J.) Scipio Cicala. III Deelen. Doesb. bij Kets en Lambrechts.	29
Regtvaardiging van Johannes Ronge. Zwijndr. bij J. Boden.	617
- van Czerski. Bij denzelfde.	617
Rellstab, (L.) Parijs in 1843. II Deelen. Gron. bij W. van Boekeren.	494
Reynolds, (G.W.M.) Alfred. Amst. bij J.C. van Kesteren.	424
Ronge, (J.) Een woord aan Rome. Zwijndr. bij J. Boden.	617
- Aan mijne Geloofsgenooten en Medeburgers. Bij denzelfde.	617
- Toespraak. Bij denzelfde.	697
Rossem, (J.H. van) Oost-Indische Leerredenen. Leid. bij S. en J. Luchtmans.	469
Roijen, (J.A. van) Openingsrede enz. Gron. bij J. Oomkens.	106

    
    [deel 1, pagina 744]

Rijswijck, (Th. van) Balladen. Antw. bij J.P. van Dieren en Co.	643

S.

Sassen, (H.) Proeve eener Handleiding over de Jagt. 's Bosch, bij P.R.D. Muller.	172
Schetsen uit Rome. Amst. bij J. van der Hey en Zoon.	580
Schinz, (H.R.) Volledige Nat. Hist. der Zoogdieren. Amst. bij J.F. Schleijer.	587
Schilthuis, Jz. (F.G.) Iets over het Tolverbond. Gron. bij J.B. Wolters.	122
Schipper, (L.) De Liereman. Amst. bij J.M.E. Meijer.	39
Schmid, (C.) Schouwtooneel voor kinderen. 1ste en 2de Bundel. Amst. bij G.J.A. Beijerinck.	467
- Emma, het houten Kruis enz. Bij denzelfde.	468
- Eerst Onderrigt van God. Bij denzelfde.	468
- Vier Leerredenen. Bij denzelfde.	703
Schmidt, (J.A.F.) De Reizen van onzen Heer enz. Dordr. bij H. Lagerwey.	576
Schoppe, (A.) Tafereelen uit het Familieleven. Dev. bij M. Ballot.	181
Seld, (A. von) Mijn laatste verblijf te Schneidemühl. Zwijndr. bij J. Boden.	617
Senden, (G.H. van) De Dweeperij. Leyd. bij D. du Mortier en Zoon.	54
- Bijbel-Atlas. 5de en 6de Afl. Bij denzelfde.	367
- Leerredenen. Zwoll. bij J.J. Tijl.	675
Sibilla Odaleta. II Deelen. Leid. bij C.C. van der Hoek.	648
Sifflé, (A.F.) Nieuwe Gedichten. II Deelen. Middelb. bij J.C. en W. Altorffer.	126
Smith, (H.) Masaniello. II Deelen. Amst. bij P.N. van Kampen.	326
Smits, Jz. (J.) en G.D.J. Schotel, Beschrijving der stad Dordrecht. Dordr. bij Blussé en van Braam.	22
Spiess, (K.H.) Levensgesch. van Krankzinnigen enz. II Deelen. Amst. bij J.C. van Kesteren.	232
Stads-Predikant. (De) Amst. bij Gebr. Diederichs.	554
Staring, (W.C.H.) De Aardkunde van Twenthe. Zwoll. bij J.J. Tijl.	457
Stierenkop (De) te Arnhem. 1371. Amst. bij J.C. van Kesteren.	327
Stins Voërst. (De) II Deelen. Dev. bij A. ter Gunne.	695
Stöckhardt, (C.F.G.) Gedachten enz. Gron. bij J. Oomkens.	59

    
    [deel 1, pagina 745]

Stöckhardt, (K.G.F.) Brieven en Gedachten enz. Utr. bij C. van der Post, Jr.	315
Stuffken, (J.H.) Het gezag der Apostelen enz. Zaltb. bij J. Noman en Zoon.	205
Susan, (S.) Bibliothèque Universelle etc. Zwartsl. bij R. van Wijk.	227
Swaen, (M. de) De zedelijke doodt van Keyzer Carel den V. Duynk. bij L. Labus.	34
Swiers, (J.J.) De gekruisigde Christus enz. Gron. bij M. Smit.	105
Synode (De) en de zeven Wijzen. Gron. bij P. van Zweeden.	639

T.

Teenstra, (M.D.) Bijdrage rakende de kolonie Suriname. Amst. bij M.H. Binger.	357
Tideman, (J.) Biblioth. van Nederl. Dichters. Utr. bij Kemink en Zoon.	223
Toussaint, (A.L.G.) Verspreide Verhalen. Amst. bij G.J.A. Beijerinck.	82
- Drie Novellen. II Deelen. Amst. bij P.N. van Kampen.	423
Trolopp, (F.) Verborgenheden van Londen. IV Deelen. Amst. bij M.H. Binger.	726
Tweetal Leerredenen. Doesb. bij Kets en Lambrechts.	702
Tijdschrift voor algemeene Munt- en Penningkunde. IIde D. 3de Stuk. Leid. bij S. en J. Luchtmans.	411

U.

Ullmann, (C.) Tegenwoordige staat der Nederl. Godgeleerdheid, vergeleken met de Duitsche enz. Gron. bij W. van Boekeren.	476
Umbreit, (F.W.C.) Grondtoonen des Ouden Testaments. Utr. bij Kemink en Zoon.	293

V.

Vaderland. (Het) 1-5de Afl. Antw. bij J.P. van Dieren en Co.	124
Valentin, (G.) Natuurkunde van den Mensch. Goud. bij C.B. van Goor.	484
Vegt, (W.J. van der) Vader Sophron enz. Gron. bij J. Oomkens.	466
Veit, (R.) De verbeterde Vlasbouw. Leeuw. bij W. Eekhoff.	68

    
    [deel 1, pagina 746]

Vergeet mij niet. Zaltb. bij J. Noman en Zoon.	41
Verhandelingen van het Haagsche Genootschap. IIIde en IVde D. 's Hag. bij de Erven Thierry en Mensing.	141
- IIIde en IVde D. (Vervolg en slot.)	185
- Vde D. 1ste St. Bij denzelfde.	281
Vinet, (A.) Zonde en straf enz. Leid. bij S. en J. Luchtmans.	239
Visino, (J.N.) Pelgrimsreize uit Griekenland enz. Zwartsl. bij R. van Wijk.	171
Visser, (C. de) Redevoering. Tholen, bij C.A.E. van Ree.	372
Vlinder. (De) Heerenv. bij F. Hessel.	44
Volksbode. (De) VIde Jaargang. Arnh. bij Is. An. Nijhoff.	520
Vragen eens Christens enz. Dev. bij G. Brouwer.	59
Vreede, (G.W.) Nederland en Zweden. IIde Afl. Utr. bij N. van der Monde.	684
Vries, (J. de) De Eed. Amst. bij J.M.E. Meijer.	423
Vrij, (C.P.R. de) Hendrik van Bronkhorst enz. Amst. bij G.J.A. Beijerinck.	639
Vrijheid (De) van Onderwijs in België. Utr. bij L.E. Bosch en Zoon.	246
Vijver, (C. van der) Geschiedk. beschr. van Amst. IIde Deel. Amst. bij Gebr. Diederichs.	299

W.

Wal, (J. de) Bijdragen tot de Geschied. enz. van Drenthe. Gron. bij J.B. Wolters.	114
Walger, (F.O.) Eerste Cursus der Natuurkunde. Rott. bij A. Bädeker.	679
Walraven, (P.J. van) Proeve eener regeling van het Hooger Onderwijs enz. Amersf. bij W.J. van Bommel van Vloten.	452
Wassenaar, (J.J.) Feestrede. Joure, bij J.H.D. Munnik.	102
Wehlburg, Beschouwingen enz. Amst. bij Weytingh en van der Haart.	249
Wereldvergoding, of het Pantheïsme enz. Amersf. bij W.J. van Bommel van Vloten.	425
- - (Vervolg en slot.)	521

    
    [deel 1, pagina 747]

Westerhoff, (R.) De Kwelder-kwestie. Gron. bij C.M. van Bolhuis Hoitsema.	409
Wilbrand, (F.J.J.) Voorlezing. Amersf. bij W.J. van Bommel van Vloten.	273
Wilhelm Zabern. Schoonh. bij S.E. van Nooten.	730
Willes, (B. van) Bijdragen enz. IIde D. in 2 St. Bij denzelfde.	339
Williams, (T.S.) Nieuwe Engelsche Spraakkunst. Zutph. bij W.J. Thieme.	655
Witkamp, (P.H.) Handboekje der Aardrijksk. Amst. bij C.L. Brinkman.	312
Witkop, (J.) Jezus in zijne Goddelijkheid enz. Gron. bij J.B. Wolters.	529
- - (Vervolg en slot.)	565
Woeniger, (A.T.) Celina. Nieuwediep, bij C. Bakker, Bz.	731
Wolf, (J.W.) Nederl. Volksoverleveringen. Iste en IIde St. Gron. bij F. Wilkens.	551
Woordt, (A. van der) Gedichten. 's Hag. bij J.M. van 't Haaff.	31
Woord (Een) aan mijne Medechristenen. Amersf. bij W.J. van Bommel van Vloten.	247
Woude, (P.A. van der) Aan de Protestanten enz. Gron. bij J. Oomkens.	706
- Uitbreiding des Christendoms. Harl. bij S. Houtsma.	708

Y.

Young, (G.) Het Leven en de Reizen van James Cook. II Deelen. Amst. bij M.H. Binger.	71
Young, (Th.) De leer van Paulus. Gron. bij J. Römelingh.	294

Z.

Zeggelen, (W.J. van) Uitstapje van Pieter Spa. IIde Dr. Dordr. bij H. Lagerwey.	125
- Eene Avondpartij. Bij denzelfde.	125
Zschokke, (H.) Pandora. Arnh. bij J.G. Stenfert Kroese.	310
Zwingli, (L.) Adamah. Arnh. bij Is. An. Nijhoff.	56
-
Aan de Redactie.	468

    
    [deel 2, pagina I]
MENGELWERK,

VOOR

1845.
    
    [deel 2, pagina III]
    
{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1845.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1845.
    
    [deel 2, pagina V]
INHOUD

VAN HET

MENGELWERK.

Over den waren Moed en het Moedbetoon in het dagelijksche leven. Door j. boeke.	Bl. 1
Liverpool. 1. Voorkomen der Stad. 2. De Woningen der Armen. 3. Nachthuis. Saloons.	21
De twee Grensbewoners, of het lynch-regt. Een Tooneel uit Texas.	33
Vorstelijke Scherts.	49
Godsdienstleeraars aan de Hoven.	50
Het Examen in 't Hebreeuwsch.	51
Haydn als Vleijer.	52
Watervrees van eene bijzondere soort.	52
Dubbel nut van een' warmen haard voor een' Militair.	52
Murano. Torcello. De Lagunen van Venetië.	53
Liverpool. 4. Engelsche Policie. 5. Policie te Liverpool. 6. Policiegeregt. (Vervolg en slot van bl. 33.)	77
De waarlijk bekeerde Misdadiger. Medegedeeld door den Heer w.h. warnsinck, bz.	89
Dienst en Wederdienst. Verhaal.	95
Gedachten over het Geluk.	112
In de pekel laten.	113
Grappig Misverstand.	114
Eigenaardige Gaauwdievenstreek.	115
Geneeskundige Anecdote.	116
Iets over de Matigheidsgenootschappen.	117
De Bestorming van Akulcho, in het Kaukasische Gebergte, door de Russen.	125
De Gravin de genlis en voltaire.	138

    
    [deel 2, pagina VI]

Saphira. Eene ware Gebeurtenis uit den eersten tijd van den Griekschen Vrijheidsoorlog.	144
Dienst en Wederdienst. (Vervolg en slot van bl. 112.)	154
Opbeuring in Lijden.	164
Het Breiden een middel ter stichting.	167
Door en door Mathematicus.	167
Openhartige Bekentenis.	168
Ongeschiktheid in het kiezen.	168
De Sterrekundige in verlegenheid.	168
Voorlezing, over het Ouderlijk Gezag. Door w. hummel, Onderwijzer in de Departementale School te Meppel.	169
Teregtwijzing.	191
Over Zondagscholen en Inrigtingen van Liefdadigheid te New-York. Door Mme. la Comtesse merlin.	193
Saphira. (Vervolg en slot van bl. 154.)	200
Berouw en Liefde. Een Tooneel in den Kerker. Door j. van harderwijk, rzn. Dichtstukje.	213
Een woord van fox.	216
De Lediglooper.	216
Die huur betaalt, mag ook wonen.	216
Geleerde Vleijerij.	216
Eene Voorlezing, ten betooge, dat onze Voorvaderen meer pret in het leven hadden dan wij. Door j. van geuns, te Haarlem.	217
Abd-el-kader's Secretaris.	236
IJsoogst in Noord-Amerika.	238
Twee jonge Wilden in de Opera te Parijs.	239
Nicht emilia.	242
In de pekel laten.	252
Denkwijs van frederik den Groote over Geheime Policie.	253
Het Toilet van maria theresia.	254
Beklagenswaardige klasse van Vrouwen te Londen.	256
Verlichting van den Boerenstand.	256
Oude en nieuwe Schoenen.	257
Een woord aan mijne door God mild bedeelde Landgenooten.	257
Aan m.f. engelman-bia, na de uitvoering der rol van Ma chère Mère, in het Drama Moeder en Zoon.	259
Op het verschrikkelijke Fransche Drama: Dertig jaren, of het leven van een' Dobbelaar.	260
Bravo, Vader!	260
Het overdrijven in de Opvoeding der Kinderen. Eene Voorlezing van c. hooijer, Predikant te Zaltbommel.	261

    
    [deel 2, pagina VII]

Over de Vrouwen aan de Havana. Brief, gerigt aan george sand. Door Mme la Comtesse merlin.	279
Iets ter bevordering van het doel der Vereeniging tot afschaffing van sterken Drank.	290
Napoleon en de Rumflesch.	294
Berton. Een echt Verhaal uit de Muzikale Kunstwereld.	297
Het Hellen-Eiland.	308
Allerlei soorten van Raden.	309
De getrouwe Naschrijver.	310
Volkseigen.	310
Mijn Hond. Aan Mejufvrouw henriette knip, Kunstschilderesse te Berlicum, bij 's Hertogenbosch. - Dichtstukje.	311
De Waarheid en haar onweêrstaanbaar vermogen.	313
Sir francis drake.	330
De Weduwe van den Serjant. Een Beeld uit het Engelsche Leven.	343
Nog iets over maria theresia.	362
Duitsche Illustreer-zucht; een wenk voor Nederland.	363
IJver voor Schoolonderwijs.	363
Na de uitmuntende voorstelling der rol van Fredegonde, in het Treurspel Macbeth, door Mevr. c.e. van ollefen, da silva, 12 April 1845.	364
Gods Wijsheid en Weldadigheid in de Lucht.	361
Sir francis drake. (Vervolg en slot van bl. 343.)	374
De Weduwe van den Serjant. (Vervolg van bl. 362.)	382
De handschoen geworpen.	400
Kunstvaardigheid der Chinezen.	402
Vogelnesten van 26 voet in den omtrek.	404
De zedelijkheid van het Regt.	405
Verklaring, ten aanzien van den sterken drank afgelegd door 1055 Geneesheeren uit verschillende oorden van Duitschland.	406
Raad nopens het vlamvatten van Dames-kleeding.	407
Tijs in het Panorama.	408
De Dame en haar Portretteur.	408
Aan mijne Minnares.	408
Zullen wij volharden? Een woord van opwekking, uitgesproken ter tweede Algemeene Vergadering van het Amsterdamsche Matigheidsgenootschap, door a.a. stuart.	409
Over de Gevangenissen en de behandeling der Gevangenen te Philadelphia. (Uit de Brieven van Mme la Comtesse merlin over de Havana.)	426

    
    [deel 2, pagina VIII]

Aan de Redactie der Vaderlandsche Letteroefeningen. Met Facsimilé van h. de groot.	437
Tafereel van de werking der kwade Mousson te Madras.	440
De Weduwe van den Serjant. (Vervolg en slot van bl. 400.)	443
Onderhavig.	453
Schiller's stoffelijk Overblijfsel.	454
De schrandere Recruut.	456
Wie voedt wel den ander?	456
Wederzijdsche Openhartigheid.	456
Redevoering over petrus scriverius. Door k.j.r. van harderwijk.	457
Vergelijkend Historisch Overzigt.	481
Postreize van Suez naar Cairo, en een Turksche Harem. (Reisverhaal van den Majoor derby griffith en zijne Echtgenoote.)	484
Servië's Vrijheidsoorlog.	497
Eerste ontdekking van Amerika.	505
Weluitgedachte Wraak.	507
Blijk van Verstand.	508
De Speelbank.	508
Aan een' Rijmelaar.	508
De Kraai en de Tortelduif.	508
Eenige losse bladen uit het Dagboek mijner school- en studiejaren. Eene Voorlezing, door den WelEerw. h.j. spijker, Theol. Doct. en Predikant te Amsterdam.	509
Postreize van Suez naar Cairo, en een Turksche Harem. (Vervolg en slot van bl. 496.)	524
Servië's Vrijheidsoorlog. (Vervolg en slot van bl. 505.)	534
Teregtwijzing der Gravin merlin. Door w.h. warnsinck, bz.	543
De Engelsche Dorpspredikant. Verhaal.	549
Lijst van Finantie-Ministers.	559
Vrees en Moed.	560
Zelfverheffing.	560
Grafschrift voor een' Godverzaker.	560
Verhandeling over het Pantheïsme, voor zoo veel het met de Rede bestaanbaar is. Door Mr. a.f. sifflé, te Middelburg.	561
De Mongolen. Door bayle st. john.	580
Eene enkele Proeve, uit vele, nopens de wijze, waarop het Stelsel van afzonderlijke Opsluiting, door deszelfs Tegenstanders, bestreden wordt.	589
De Engelsche Dorpspredikant. (Vervolg van bl. 559.)	591

    
    [deel 2, pagina IX]

Een Bezoek bij lafontaine. (Volgens ernst ortlepp.)	608
Werkdadig Onderwijs in de leer der Deugd.	609
De gelukkige Vergissing.	610
Het Krankzinnigenhuis te Crichton.	611
Vraag ter beslissing voor Regtsgeleerden.	611
Iets uit het gebied der Muzijk.	612
Ruime Gift tot een goed oogmerk.	612
Brief van den Heer bötcher, te Imsen, in Hanover, aan de Nederlandsche Vereeniging tot Afschaffing van Sterken Drank.	613
De Mongolen. (Vervolg en slot van bl. 588.)	621
De Engelsche Dorpspredikant. (Vervolg en slot van bl. 608.)	630
Twaalf Dagen te Tiflis. Uit de Gedenkschriften van eenen Engelschen Reiziger.	641
Eenige aanteekeningen over Dwergen. Ter gelegenheid van het opzien, dat tom thumb te Parijs verwekt heeft.	650
Levensberigt van een met bijzonder muzijkgenie begaafd Kind. Uittreksel uit een door zijn' Vader gegeven verslag.	652
Tegenstrijdigheden tusschen Europa en China.	655
Frederik de Groote als Mensch.	656
De Amerikaansche Postduiven.	657
De Prins van de Schaafbank.	658
Anti-Pausgezindheid.	658
Bij het Emeritaat van den Amsterdamschen Kerkleeraar j.l. wolterbeek. Dichtstukje.	659
Iets over Opvoeding. Door m.d. van otterloo, Onderwijzer te Valburg.	661
De Lof der Schilderkunst. Door j. van harderwijk, rzn. Dichtstuk.	676
Manchester en de Engelsche Katoenfabrijken. Door leo faucher. - Lancashire. Arkwright. Manchester. De Ieren. Zedelijke toestand.	685
Het slechte Voorteeken. Door e. sue. Verhaal.	696
Iets voor de Oestereters.	705
Cervantes en zijn Don Quichot.	706
Koningsnederigheid.	706
Moedertrouw in een' Hond. (Verzierd noch versierd.) Door j.w. ijntema. Dichtstukje.	707
Iets over Opvoeding. (Vervolg en slot van bl. 675.)	709
Manchester en de Engelsche Katoenfabrijken. Geldelijke en gezondheidstoestand van het werkvolk. - Oorzaken	

    
    [deel 2, pagina X]

der nadeelen van het Fabrijkwezen. - Oude en nieuwe Industrie. - (Vervolg van bl. 696.)	733
Het slechte Voorteeken. (Vervolg en slot van bl. 705.)	746
De Draaikolk Charybdis.	759
De trekkende Sprinkhanen.	760
Voorbeschikking.	762
Historische Anecdote.	762
Matje en haer Poes. Dichtstukje.	763
Schets van de Natuurkennis van het Schoone. Verhandeling van h.c. örsted, uit het Deensch, door j.v.d. H.	765
Manchester en de Engelsche Katoenfabrijken. Het Ruilstelsel. Stremmingen. De drie groote Krisen. (Vervolg en slot van bl. 746.)	779
Schetsen uit den tegenwoordigen Oorlog in den Kaukasus.	790
Horace vernet.	794
De Sipahi.	797
Loosheid der Vossen.	800
Onbekende Opera van van weber.	800
De Coquette.	800

Het Facsimilé van den brief van de groot tegenover bl. 438.



2010 dbnl


_vad003184501_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1845




DBNL-TEI 1



2009-12-09

KE

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1845
 
Zie: https://www.dbnl.org/tekst/_vad003184501_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
        
        
    








{==1==} {>>pagina-aanduiding<<}

Boekbeschouwing.

Theodori Guilielmi Joh. Juynboll Sermo de H.E. Weijers, die 17 Aprilis 1844 ad discipulos habitus. Groningae apud J. Oomkens. 1844. Formâ 8vâ. Pag. 39 constat f :-50.

Groot was de slag, die in de lente des jaars 1844 de Leidsche Akademie trof, door het overlijden van den beroemden Hoogleeraar der Oostersche letterkunde, h.e. weijers. In den bloeijenden leeftijd van 38 jaren werd der wetenschap in hem een man ontrukt, begaafd met zeldzame geleerdheid, die veel reeds had gedaan, en meer nog beloofde. Geen wonder, dat zijn vriend en ambtgenoot juynboll, te Groningen, zich gedrongen voelde, om bij het openen zijner lessen, na geëindigde Paaschvacantie, het gevoel zijner droefheid in den schoot zijner leerlingen uit te storten. Wij verblijden ons, dat hij het, blijkens de voor ons liggende Sermo, gedaan heeft op eene wijze, die niet alleen den overledene, maar ook hemzelv' tot eere verstrekt.
Wij ontvangen hier toch niet slechts eene korte geschiedenis van weijer's leven, vorming en werkzaamheid als geleerde, maar ook een overzigt van zijne werken, en eene genoeg duidelijke opgave van het kenmerkende in het standpunt, waarop hij stond. Ook aan zijnen zwaren arbeid als Interpres Legati Warneriani wordt eene betamende hulde gebragt, en inzonderheid het voortreffelijke zijner leerwijze in het licht gesteld. Wij herinneren ons niet, hier iets wezentlijks te missen, of het moest dit zijn, dat het karakter des beroemden mans en het eigendommelijke zijner geestrigting bijna niet in het licht gesteld wordt. Ware dit geschied, wij hadden nog een' veel dieperen blik op den waardigen afgestorvene kunnen slaan. Welligt hebben de enge grenzen eener Akademische rede

{==2==} {>>pagina-aanduiding<<}
den Hoogl. juynboll verhinderd, ook hierbij te vertoeven. Aan de veelheid der zaken, die in dit kort bestek zijn aangestipt, is het waarschijnlijk ook toe te schrijven, dat er zoo weinig verheffing is in den toon der rede, en dat de droefheid over een zoo zwaar verlies slechts met weinige woorden wordt uitgesproken. De Latiniteit wordt hier en daar door kleine vlekjes ontsierd, die echter gedeeltelijk aan het onderwerp zijn toe te schrijven, dat zich moeijelijk altijd in classieke bewoordingen ontwikkelen laat.
Wij hopen, dat deze Sermo niet de eenige openbare hulde zal zijn, die aan den beroemden weijers wordt gebragt, en dat eene meer uitvoerige levensbeschrijving of hulde, liefst in onze moedertaal, onze landgenooten in staat stelle, de verdiensten van dezen beroemden tijdgenoot ook nog na zijn afsterven te waardeeren.

Archaeologie der Lijdensgeschiedenis van onzen Heer Jezus Christus. Historisch-critisch bewerkt door J.H. Friedlieb, Hoogleeraar te Bonn. Uit het Hoogduitsch. Te Deventer, bij M. Ballot. 1844. In gr. 8vo. XIV en 192 bl. f 1-90.

De lijdensgeschiedenis van onzen Heer heeft, bij menige belangrijke en aantrekkelijke zijde, ook veelvuldige moeijelijkheden voor den naauwkeurigen uitlegger. Zelfs baat het nog weinig, of al de letterlijke zin der verhalen met grammaticale naauwkeurigheid is nagevorscht, zoo lang over de zeden en gebruiken des tijds, die tot zulk eene behandeling van den grooten Lijder aanleiding gaven, geen helder licht wordt verspreid. Hier moet dus de Archaeologie in de dienst der Exegese treden, en alles aanvoeren, wat dienen kan, om de Joodsche oudheid, waarin wij ons hier verplaatst zien, regt te leeren kennen. Geen wonder dan ook, dat beroemde geleerden meermalen de lijdensgeschiedenis uit dit oogpunt hebben beschouwd. Nog worden de wetenschappelijke onderzoekingen van bynaeus en lipsius door iederen kenner gewaardeerd. Maar ook de

{==3==} {>>pagina-aanduiding<<}
practische godgeleerde, de geestelijke, die jaarlijks bij vernieuwing over de lijdensgeschiedenis prediken moet, ja zelfs de beschaafde Christen, die bij hare nadenkende lezing behoefte aan opheldering gevoelt, wenscht naar eene beknopte handleiding, waarin hij over de voornaamste Archaeologische vragen, die bij de beschouwing dezer roerende geschiedenis te doen zijn, het noodige kan vinden.
Aan die behoefte wordt door het stukje van friedlieb, dat wij hier aankondigen, op eene hoogst gelukkige wijze voldaan. Het is juist, wat een geschrift van dien aard naar de behoefte onzer dagen wezen moet: resultaat van grondig wetenschappelijk onderzoek, maar in een' algemeen toegankelijken vorm medegedeeld. Zonder vertoon van geleerdheid draagt het voor den kenner onmiskenbare sporen van grondigheid en zelfstandigheid. En des te moeijelijker was dit op dit veld van onderzoek, dewijl het vele, wat reeds sedert de tijden der Kerkvaders hier en daar tot Archaeologische opheldering der lijdensgeschiedenis is te berde gebragt, eene sterke scheiding van kaf en koren noodzakelijk maakt, die niet kan worden tot stand gebragt, ten zij men zelf de bronnen onpartijdig onderzoeke. Het ontbreekt ons niet aan de bewijzen, dat de Heer friedlieb ook deze laatste moeite niet heeft ontzien, en zonder het licht te verwerpen, door zijne voorgangers ontstoken, echter zijnen eigenen weg bewandeld heeft. Hij heeft daarbij van de nieuwste monografiën over sommige afzonderlijke punten kennis genomen, en openbaart in de Rabijnsche literatuur eene niet gewone bedrevenheid. Het blijkt ook gemakkelijk, dat hetgeen men in verschillende commentariën tot opheldering ook der lijdensgeschiedenis bijeengebragt vindt, ook het gebruik van dit geschrift geenszins overbodig maakt. Immers, daar, waar de grammaticale opheldering der woorden hoofdzaak is, wordt aan de voorstelling der geschiedenis in haar geheel, bij het licht der oudheidkunde beschouwd, niet altijd het noodige regt gedaan.
Na een kort overzigt der voorbereidende gebeurtenissen, begint de Schrijver met de voorstelling van de laatste dagen

{==4==} {>>pagina-aanduiding<<}
vóór het Pascha. Hij leidt ons vervolgens tot eene oudheidkundige beschouwing van het Sijnedrium, verklaart al de bijzonderheden, tot dit gebied behoorende, in het verhaal van den maaltijd te Bethanië, heldert de zeden en gebruiken op van het Paaschfeest, door den Heer nog gevierd, en geleidt ons vervolgens naar al die plaatsen, waar Hij zijn lijden onderging, tot dat wij ons aan zijn graf verplaatst zien.
Wij herinneren ons niet ééne bijzonderheid van belang voorbijgegaan te zien. Overal is kortheid, helderheid, wetenschappelijkheid te bespeuren. Op enkele punten zouden wij aan een ander gevoelen dan dat des Schrijvers toegedaan zijn. Bepaaldelijk hadden wij meer en grondiger inlichting verlangd aangaande den waren tijd, waarop jezus het Paaschmaal heeft gegeten, aangaande het beslissende van den lanssteek, Hem na het sterven toegebragt, en aangaande de historische geloofwaardigheid der zonsverduistering op 's Heeren doodsdag. Doch de beknopte schaal, waarop het boeksken aangelegd is, verbood den Schrijver zeker, in sommige betwiste punten dieper in te treden. Ook voor de Christelijke kunst, die zich aan de voorstelling van zoo menige bijzonderheid der lijdensgeschiedenis gewaagd, maar ook soms door traditionele dwalingen en gebrek aan Archaeologische kennis vergrepen heeft, bevat dit geschrift belangrijke wenken. De ongenoemde Vertaler heeft wèl gedaan, het voor ons publiek in een' zuiver Hollandschen vorm over te gieten. Met hier en daar eene enkele uitbreidende, bevestigende of wijzigende aanteekening neder te stellen, had hij geen overtollig werk verrigt. Wij bevelen deze bijdrage voor de Archaeologie gaarne aan.






Wij prediken den gekruisten Christus. Feestrede ter viering van het honderd-vijftigjarig gevestigd bestaan der Evangelisch-Luthersche Gemeente te Zutphen; gehouden bij gelegenheid van den aanvang der jaarlijksche prediking van 's Heilands lijden, op den 2 Maart

{==5==} {>>pagina-aanduiding<<}
1843, door J.C. Schultz Jacobi. (Met geschiedkundige Aanteekeningen.) Te Zutphen, bij W.C. Wansleven. 1843. In gr. 8vo. 76 bl. f :-75.

Anderhalve eeuw nadat de stedelijke regering van Zutphen de Evangelisch-Luthersche gemeente in die stad door het vergunnen van vrijheid tot het bouwen eener openbare kerk erkende, werd deze feestrede uitgesproken, in welke de redenaar, tevens naar aanleiding van de aan te vangen lijdensprediking, zijne gemeente de prediking van christus den gekruisigde (gekruiste is ontaalkundig) voorstelde als de leus der Apostelen - de leus onzer vaderen - en de leus, die ook wij nog voeren en moeten blijven voeren. Hetgeen in het tweede gedeelte wordt aangestipt nopens de geschiedenis der gemeente, vindt nadere uitbreiding in de aanteekeningen, tot welker zamenstelling van stads-notulen en andere echte bescheiden gebruik is gemaakt. De opzettelijk tot de plegtigheid vervaardigde gezangen worden op hunne plaats in de feestrede opgenomen; een afzonderlijk gedrukt exemplaar ontvingen wij er mede van. Het een en ander getuigt van belangstelling in het feest, gelijk rede en aanteekeningen van de kunde en goeden smaak des Eerw. schultz jacobi. Onder zijne leiding en opzigt bloeije zijne gemeente! En mogen de gevoelens van algemeen Christelijke welwillendheid, en eenheid in Hem, die ons eenig Hoofd is, wien en wien alleen wij allen moeten prediken, meer en meer aan den dag leggen, dat afdeelingen in de Christelijke kerk zich zeer wel met die eenheid des geloofs verdragen! Dezen wensch paren wij aan de aankondiging van dit stukje, dat ook als bijdrage tot de bijzondere kerkgeschiedenis opmerking verdient.
Wij laten eene andere gelegenheidsrede volgen:

De bestemming van een Christelijk bedehuis. Leerrede over 1 Kon. VIII:29b bij de inwijding van het nieuwe kerkgebouw der Hervormden te Vierlingsbeek; door C.W. Pape, President van het Provinciaal kerkbestuur

{==6==} {>>pagina-aanduiding<<}
van Noord-Braband, en Predikant te Heusden. Te 's Hertogenbosch, bij P.R.D. Müller. 1843. In gr. 8vo. 35 bl. f :-40.

Met de omstandigheden onbekend, onthouden wij ons van vragen naar de redenen, waarom niet de leeraar der gemeente zelf, maar een ander, naar het schijnt, in zijne hoedanigheid van lid der hoogste kerkbesturen, tot het besturen der op den titel aangeduide plegtigheid zij uitgenoodigd. Genoeg: de rede beantwoordt aan haar doel, en der gemeente, waar zij werd uitgesproken, zijn nuttige lessen en herinneringen gegeven. Want de Eerw. pape, na de omstandigheden te hebben vermeld, onder welke salomo de woorden sprak, van welke de tekst een gedeelte is, handelt over de bestemming van een Christelijk bedehuis, als: opvoedingsgesticht in zuivere godsdienstkennis; als oefenschool in ware godzaligheid, en als bewaarplaats van het heiligste en dierbaarste, dat wij op aarde bezitten; waarna de Redenaar met gepaste aanspraken besluit. Dat de plaatselijke gesteldheid, te midden van eene veel grooter Roomsche bevolking, invloed heeft op de ontwikkeling, zal wel niet behoeven gezegd te worden. Echter ontsnapt (en wie zou het ook anders verwachten?) geen onbescheiden of onbedacht woord aan de pen. De Eerw. Spreker houde ons ten goede, dat wij hem niet toegeven, dat ‘Godshuizen de veelbeteekenende naam is’ van onze Christelijke kerken; die naam past, naar het spraakgebruik, alleen op liefdadige gestichten; en wij zouden ook wel eens met den Heer pape willen spreken over hetgeen, bladz. 14, staat: ‘Onderscheiden zijn de beteekenissen der uitdrukking: Gods naam. Dan eens geeft zij God zelven en zijne volmaaktheden, dan zijne zegenende hulpe, dan weder zijne openlijke vereering te kennen (Gen. IV:26; 1 Sam. XVII:45; Ps. VIII:2; IX:11).’ De eerstgenoemde beteekenis is - wil men niet dogmatiseren, de eenige en natuurlijkste; haar streng vast te houden zou het Doopsformulier (Matth. XXVIII:19) meer
ophelderen, dan allerlei gevolgtrekkingen en rede-
{==7==} {>>pagina-aanduiding<<}
neringen; maar dit in het voorbijgaan. Wij zouden op een terrein komen, waar onze zeer beperkte ruimte althans bij de aankondiging eener gelegenheidsrede (waarom altijd leerrede?) ons niet brengen mag.

Geschiedenis der Godsdiensten, behelzende de oude en hedendaagsche godsdienstige gebruiken, plegtigheden en leerbegrippen van alle volken der aarde, door F.T.B. Clavel, opgehelderd door eene menigte Staalgravures. In 25 Afleveringen, à f :-60 de Aflev. 1-3de Aflevering; bladz. 1-96. Te Gouda, bij G.B. van Goor. 1844.

Het was geen ongelukkig denkbeeld, voor het beschaafd publiek eene geschiedenis der Godsdiensten te bewerken, naar de behoeften onzer dagen berekend. De uitvoerige werken toch van moubach, hurd en anderen, hoeveel voortreffelijke bouwstoffen ook aanbiedende, zijn echter evenmin door inhoud als door vorm voor het standpunt onzes tijds en den smaak onzer lezende wereld geschikt. De Heer clavel verdient dus dank, dat hij eene taak heeft opgevat, waarvan wij heden den aanvang aankondigen.
Bij gebrek van voorrede, worden wij terstond naar de inleiding verwezen, om ons met het doel van zijnen arbeid nader bekend te maken. Ook hier vinden wij echter ons teleurgesteld, daar hier terstond eenige aanmerkingen worden medegedeeld over Godsdiensten in 't algemeen. Wij weten dus niets van de bronnen, waarvan de Schrijver heeft gebruik gemaakt, van de waarborgen voor de geloofwaardigheid van hetgeen hij mededeelt, van de beginselen, waarvan hij zelf uitgaat bij de beschouwing en beoordeeling der Godsdiensten, die hij beschrijft. Wij houden dit voor een wezentlijk gebrek in het dusver geleverde, waarvan wij de verbetering, zoo ver dit nog mogelijk is, ernstig van den Schrijver wenschen. - Aan den stijl te beoordeelen, zou men tot een' grootendeels Franschen oorsprong van het hier geleverde moeten besluiten. Ook de platen,

{==8==} {>>pagina-aanduiding<<}
van Fransche graveurs afkomstig, en met het opschrift: Histoire des Religions voorzien, bevestigen die gedachte.
De inleiding slaat een' vlugtigen blik op alle Godsdiensten te gelijk, om (uitgegaan van de bedenkelijke stelling, dat het Pantheïsme de oudste Godsdienst zou geweest zijn) over hare beginselen, genie (?), hare vormen, haar ontstaan, hare ontwikkeling en haar einde te oordeelen. Belangrijke mededeelingen worden hier gedaan aangaande de oudste symboliek, vooral die der getallen. - Het eerste boek handelt over het Bramaïsmus, als het oudste van alle geloofsstelsels, en wel bepaaldelijk over deszelfs heilige boeken, en de daarin vervatte Cosmogonie, Theogonie, Eschatologie en Moraal. Van de laatste is in de voor ons liggende derde Aflevering nog slechts een gedeelte ontwikkeld.
Wij behouden ons voor, zoo de inhoud van het vervolg even veelomvattend en belangrijk is als die van het begin, het geheele werk later aan grondiger toets te onderwerpen. Voor het tegenwoordige moge deze korte aankondiging volstaan, om de lezers van dit Tijdschrtft op eene onderneming te wijzen, die, naar het ons voorkomt, belangstelling en ondersteuning verdient, en van welke wij de voortzetting wenschelijk achten, daar zulk een arbeid, op de regte wijze ingerigt, aan eene wezentlijke behoefte des tijds zal voldoen.

Het Koninklijk Placet, eene Verhandeling van Joseph Ehrsam, R.C. Hulpprediker te Hitzkirch. Uit het Hoogduitsch. Benevens een Aanhangsel, betreffende de regten, vrijheden en gebruiken der Belgische (Nederlandsche) Kerk. Te Utrecht, bij van Dorp en Heringa. 1843. In gr. 8vo. XII en 84 bl. f :-80.

De Schrijver van dit stukje kon, daartoe uitgenoodigd, niet besluiten om een adres te onderteekenen aan den Grooten Raad van het Kanton Lucern, behelzende onder anderen ook een verzoek om de afschaffing van de wet op het

{==9==} {>>pagina-aanduiding<<}
placet. De Schrijver berokkende zich door deze weigering vijanden en de beschuldiging van onkatholicisme. Zijn doel in deze bladen is, zijne overtuiging en de gronden voor dezelve opentlijk aan te kondigen. Hij meent zijne opgenomene taak te volbrengen door met korte trekken I. voor te stellen: de betrekking tusschen de Kerk en den Staat; II. aan te toonen de gronden, waarop de wet van het placet berust. Wat nu betreft de betrekking tusschen de Kerk en den Staat, wijst de Schrijver op het wezen, de grenzen en het doel van de kerkelijke magt, vooral in betrekking tot den Staat, en op derzelver wederzijdsche betrekking tot elkander. Tot aanwijzing der gronden, waarop de wet van het placet berust, beroept hij zich op de algemeene kerkgeschiedenis en de geschiedenis van het placet der Zwitsersche eedgenooten, en toont aan, dat het placet in alle Katholijke Staten in werking en van kracht is. - In het aanhangsel bewijst de Vertaler, dat, hetgeen in het werk van ehrsam met betrekking tot het Zwitsersche eedgenootschap is voorgesteld, ook van toepassing is op de Nederlandsche Roomsch-katholijke kerk, en dat ook hier steeds het regt van placet gegolden heeft. Indien nog iemand, na de voortreffelijke Verhandeling van den Hoogleeraar kist over hetzelfde onderwerp, bewijs voor de regtvaardigheid en het nut der uitoefening van het regt van placet door den Souverein noodig heeft, dan kan dit wèlgeschreven stukje van eenen verstandigen Roomschgezinden Schrijver eene heilzame bijdrage zijn tot het vellen van een billijk en onpartijdig oordeel.




Materia Chirurgica. Leer van het uitwendig gebruik der Geneesmiddelen. Door Dr. W.A. Kampfmüller. Naar het Hoogduitsch door W.L. Eickma. 1-3de Aflevering. Te Schoonhoven, bij S.A. van Nooten. 1844. In gr. 8vo. Bl. 1-192. Per Aflevering f :-60.

‘Schon wieder! - kann man wohl ausrufen, - schon wieder eine “aüssere” Heilmittellehre, schon wieder eine

{==10==} {>>pagina-aanduiding<<}
alphabetische “Lehre”, schon wieder eine jener literarischen Unternehmungen, welche ihr Dasein wissenschaftlich gar nicht rechtfertigen können, und praktisch nur dadurch, dass allerdings leider von den Sack- und Lastträgern der Praxis in der Regel Alles gekauft wird, was nach “Recepten und Kurarten” schmeckt. Damit wäre eigentlich Alles gesagt, was man zu dieser Compilation sagen kann.’ - Met deze woorden vangt Dr. h.e. richter zijne alles behalve gunstige beoordeeling van het Iste Heft der Materia Chirurgica van Dr. w.a. kampfmüller, in No. XII van den jaargang 1843 van schmidt's Jahrbücher d. in- u. ausl. Ges. Medic., aan. En naauwelijks zijn er drie maanden na deze aankondiging verstreken, of ook van dit werk van den Duitschen nabuur wordt aan ons Nederlandsch publiek eene vertaling aangeboden! Niet lang te voren was onze geneeskundige literatuur met eene vertaling van het Encyclopedisch Woordenboek der practische Geneesmiddelleer van g.f. most verrijkt (?), van welk werk men in hetzelfde nommer van schmidt's Jahrbücher eene even ongunstige recensie lezen kan, en bij gelegenheid van welks verschijning in het Nederduitsch de volgende, voor ons zeer vleijende, aanmerking werd gemaakt in de Allg. med. Centr. Zeitung, 1844, No. 25, p. 200, ‘dat zonderlingerwijze tegenwoordig in het Nederduitsch vertaald wordt het prulwerk van den veelschrijvenden most over de Geneesmiddelen; een werk, dat de Duitsche Letterkunde ontsiert; het schijnt
alsof den Hollanders alle smaak ontvloden is.’ Aan dergelijke beoordeelingen in het buitenland stelt men zich bloot, wanneer men zoo maar alles zonder onderscheid, rijp en groen, uit den vreemde op onzen grond overbrengt. Wat het door ons aangekondigde werk betreft, wij moeten het erkennen, dat reeds de titel ons niet gunstig voor hetzelve innam. De scheiding tusschen in- en uitwendige geneeskunde moge in de praktische uitoefening niet te vermijden zijn, wetenschappelijk is zij niet te verdedigen, en reeds hierom moest het verschijnen van eene afzonderlijke Materia Chirurgica, in eenen tijd, waarin men meer en meer begint in te zien,

{==11==} {>>pagina-aanduiding<<}
dat er uit een wetenschappelijk oogpunt geene strenge grenzen tusschen in- en uitwendige geneeskunde te trekken zijn, bevreemding wekken. Maar daarenboven is de alphabetische volgorde, waarin de verschillende geneesmiddelen worden afgehandeld, geheel in strijd met het logisch en systematisch beginsel, hetwelk een' ieder, die eenig wetenschappelijk onderwerp wil behandelen, behoort te leiden. De meest heterogene middelen worden, naar de rij af, zoo als zij in het alphabet op elkander volgen, nevens elkander afgehandeld; men springt van de agglutinantia (klevende middelen) op de alcalia (loogzouten) over (bl. 42 sq.), van de althaea (bl. 49) op den aluin (bl. 51). Een der zonderlingste sprongen is wel die op bl. 168 en 169 van Butyrum (boter), welke weekmakend, verzachtend, inhullend, glibberigmakend, openend, ontstekingwerend en krampstillend genoemd wordt, op het Butyrum Antimonii (chloridum antimonii), hetwelk als het krachtigste vloeibare bijtmiddel wordt beschreven. Trouwens, wanneer de Schrijver eene eigenlijke rangschikking der geneesmiddelen had beproefd, wij vreezen, dat deze er niet minder wonderlijk zoude hebben uitgezien. Wij lezen bijv. van anatriptica (middelen, die uitwendig worden ingewreven) van anticarcinomatosa, van anticariosa, van antilyssa (middelen tegen de hondsdolheid), van antipediculosa (middelen tegen ongedierte), antipsorica, antodontalgica (middelen tegen tandpijn) van antisiala (middelen tegen den speekselvloed), onder welke laatste rubriek de Cortex peruvianus, aqua chlorata, de hepar sulphuris en de mercurius solubilis Hahnemanni zeer vriendschappelijk naast elkander staan. Wat nu de behandeling der afzonderlijke artikels
betreft, ook deze laat veel te wenschen over. De physische en chemische kenmerken worden doorgaans zeer oppervlakkig en onvolledig opgegeven: van de middelen uit het plantenrijk wordt slechts de naam van de plant en de plaats, waar deze groeit, vermeld, niet eens, tot welke natuurlijke familie of tot welke klasse, volgens het systema van linnaeus, dezelve behoort, noch ook welke de kenmerken dier plant zelve zijn: van vele preparaten, uit het

{==12==} {>>pagina-aanduiding<<}
mineraalrijk, wordt de bereiding niet opgegeven en van geene bereiding de verklaring, hoe het toch komt, dat langs dezen weg dit of dat preparaat geboren wordt. Dikwijls zijn de definities zeer onbepaald en onjuist, bijv. ‘Acida, zuren. Volgens berzelius (?) worden zuren die oxyden genoemd, welke door de electro-negative metalen (d.i. zuurvormende metalen) en door de metallöiden gevormd worden, en waarvan de meesten eenen zuren smaak hebben.’ (Bl. 8.) Onder de zuren met een enkelvoudig radicaal, welke uit zuurstof en eenige andere enkelvoudige of onontleedbare stof, welke tot zuurvormend radicaal dient, zijn zamengesteld, wordt ook het acidum hydrochloricum geteld; onder de zuren met een drievoudig radicaal, welke uit oxygenium, hydrogenium, carbonium en azotum zijn zamengesteld, vindt ook het acidum prussicum (hydrocyanicum) zijne plaats. Van eene eigentlijke pharmacodynamiek wordt niet gehandeld; maar in de meeste gevallen krijgt men achter ieder middel eene opsomming van alle uitwendige kwalen en gebreken, waartegen het is beproefd, welk aantal niet zelden zoo groot is, dat men, aan het einde gekomen, bijna vraagt: Tegen welke kwaal is het middel niet goed? Soms is de aanbeveling vreemd genoeg. Zoo bijv. (bl. 16) die van verdund zoutzuur, om het oog mede te baden, wanneer er een ijzersplinter in het oog is geraakt, ten einde door middel van dit zuur het ijzer op te lossen!! De inademing van ammoniadamp wordt (bl. 67) aanbevolen, wanneer chloriumgaz, salpeterzuur, blaauwzuur, zwaveldampen nadeelig op de longen gewerkt hebben; en dergelijke meer. Daarbij is het aantal medegedeelde recepten bijzonder groot, achter ieder van welke steeds de kwaal staat opgeteekend, waarvoor het goed is.
Na het ontwikkelde zal men het voorzeker voor onze Nederlandsche chirurgen niet zeer streelend vinden, wanneer de Vertaler (op het omslag) deze Materia Chirurgica voor iederen heelkundige onmisbaar noemt. Als pons asinorum, hoogstens tot naslaan, kan zij dienen, maar als werk van studie is zij volkomen ongeschikt. Overigens heeft

{==13==} {>>pagina-aanduiding<<}
de Vertaler zijne taak over het algemeen goed volbragt; de Duitsche zin is doorgaans goed teruggegeven. Op enkele onnaauwkeurigheden stootten wij, zoo als meermalen op scrophulus voor scrophulosis (of strophulus?) rubifaciens, gedephlogistiseerd zoutzuur (bl. 77) arthrocacisch gewrichtslijden (bl. 33), variceuse haemorrhoïdes (bl. 54), geneesde voor genas, boerhave, laenec voor boerhaave, laennec enz. Kluchtig is de misstelling op bl. 121: ‘Carmichaël beveelt het Arsenias ferri hoofdzakelijk bij open kanker en bij noli me tangere [welke kwaal mag dit zijn?] aan.’ Waar de Schrijver, bl. 10, 22 en op meer plaatsen zijne lezers omtrent de beschrijving der bereidingswijze van het door hem behandelde middel naar de Hessische Pharmacopee verwijst, zonder mede te deelen, wat daar gelezen wordt, kon hij voor zijne Hessische lezers volstaan, maar wij twijfelen er aan, of de Hollandsche heelkundigen, die deze Materia Chirurgica mogten gebruiken, de Hessische Pharmacopee bij de hand zullen hebben, om na te slaan, wat daar gezegd wordt; de Vertaler had dus aldaar, tot goed verstand, het ontbrekende moeten aanvullen. - Druk en papier zijn goed.




Practisch Handboek der Clinische Heelkunde, volgens de nieuwste mededeelingen der voornaamste Heelkundigen van alle landen stelselmatig bewerkt; vrij uit het Hoogduitsch vertaald door J.D. Temminck, Med. Docter te Gorinchem. Uitgegeven onder medewerking van F.W. Krieger, Med. Chir. et Art. Obst. Doctor, Lector aan de clinische school te Rotterdam. Deel I. Aflevering 1. Te Gorinchem, bij H. Horneer. 1844. In gr. 8vo. IV en 128 bl. f 1-20.

Een plan, gevormd door van onsenoort, opgevat door hendriksz en ten uitvoer gebragt (ten minste een begin gemaakt) onder medewerking van krieger, brengt eene goede aanbeveling mede.
Wij bekennen het; bij den toestand der heelkunde in

{==14==} {>>pagina-aanduiding<<}
ons vaderland, waar de leerlingen zich meestal bepalen tot het aanleeren van het hoognoodige, om door het examen te komen, om zich daarna veelal slechts met het lezen van een of ander tijdschrift bezig te houden, moet een werk, dat het gemis van vele boeken kan vergoeden, en tevens kort, zakelijk en stelselmatig zamenvat, wat heinde en ver verspreid is, van onberekenbaar nut zijn. Menigeen toch zal daardoor opgewekt worden, kennis te nemen van zaken, die hem anders misschien vreemd zouden zijn gebleven, en is de lust tot studie en zelfoefening eens levendig, dan reeds is veel gewonnen.
Daarom zijn de eischen, welke men aan zoodanig werk doen kan, veel en menigvuldig, en moet er bij de bewerking zorg worden gedragen voor éénheid en stelselmatigheid; niet slechts bij de indeeling der onderwerpen, maar in beginsels en grondslagen, volgens welke de afzonderlijke hoofdstukken behandeld zijn. Er moet met scherpe kritiek gekozen worden, opdat men geene verhandeling van eenen volgeling van broussais naast die eens Browniaans vinde; of eene in den geest der parasiten-theorie, naast die der Tübinger anti-ontologisten.
Boven alles echter wordt er van geëischt, dat het, volkomen op de hoogte van den tijd zijnde, tevens in gemakkelijk te bevatten stijl bewerkt zij. Immers hij, wiens studiën op zulke schaal aangelegd zijn, dat zij het geheele gebied der wetenschap omvatten; die even bekend en vertrouwd is met de duistere Duitsche philosophische phrasiologie (maar al te dikwijls, en ten nadeele van het juiste verstand der zaken, op onze wetenschap overgebragt), als met den kernachtigen stijl der Engelschen, of sierlijke schrijfwijze der Franschen, voor dezen zijn zulke werken niet geschreven; hij kan er met een medelijdenden glimlach op nederzien. Doch de gewone practicus, die, of door veelvuldige bezigheden niet in staat is alles bij te houden; of de minder bemiddelde, wiens omstandigheden hem niet veroorloven, alles aan te schaffen; of hij, die op het platteland of in steden gevestigd is, waar geene openbare boekerijen aanwezig zijn, voor dezen zijn zulke col-
{==15==} {>>pagina-aanduiding<<}
lectief-werken, mits aan de vereischten beantwoordende, onmisbaar, ja een schat te heeten.
Beantwoordt het aan te kondigen werk aan die vorderingen? Zal het in de bestaande behoefte voorzien?
Zoo als het daar ligt, niet volkomen.
Het eerste stuk bijv.: de prikkeling (irritatie) is volgens roche en sanson (waarom is hier de 3de uitgaaf van 1833 en niet de laatste aanmerkelijk vermeerderde van roche en lenoir van 1844 gebezigd? De Vertaler, over wien nader, had daarin moeten voorzien), dus geheel en al in den geest van broussais, terwijl het tweede, de bloedsophooping (congestie) onder anderen, naar hufeland, en het derde, de ontsteking, volgens vetter, (met nadering tot de nieuwere anatomisch-physiologische school) bearbeid is. Hoe kan men nu irritatie en congestie, die beide factoren der ontsteking, volgens zulke uiteenloopende beginsels behandelen? (*) Dit alles ware te vermijden geweest door zich niet slaafsch aan het oorspronkelijke te houden, door eene betere keus der te volgen schrijvers, door meer kritische bearbeiding der voorhanden stof. Dan zoude men er in geslaagd zijn, een voor de behoefte der vaderlandsche heelkunde onmisbaar en zoo veel mogelijk volkomen werk te verschaffen. Het kan niet anders, of zoo moet de bedoeling van van onsenoort en hendriksz geweest zijn. Daarom zoude het te beklagen zijn, indien dit werk niet werd, wat het zijn kon, en het is allerrampzaligst, dat de zoogenaamde vrije (?) vertaling aan zulke onbekwame handen toevertrouwd werd.
Want behalve dat de vrije vertaling niets is, dan eene woordelijke overzetting van den Duitschen zin in Hollandsche woorden, met verwaarloozing van al wat onze taal eigenaardigs en oorspronkelijks heeft; behalve dat de stijl dor, stroef, dikwerf onverstaanbaar is; behalve dat de constructie doorgaans slecht is, verraadt Dr. temminck op elke bladzijde volkomene onkunde, zoowel van de litt.

{==16==} {>>pagina-aanduiding<<}
van het onderwerp (en de kennis dezer mag men met regt van den Vertaler van zulk werk vorderen) als van de zaak en beide de talen.
Uit zoo vele ontelbare proeven willen wij tot staving van ons oordeel eenige bewijzen geven.
Bladz. 1. Wordt naturgemässe Schätzung, vertaald met, natuurkundige waardering; regelwidrige Funktionen, met tegenstrijdige werkingen.
Bladz. 2. Oertlichkeit, met zitplaats; Autopsie, met lijkschouwer; pathognostischen Merkmale, met ziektekundige merkteekenen; Würdigung, met erkenning; Aftergebilden met misvormingen, ontaardingen.
Bladz. 3. Wesen (der ziekte), met aanzijn; Structurveränderungen, met stofveranderingen; Krankhafte Lebensäusserungen, met ziekelijke levensverschijnsels. Eine Trennung des Zusammenhanges hat statt gefunden, die gebrochenen Theile haben die angrenzenden Muskeln, Gefässe verletzt, die verrenkten Gelenkenden, die benachbarten Theile gequetscht, is vertaald met, ‘er heeft eene (?) scheiding des zamenhangs plaats gevonden, de gebrokene deelen, hebben de aangrenzende spieren en vaten, de ontwrichte deelen (tautologismes) de aangrenzende zachtere beleedigd.’ Hier is dus benachbarten Theile door nabijzijnde zachtere overgebragt. Welke zijn die deelen, welke zachter zijn, dan spieren en vaten? Verletzen en Quetschen zijn verschillend. Extravasat, met bloedstorting, latente Beinbrüche etc., met uitgebreide.
Fieber tritt auf, diese oder jene Form der essentiellen Fieber, als Symptom des Allgemeinleidens oder der allgemeinen Reaction, wordt aldus vertaald: ‘er ontstaat koorts, in dezen of genen vorm der zelfstandige koorts (dus koorts in koorts, Ref.), als verschijnsels des algemeenlijdens (?) of der algemeene terugwerking.’
Umfang, met hevigheid; Subjective Merkmale, met onbepaalde teekenen. Over het algemeen is de Vertaler met de woorden Objectiv en Subjectiv in de war (het schijnt, dat het subject het object niet goed begrepen heeft), daar hij ze meestal met uitwendig en inwendig

{==17==} {>>pagina-aanduiding<<}
vertaalt. Onzes erachtens moeten zulke woorden, die in de wetenschappelijke terminologie overal opgenomen zijn, om geene verwarring te veroorzaken, onvertaald blijven.
Bladz. 4. Aftergebilden, met valsche weefsels; an den innern organe etc. erscheinen, met aan inwendige werktuigen enz.; in Rede stellen, met behandelen; Glieder der Krankheit, met klassen der ziekten. Dit is eene zeer belangrijke fout, omdat hier gesproken wordt van de waarde der waarneming van de verschijnsels derzelfde soort van aandoening in verschillende organen of stelsels, om zoodoende tot de natuurlijke ordening der verschijnsels voor de bijzondere ziekteleer te geraken. Het is duidelijk, dat de Vertaler ziekten en verschijnsels door elkander heeft gehaspeld.
Zoo zouden wij kunnen voortgaan tot in het oneindige. Wij gelooven, voor zoo verre onze ruimte het toelaat, voldoende aangetoond te hebben, dat de Vertaler in geenen deele berekend is voor zijne gewis niet gemakkelijke taak. (Wilden wij de onhollandsche, slechte zinnen opgeven, wij zouden bijna het geheele stukje moeten afschrijven.)
Het is ons niet bekend, of de Heer krieger deel heeft aan de vertaling. Blijkens zijn berigt, schijnt zijne taak zich meer te bepalen tot het doen van praktische mededeelingen, of aanvulling der aan het werk ontbrekende deelen, als oogziekten, oorziekten enz. Wij laken het intusschen allerstrengst, dat hij zich van geenen meer zaakkundigen medearbeider voorzien, ten minste niet verhinderd heeft, dat het eerste stukje in zulke gedaante in het licht is verschenen. De werkelijk goede onderneming zoude daardoor veel kunnen lijden, en de vaderlandsche heelkundigen een werk ontberen, dat - wij herhalen het - voor hen van onberekenbaar nut kan worden.
Het eerste stukje is slechts eene proef. Daarom haasten wij ons, deze opmerkingen mede te deelen, den Heere krieger en den Uitgever aanradende, toch vooral voor eene meer met den stand der wetenschap overeenkomende bewerking in goed, zuiver Hollandsch te zorgen; alsdan

{==18==} {>>pagina-aanduiding<<}
- wij zijn er overtuigd van - zal het hun aan geene ondersteuning van de zijde van het publiek ontbreken.
De Uitgever van het werk - zoo hij slechts voor betere correctie zorgt - verdient allen lof.




Bijdragen voor Vaderlandsche Geschiedenis en Oudheidkunde, verzameld en uitgegeven door Is. An. Nijhoff. Te Arnhem, bij Is. An. Nijhoff. IIden Deels 3de en 4de Stuk. 1840. IIIden Deels 1ste, 2de, 3de en 4de Stuk. 1842. In gr. 8vo. XVI en 564 bl. f 7-50.

Sedert ons verslag der vorige stukken van deze belangrijke, en nog gestadig in belangrijkheid aanwinnende, verzameling, laatstelijk in den Jaargang 1840, bl. 169, van dit Tijdschrift, zijn wij door tusschenkomende omstandigheden verhinderd geworden, de hierboven gemelde stukken zoo spoedig aan te kondigen, als wij wel gewenscht hadden. Wij zullen thans dit verzuim herstellen door van dezelve gezamentlijk verslag te doen, en voor het vervolg gelijken tred daarmede te houden.
Het 3de Stuk van het 2de Deel vangt aan met eene belangrijke bijdrage van Mr. l.a.j.w. Baron sloet, getiteld: Zutphen voor het Veemgerigt. Het geeft een nieuw inzigt ten aanzien der zoo moeijelijke vraag over het gezag, dat de Veemgerigten hier te lande gehad of zich aangematigd hebben. Het hier medegedeelde Vonnis is van 1451 en beslaat 16 bladzijden. - Hierop volgt 1o. jan, Graaf van Nassau, het Stadhouderschap van Gelderland verlatende, (door den Heer nijhoff zelven). Het bevat elf onuitgegevene stukken, strekkende tot opheldering van het vraagpunt: Wat dien man kan bewogen hebben, om plotseling het staatstooneel te verlaten. De Schrijver helderde hierdoor op, hetgeen door van de spiegel (Bundel van onuitgegevene Stukken) omtrent jan van nassau beweerd was. - 2o. Een nog onuitgegeven Brief van uyttenbogaert van 13 November 1618 (en dus na de gevangenneming van oldenbarneveld) aan floris van

{==19==} {>>pagina-aanduiding<<}
pallandt, Graaf van Culemburg (door p.c. molhuysen.) - 3o. Naamlijst der Verhandelingen omtrent de Geschiedenis en het Staatsregt van ons Vaderland, voortgekomen uit de school van den Hoogleeraar kluit. - Medegedeeld door den Heer nijhoff. Deze lijst bevat 16 nommers, en is zoo belangrijk als authentiek, zijnde ontleend uit eene levensbeschrijving van kluit, eigenhandig door dezen geschreven. - 4o. Een allezins lezenswaardig berigt van onzen ijverigen oudheidkenner l.j.f. janssen omtrent drie oude schilderijen op glas, aanwezig op den huize Babberich of Halsaf onder Sevenaar, voorstellende No. 1 den Zaligmaker, No. 2 den Apostel petrus, No. 3 Keizer lotharius, die in de 9de Eeuw leefde. Een hooge ouderdom schijnt aan deze merkwaardige stukken niet te kunnen ontzegd worden. - 5o. De Woerd enz. te Kesteren in de Nederbetuwe. - Mededeeling van den Predikant heldring. Ofschoon hier geene bijzondere ontdekking vermeld, noch tot een positief resultaat gekomen wordt, geeft het stuk echter belangrijke wenken omtrent het noodzakelijke van het onderzoek dezer, door hunne ligging, zwarten grond, en rijkdom aan oude scherven zoo kennelijke plaatsen. - 6o. Oudheidkundige ontdekking op den Heimenberg bij Reenen, door den Heer janssen. - Eene zeer oude verschansing - waarvan nog eene dubbele rij wallen, met eene gracht omringd, duidelijk te onderkennen is. Belangrijke voorlooper van een nader onderzoek. En 7o. Iets over eenen in den grond van de voormalige Abdij te Rijnsburg gevonden
Gouden Ring (door den Heer van der chijs). Eene nette afbeelding vertoont den ring, rond welken het moeijelijk te verklaren opschrift staat:
al scin ic arm en ben niet rike.



Ten ware men met den Heer van der chijs gisse, dat deze ring nog een pendant had, waarop een voorafgaande of volgende regel stond, die te zamen één' geheelen volzin uitmaakten, is zeker dit opschrift moeijelijk te ontraadselen. Rec. denkt hierbij aan den ring, waarvan melding

{==20==} {>>pagina-aanduiding<<}
gemaakt wordt in den Messager des Sciences Historiques de la Belgique 1839, bl. 147, doch die daar ook onontraadseld is gebleven. Deze had het navolgend vierregelig versje:

Noch soudie vroilee scien 
Woude mien tsherts ceur bilien 
Want nienme u sal 
Aehharestergal. 

Eris mihi magnus Apollo, waarde Lezer, zoo gij mij zegt, wat Aehharestergal is!
Op dit stukje van den Heer van der chijs volgen beoordeelingen 1o. van het Archief voor Kerkelijke en Wereldsche (sic) Geschiedenis van den Heer dodt van flensburg: en 2o. van de 4 eerste Jaargangen van van der monde's Tijdschrift voor de Geschiedenis, Oudheden en Statistiek van Utrecht.
Niet minder lezenswaardig is het 4de stuk dezer bijdragen. - Hier ontmoeten wij
1o. Proeve van een kritisch onderzoek der zoogenaamde Kronijk van andreas cornelius, door Mr. j. van lennep. De Schrijver verdedigt het oudere gedeelte van deze kronijk, 't welk aan ocko scarlensis en vlytarp toegeschreven wordt, tegen de aanmerkingen van den Heer de wind, in zijne Bibliotheek der Nederlandsche Geschiedschrijvers. Het is moeijelijk om in weinige woorden hiervan verslag te doen. - Het gevoelen van de wind komt overeen met dat der meeste en meest critische geschiedschrijvers als emmius, vossius, dousa, scriverius, foeke sjoerds en de meeste lateren. Van lennep bestrijdt het op eene vernuftige wijze. Toch hechten wij nog al aan de aanmerkingen van eenen anderen Recensent in deze Vaderlandsche Letteroefeningen (1838, bl. 464) op een stukje van den Heer fockema, die op hetzelfde aanbeeld geslagen had. - De op bl. 222 voorkomende naam sybo tharicks zal wel eene drukfeil zijn; men leze: siebe jarichs.
2o. Over den voorgenomen doop van den Frieschen Ko-
{==21==} {>>pagina-aanduiding<<}
ning radbod door wulfram, door g.h.m. delprat. - De beroemde kluit heeft in zijne Historia Critica, T. I, Exc. I, beweerd, dat Bisschop wulfram radbod niet heeft kunnen doopen in 719, wijl hij (wulfram) reeds in 693 overleden was. - Eerst is de Heer ghesquiere, later onze westendorp tegen dit gevoelen opgekomen. De Heer delprat dringt het gevoelen van ghesquiere nader aan. Waarschijnlijk is wulfram gestorven in 720. Sommigen brengen zijnen dood zelfs tot 741.
3o. Bedenkingen des Hofs van Gelderland tegen de uitvoering der Plakkaten van Keizer karel, door i.a. nijhoff. Deze mededeeling geeft de twee navolgende stukken: 1o. den brief van Keizer karel van 31 Mei 1550, houdende stellig bevel om zijn Plakkaat tot uitroeijing der ketterijen af te kondigen; en 2o. den brief van het Hof van Gelderland van 30 Julij van dat jaar, houdende vele ernstige bedenkingen daartegen. Vooral dit laatste stuk is hoogst belangrijk, wijl het aantoont, met hoe veel ijver en mannenmoed onze voorvaderen zich toen reeds aankantten tegen den even verfoeijelijken als verderfelijken gewetensdwang.
4o. Verboden wapenen onder karel V en filips II. Medegedeeld door denzelfden. Het bevat drie originelen van Aug. 1550, Sept. 1550 en Oct. 1561. Het laatste is het curieuste, en betreft alleen: zekere cleyne voetbogen, wesende geheel van ijsere ende van der lenghde van eenen voet oft daaromtrent, ende sommige andere cleynder ende grooter: dewelcke men draeght secretelijcken, ende bedectelijken gespannen ende geladen mit eenen ijseren pijl.
5o. Bijzonderheden betrekkelijk het leven en karakter van Don emanuël van Portugal en emilia van Nassau. Almede van dezelfde geachte hand. Een zeer fraai en volledig verhaal van den minnehandel en het huwelijk van willem des Isten dochter emilia met Don emanuël van Portugal, en hare daarop gevolgde rampen. Bor had er reeds, in zijne Ned. Oorlogen, 34ste boek, veel van medegedeeld, doch loopt niet verder dan tot 1600.

{==22==} {>>pagina-aanduiding<<}
Nijhoff vult het aan uit eene reeks van vertrouwelijke (en tot dusverre onbekende) brieven van de beide vorstelijke personen aan floris van pallandt, Graaf van Kuilenburg, en zijne gemalin.
6o. Een Ontwerp van Overeenkomst tusschen Keizer maximiliaan en karel, Hertog van Gelre (van 16 Maart 15 09/10) -: Uit de historische nasporingen van den Heer l.ph.c. van den bergh.
Voorts bevat dit stuk aankondigingen en berigten van verscheidene geschiedkundige werken, bijzonder van wijlen den Heer van asch van wijck, Mr. l.ph.c. van den bergh, den Notaris houben, te Xanten, enz.

(Het vervolg in een volgend No.)






Beschrijving der Stad Dordrecht, door J. Smits, Jz., te Dordrecht, en Dr. G.D.J. Schotel, Predikant te Chaam. 2de, 3de en 4de Aflevering. Met Platen, Kaarten en Facsimile's. Te Dordrecht, bij Blussé en van Braam. 1842-1844. In gr. 8vo. CIV en 249 bl.

Was de uitgave der eerste aflevering van dit geleerde werk (zie Vaderl. Letteroef. 1842, bl. 357) Rec. hoogst aangenaam, niet minder genoegen doet het hem, dat, hoewel met langzamen tred, het vervolg van hetzelve het licht ziet. Het eerste Deel is nu compleet en zal nog door vier andere Deelen gevolgd worden. Wij hopen het werk voltooid te zien, daar het eene belangrijke aanwinst voor onze vaderlandsche letter- en geschiedkunde wezen zal; te meer daar, al moge dan, gelijk al het ondermaansche, zoo als wij de Schrijvers toestemmen, ook deze arbeid zijne gebreken hebben, het een arbeid is, waarvoor door den eerste der Schrijvers vijftig en door den tweede vijftien jaren lang bouwstoffen verzameld zijn, en het dus een werk zal kunnen genoemd worden, dat, uit de meest belangrijke bronnen, die oudheid en geschiedkunde kunnen aanwijzen, zal zijn zamengesteld.
Om onze Lezers met deszelfs inhoud bekend te maken, deelen wij het navolgende mede:
Het eerste wat onze aandacht tot zich trekt is het beloofde

{==23==} {>>pagina-aanduiding<<}
kritisch overzigt van de bronnen voor de geschiedenis van Dordrecht, een uitmuntend model voor het schrijven eener algemeene bibliotheek van Nederlandsche stad- en dorpbeschrijvers. Ieder, die slechts dit gedeelte inziet, zal zich niet alleen verwonderen over de uitgebreide belezenheid der Schrijvers, maar ook over de massa zoo gedrukte als ongedrukte bescheiden, betreffende de geschiedenis der stad, welke de Schrijvers ten dienste staan. Geene stad is er welligt in ons geheele vaderland, waar zoo veel M.S.S. voorhanden zijn als te Dordrecht; en waar men van regeringswege zulke uitmuntende bepalingen vindt, strekkende om die belangrijke stukken te bewaren en voor vernieling te behoeden. Dordrecht is in dit opzigt een voorbeeld voor vele steden in ons vaderland. Dit kritisch overzigt der bronnen voor de geschiedenis der stad, hetwelk bovendien naauwkeurige levensberigten inhoudt omtrent de schrijvers der gedrukte en ongedrukte beschrijvingen, kunnen wij beschouwen als eene inleiding tot de geschiedenis en beschrijving van Dordrecht zelve. Wij zeggen de Schrijvers dank, dat zij dit belangrijk gedeelte, dat zoo rijk is aan historische, literarische en bibliographische berigten, niet hebben achterwege gehouden. Bij de vermelding der verschillende uitgaven van guicciardini's werk (bl. LXXX) kunnen nog meerdere drukken opgegeven worden. Op bl. XXXVI is over het hoofd gezien, te corrigeren, dat er staat Paquot etc. pour semour, dat servir zijn moet.
Onmiddellijk op dit overzigt volgt de beschrijving, waarvan wij, wat het eerste stuk betreft, in onze vorige aankondiging verslag hebben gegeven.
In het 2de stuk wordt vooraf nog uitvoerig gesproken over het landschap de Merwede; iets dat zeer voegzaam voorkomt, daar én de geschiedenis van hetzelve en die van het kasteel of slot en der heeren, die het als eigen leengoed bezaten, en de strekking der rivier van dien naam, te allen tijde zeer naauw met de geschiedenis van Dordrecht verbonden waren. Al deze afdeelingen worden dan ook met groote naauwkeurigheid afgehandeld, terwijl dit stuk versierd is met een plaatje, twee afbeeldingen van het huis de Merwede voorstellende. De in bijlage T. medegedeelde Claghen of lofdicht op Heer Daniel van de Merwede, uit het m.s. Wapenboek van van hulthem, is eene welkome mededeeling.
Thans tot de beschrijving der stad zelve genaderd zijnde,

{==24==} {>>pagina-aanduiding<<}
wordt hare oudheid in het tweede gedeelte des 3den stuks behandeld. Dit hoofdstuk is niet uitgebreid, maar niet te min volledig; en de uitkomst van de onderzoekingen en opsporingen der Schrijvers is de volgende; dat:
1.) Eene buurt van visschers, jagers en veehoeders, hetzij Thoringers of Thuringers in de VIde, hetzij Nedersassen of Vriezen in de VIIde of VIIIste eeuw, het begin van Dordrecht was.
2.) Die buurt breidde zich, onder bescherming van het slot de Merwede, van jaar tot jaar uit, kreeg de grootte van een marktvlek, dat, door de Noormannen verwoest, later wederom hersteld werd.
3.) Dit marktvlek werd, in het begin der XIde eeuw, onder het grafelijk bewind van dirk III, tot eene poort of sterkte bevestigd, en verkreeg weldra den eersten rang onder de steden van het Graafschap.
Een facsimile uit de chronica castri et coenobii Bavonis Gandensis is bij de bijlagen geplaatst. Verder bevat het 3de stuk een hoofdstuk over den aanleg der stad en over derzelver naam. Bij het eerste is gevoegd een kaartje van Dordrecht omtrent het jaar 1160; bij het tweede, onder bijlage A., een uittreksel uit het uitmuntend stuk van den Heer p.c. molhuysen, getiteld: de Anglen in Nederland enz. (overgenomen uit de Bijdragen voor de vaderl. geschiedenis en oudheidkunde van is. an. nijhoff, te Arnhem, D. III. 1ste Stuk.)
Het vierde stukje vangt aan met een onderzoek over de eerste bewoners der stad, hetwelk natuurlijk met dat over de oudheid der stad in een naauw verband staat, en waarin de betrekking, die er tusschen de vijf standen, welke vroeger in ons vaderland waren, en wel de vorstelijke, adellijke, geestelijke, vrije- en slavenstand, bestond, naauwkeurig uiteen wordt gezet. Van het zoo wèl geschreven stukje: over de staatkundige verlichting der Nederlanden, Mnemosyne (N. verz.) D. IV, bl. 144, hebben de Schrijvers meermalen gebruik gemaakt.
In eene volgende afdeeling wordt de oorsprong van den handel en de nijverheid onderzocht. Dit onderzoek beslaat een aantal bladzijden, getuigenis gevende van de uitgebreide kennis der Schrijvers; het is zeer gepast, hierover in het breede uit te weiden: het onderwerp is zoo wel voor Dordrecht als voor Nederland in het algemeen belangrijk.

{==25==} {>>pagina-aanduiding<<}

Met hoogstgewigtige mededeelingen over het wapen en de zegels der stad, en over het Poorter- of Burgerregt, wordt dit vierde stukje besloten, dat verder versierd is met eene fraaije afbeelding der zegels en het stadswapen - en met een facsimilé van den voorregtsbrief van Graaf dirk III aan het wandsnijders-gilde te Dordrecht, gegeven in Februarij An. 1200. Titel en rugtitel voor het eerste Deel zijn hierbij.
Zoo hebben wij getracht een overzigt van het eerste Deel dezer nieuwe beschrijving van Dordrecht te geven. Het verdient, om naauwkeurigheid, goeden stijl en nette uitvoering, alle aanbeveling. Ref. zal nu het tweede Deel van dit belangrijk werk afwachten, den Schrijvers bij hunnen waarlijk moeijelijken arbeid lust en opgewektheid toewenschende, om de opgenomene taak te voltooijen. Aangemoedigd door een goed vertier, mogen ook de Uitgevers eenige belooning vinden voor de zorg, aan de goede uitvoering te koste gelegd.




Reizen in West-Indië en door een gedeelte van Zuid- en Noord-Amerika; door G.B. Bosch, in leven rustend Predikant van Curaçao, Ridder, enz. IIIde Deel. Te Utrecht, bij L.E. Bosch en Zoon. 1843. In gr. 8vo. X en 424 bl. f 3-60.

Er zijn verscheidene jaren verloopen tusschen de uitgave van de beide eerste en van dit derde Deel der Reizen van den Heer bosch. Dit laatste is daardoor ter aankondiging in handen gekomen van eenen anderen beoordeelaar, dan de beide vroegere. Het staat intusschen ook genoegzaam op zich zelf, om niet noodzakelijk als een vervolg te worden beschouwd, en handelt geheel over Suriname. De Schrijver zelf is vóór de uitgave overleden en heeft de laatste hand aan zijn werk niet kunnen leggen, waardoor de taak van den Uitgever moeijelijker is geworden. Of een vierde en een vijfde Deel betrekkelijk Noord- en Zuid-Amerika, waarover de Schrijver in zijnen eersten brief spreekt, later nog zullen volgen, dan of dit plan door den dood is verijdeld, daarover zegt de Uitgever in zijn voorberigt geen enkel woord, en de uitkomst zal dit dus moeten leeren. In allen gevalle zouden wij er zeer aan twijfelen, of een tijdsverloop

{==26==} {>>pagina-aanduiding<<}
van zoo vele jaren tusschen de uitgave van ieder Deel gunstig op het debiet zal werken.
Daar is in dit lijvige boekdeel veel en velerlei te lezen. De eerste brieven, na over de reize uit het vaderland naar de kolonie te hebben gehandeld, geven ons een overzigt van de geschiedenis dezer vaderlandsche bezitting. Wij ontvangen vervolgens eene beschrijving van Paramaribo, berigten aangaande de verschillende bewoners der kolonie, en zoo komt de Schrijver van zelf aan een onderwerp, dat hem blijkbaar veel belang inboezemde en ook in onze dagen van groot en overwegend belang is, de slaven. Van den elfden tot en met den twintigsten brief zijn de bladzijden van dit boekdeel aan de beschouwing van de slaven, den slavenhandel, de afschaffing der slavernij en alles, wat daartoe betrekking heeft, toegewijd, terwijl ook de drie laatste brieven nog vele dingen behelzen, die daarmede in verband staan. Verschillende plantaadjes worden bezocht, en hare voortbrengselen en bearbeiding beschreven, terwijl ook dieren en planten, in de bosschen en wateren gevonden, den Schrijver tot het mededeelen zijner berigten stoffe geven.
Er wordt in het een en het ander veel belangrijks gevonden, wat tot de kennis onzer West-Indische kolonie kan leiden. De Heer bosch was door zijne betrekking en zijn verblijf in de West-Indiën de geschikte man tot het maken en mededeelen zijner opmerkingen, en wij bevelen het boek, uit dat oogpunt beschouwd, dan ook zeer ter lezing aan allen, die met de kolonie in eenige betrekking staan, of bij haren meerderen bloei belang hebben.
Vraagt men ons oordeel over de wijze, waarop deze brieven zijn geschreven, te ontkennen valt het niet, dat er in dezelve eene breedsprakigheid heerscht, die het geduld van den lezer wel eens op eene moeijelijke proeve stelt, en dat het boek stellig er bij zoude gewonnen hebben, indien het door uitlating van al het overtollige en onbelangrijke, van onbeduidende anecdoten en weinig pikante aardigheden, een derde in uitgebreidheid had verloren.
Zeer twijfelen wij er aan, of men zich, bij de tegenwoordige wijze van zien, met de beschouwingen van den Schrijver over slavenhandel en slavenstand geheel zal kunnen vereenigen. Zij schijnen ons toe, van eenzijdigheid niet te kunnen worden vrijgepleit, vooral ook bij de verschoonende voorstelling van de ijselijkheden des slavenhandels, die toch

{==27==} {>>pagina-aanduiding<<}
door zoo vele onwraakbare getuigenissen zijn gestaafd, en ten aanzien van de gevolgen der emancipatie in de Engelsche koloniën; ofschoon men uit deze aanmerking niet moet opmaken, dat de Heer bosch den slavenhandel voorstaat of een tegenstander is van de vrijlating der Negers. Over het laatste onderwerp heeft hij, dunkt ons, veel goeds gezegd. Over het algemeen leeren wij hem ook uit dit boekdeel kennen als een verstandig, bedaard, welmeenend man, die het goede wil, van overdrijving verre is en zekere goedhartigheid openbaart, die den lezer voor hem inneemt. Maar verheffing, gloed en geestdrift zijn hem dan ook in zijn schrijven vreemd, en vruchteloos zou men iets daarvan in het boek zoeken.

Adolf van Nierop, de Geuzen-Hopman. Tafereelen uit het laatst der XVIde Eeuw, door B. Te Zwartsluis, bij R. van Wijk, Anth. zoon. 1844. In gr. 8vo. 410 bl. f 3-60.

Het boek, waarvan wij heden verslag geven, bevat ontegenzeggelijk veel schoons; het vloeit over van nuttige wenken, van leerzame beschouwingen, en biedt in den vorm van een' roman vele geschiedkundige waarheden ter herinnering aan; de zeden van het laatst der zestiende eeuw en de dweepzieke godsdienstijver, die en Roomschen en Onroomschen tot de wreedste vervolgingen dreef, worden er, ongelukkigerwijze, maar al te zeer naar waarheid afgeteekend. Onder dat opzigt is het boek der lezing overwaardig. Maar als geschiedkundige roman, als voortbrengsel van smaak, laat het boek even veel te wenschen over, als ten opzigte van den stijl. Heeft de Schrijver slechts in losse wenken eenige tafereelen willen leveren, om daarin de heerschende begrippen van dien tijd met derzelver gevolgen aan te wijzen, waarom dan tot hoofdpersoon den man gekozen, wiens naam aan het hoofd des boeks prijkt? Als romanheld, evenmin als geschiedkundig persoon, is adolf van nierop juist niet degene, wien wij de eerste plaats zouden wenschen in te ruimen. Bij zijne eerste optreding verschijnt hij op het Schager slot als een onbeduidend persoon, die veel houdt van diep in de kan te zien; bij zijne bespieding van hanauw en van den priester in een klooster te Haarlem, even als bij zijn verblijf te Amsterdam, valt er op 's mans hande-
{==28==} {>>pagina-aanduiding<<}
lingen niet te roemen, en zoo gaat het verder voort. Of zal men hem dat liefkozen van eene rosalia en het drinken ten huize van zijn' oom, binnen Amsterdam, als zoo loffelijk aanrekenen? Wie had hier niet, waar de Schrijver zegt, dat van nierop te Amsterdam was gekomen, om met eenige geheime vrienden van oranje te spreken, verwacht, dat een belangwekkend gesprek, houdende een overzigt van 's lands toestand te dien tijde, in eenige bijzonderheden geschetst, zou medegedeeld zijn?
Wie is niet teleurgesteld, als men van het beleg van Haarlem niets bijzonders verneemt, om met van nierops herderlijk leven in eene stulp in Haarlems omstreken, en alwaar hij veertien dagen vertoefde, bekend gemaakt te worden? Wij hebben onder het doorlezen van dit boek steeds betreurd, dat men van de bouwstoffen der plaatselijke of meer algemeene geschiedenis zoo weinig heeft gebruik gemaakt, en men zich bepaald heeft tot overbekende zaken. In hoeverre het goed zij, om onder het bestaan der huidige staatsregeling de ingeslopene misbruiken in de Roomsche kerkleer en in het kloosterleven, die door geen een' Roomschgezinde dezer dagen zullen verdedigd worden, wederom en zelfs met scherpheid op te halen, laten wij geheel in het midden, echter kunnen wij, hetgeen omtrent het proselytismus is aangevoerd niet misduiden. - Wij hebben ook van den stijl des Schrijvers als minder aanbevelenswaardig gesproken, en wij willen dit gezegde gaarne met bewijzen staven. Wij vragen, als men goed doordenkt, of het wèl gezegd zij: ‘en de slangenbeten van het geweten knagen mij aan het hart?’ (Bladz. 9). Is het wel juist uitgedrukt, als de Schrijver wilde zeggen: ‘zoo staat de eenzame linde in het ruwe najaar op de opene vlakte, en breidt hare geknakte takken tegen de volle woede van den storm uit?’ (bladz. 23.) Wij verstaan de uitdrukking niet, voorkomende op bladz. 5: maar schoon zijne dunne haarlokken aan kerkhofs-bloesems doen denken: en op bladz. 93: Deze lokken hadden, zoo als het gerucht wilde, reeds voor twaalf jaren die zilverachtige tint beginnen te vertoonen, welke den aanschouwer onwillekeurig aan kerkhofs-bloesems
denken doet. Wat toch is Kerkhofs-bloesem? En welk denkbeeld hecht de Schrijver daaraan? - Dat de stijl alles behalve eenvoudig is, blijkt daaruit, dat diezelfde haarlokken, waarvan de Schrijver op bladz. 93 spreekt, gezegd worden, als wilgentwijgen tot op de schouders neder

{==29==} {>>pagina-aanduiding<<}
te hangen. Ook dat beeld is den Schrijver vrij gemeenzaam; het komt onder eene andere gedaante voor op bl. 48, alwaar wij lezen: ‘Een drassige rijweg, aan weêrszijden met knotwilligen beplant, die er in de schemering als spoken uitzagen, bragt hen,’ enz. (het slot van de op die 48ste bladzijde aangevangen zinsnede is weggelaten). Zouden de beide navolgende gezegden wel geheel van overdrevenheid, en dus onjuistheid, zijn vrij te pleiten, en rieken zij niet sterk naar hetgeen men bombast noemt; dan wel moet dat voor gloed en kracht van stijl worden toegejuicht. De Schrijver zegt, bladz. 228: Hij (te weten: de avond) rustte daar op de stad en het leger, als een vaal lijkkleed op de graven, waarin men kort te voren doode lijken neerliet. Zou het lijkkleed minder vaal zijn naar des Schrijvers oordeel, als die doode lijken er niet kort te voren in waren neêrgelegd; of kent de Schrijver ook andere dan doode lijken, die men in de graven nederlaat? - Even zoo lezen wij op bladz. 244: De haardstede bestond uit enkele ruwe steenen, de zoldering was het rietendak; het vloertapijt de moederschoot der aarde. Zou die moederschoot der aarde, met het denkbeeld, dat daaraan gewoonlijk gehecht wordt, wel hier de gepaste uitdrukking wezen? - Wij gaan de schrijffouten met stilzwijgen voorbij. Genoeg is er gezegd, om den Schrijver oplettend te maken, om de talenten, die hij onmiskenbaar bezit, even als zijne belezenheid, waarvoor de aanteekeningen pleiten, met meer zorg te besteden, het snoeimes te gebruiken voor de te welige ranken, en het zijne aan te wenden, om, bij meer gekuischten stijl, meerdere degelijkheid in zijne tafereelen te brengen; daardoor zullen
de door hem voorgedragene beschouwingen meerderen en dieperen indruk te weeg brengen, waarbij de lezer niet dan winnen kan; en waardoor de Schrijver zich eene eervolle plaats onder de vaderlandsche schrijvers met den tijd kan verwerven.




Scipio Cicala, eene Italiaansche Geschiedenis uit de XVIde Eeuw. Naar den tweeden druk uit het Hoogduitsch van Philip Jozef Rehfues, Koninklijk Pruissisch Hofraad en Curator der Universiteit van Bonn, door J.W.J. Steenbergen van Goor. III Deelen. Te

{==30==} {>>pagina-aanduiding<<}
Doesborgh, bij Kets en Lambrechts. 1844. In gr. 8vo. 1340 bl. f 10-80.

Het tijdvak, in hetwelk dit verhaal geplaatst is, is dat der Spaansche heerschappij over het Koningrijk Napels onder den gehaten Onderkoning toledo, het tijdvak, waarin dit land ten doel stond aan de roofzuchtige invallen der Turken, en zoo veel mogelijk verdedigd werd door de dappere Ridders der Orde van Malta. Het tooneel, waarop de hier verhaalde gebeurtenissen voorgesteld worden, is de stad Napels, de kusten en de zee, door welke Italie en Sicilië omringd worden. Scipio, den held des verhaals, zien wij nu eens als eenen jongman van edele geboorte in zijnen huiselijken kring te Sorrento, dan eens als banneling en staatsgevangene der achterdochtige Spanjaarden, elders wederom, onder den naam van sinan-Pacha, het bevel voerende over tienduizend Turken en vijftig galeijen. Zulke plaatsen en toestanden, geschilderd door eene bekwame hand, moeten uit derzelver aard stof tot aangenaam onderhoud, opwekking der nieuwsgierigheid en eenen rijken voorraad van belangwekkende avonturen opleveren. Wij zijn het wel niet eens met den Schrijver, die de aanneming van het Islamismus door scipio, den held des verhaals, en den overgang van den Vorst van Salerno tot de protestantsche geloofsbelijdenis op ééne lijn plaatst, en beiden veroordeelt, omdat zij het geloof, het volk en de maatschappelijke orde, waaronder zij geboren en opgevoed waren, verlaten hadden; wij willen niet oordeelen over de beweegredenen tot de handelwijze van beiden, maar zouden, door zulk eene onbepaalde uitspraak goed te keuren, niet gaarne zoo vele groote mannen veroordeelen, die of uit zucht voor de waarheid voor hunne veranderde inzigten in de waarheden van de Godsdienst uitkwamen, of, door de
omstandigheden gedrongen, in eenen anderen levensstand en vaderland, dan waarin zij geboren waren, weldoeners der menschen werden. Niettegenstaande deze aanmerking twijfelen wij er niet aan, of deze Roman zal, tot aan deszelfs einde toe, met steeds onderhoudene belangstelling en genoegen gelezen worden.






{==31==} {>>pagina-aanduiding<<}

Gedichten van A. van der Woordt, en Levensberigt aangaande den Dichter van J.C. Wenckebach. Te 's Gravenhage, bij J.M. van 't Haaff. 1843. In gr. 8vo. 160 bl. f 1-90.

Rec. is eenigzins verlegen bij het beoordeelen van dit boek. Hij is huiverig, om den indruk mede te deelen, dien de lezing van de gedichten van van der woordt op hem gemaakt heeft, bij den hoogen lof, dien men vroeger meermalen aan dezen dichter heeft toegezwaaid, en die, vreezen wij, den toets des tijds niet zal kunnen doorstaan. Gaarne erkennen wij, dat men van der woordt als dichter veel gunstiger zal beoordeelen, wanneer men hem in verband beschouwt met zijnen tijd en zich in dien tijd geheel verplaatst, dan wanneer men zijne stukken eenvoudig als dichtstukken, en zoo als zij daar liggen, gadeslaat: zij hebben eene grootere betrekkelijke, dan absolute waarde, en deze opmerking overtuigt ons reeds, dat zij niet bestemd kunnen zijn, om bij de nakomelingschap hoogen lof weg te dragen. Zij ademen, wat hunnen inhoud betreft, geheel en al den geest van den tijd, waarin zij geschreven werden, het laatste gedeelte der vorige eeuw, toen de vrijheidskoorts de volken aantastte, en zich ook in de stukken van den dag openbaarde. Ook in de gedichten van van der woordt is afkeer van tirannij of Vorsten, brandende liefde voor vrijheid en onafhankelijkheid schering en inslag, en dat alles is in den toon, gelijk die toen aan de orde van den dag was. Hun, die dien tijd van opgewondenheid met hare goede en kwade verschijnselen niet hebben beleefd, boezemen die algemeenheden weinig belangstelling in, en dit is ook, naar het ons toeschijnt, toepasselijk op de meeste stukken van den jeugdigen van der woordt. Wij verwonderen ons daarover niet noch keuren het af, maar geven alleen rekenschap, waarom zij voor onze en voor latere dagen niet geschikt zijn, en waarom de roem van den natijd, waarop de Dichter blijkbaar grooten prijs stelde, moeijelijk zijn deel kan worden. Zij, die bij de nakomelingschap door hunne verzen in levendig aandenken bleven, onderscheidden zich door iets anders, iets hoogers, dan wat
uitsluitend tot hunnen tijd behoorde.
Doch zoo de inhoud dezer stukken in het algemeen ze

{==32==} {>>pagina-aanduiding<<}
voor latere tijden minder geschikt maakt, de vorm doet dit nog meer. Het zijn rijmlooze gedichten in onderscheidene voetmaten der ouden. De ondervinding heeft ons geleerd, dunkt ons, dat onze taal daarvoor niet geschikt is, en alle proeven, hoe verdienstelijk ook, zijn in zooverre met eenen ongelukkigen uitslag bekroond, dat het haar niet heeft mogen gebeuren, aan deze soort van poëzij bij ons ook maar eenigzins het burgerregt te verschaffen. Ook deze vorm was een kind des tijds. Er ontwaakte een nieuwe geest in onze letterkunde; men wilde de boeijen afwerpen, die de achttiende eeuw onze dichtkunst had aangelegd, en gelijk het meermalen gaat, men zocht het heil niet in verbetering van het oude, maar in alles, wat nieuw was, en in wegwerping van het gebruikelijke. Wij kunnen ons dat alles zeer goed verklaren, maar het hindert ons toch en is ons een bewijs van onkunde zoowel, als van aanmatiging, wanneer wij een jong mensch, gelijk van der woordt was, hooren zeggen: ‘'t Was genoeg, dat hij, voor zig, het rijm een nutteloos en der aandagt hinderlijk ding oordeelde, 't welk, wanëer men 't in al zijnen klinkklank wil laten hooren, den poëtischen uitdruk meestal zeer schadelijk wordt.’ Zulke woorden zouden ons doen vermoeden, dat hij met weinig vrucht onze beste dichters gelezen had of dat... de druiven voor hem zuur waren, dat hij geene genoegzame heerschappij over de taal bezat, om het rijm meester te zijn. Men kent het antwoord van pope aan voltaire op de vraag, waarom milton zijn beroemd gedicht niet in rijmende verzen had geschreven: Because he could not! Zoo zijn wij ook ligtelijk geneigd te denken van hem, die het rijm hinderlijk noemt, en daarom tot rijmlooze versmaten de toevlugt neemt. Gaarne gelooven wij, dat van der woordt zich groote moeite heeft gegeven, om deze regt te leeren kennen, en zich beijverd
heeft om ze op onze taal toe te passen. Maar schier ieder van zijne gedichten is ons een bewijs, dat die toepassing gedwongen is, dat onze taal zich daartoe niet leent, en dat de gekozene voetmaat doorgaans, om zijn eigen woord te gebruiken, een veel hinderlijker ding is geworden, dan het rijm bij eenige oefening behoeft te zijn. Een paar coupletten tot staving:

U gaf de hemel rijkdom; en karig schonk 
U, burgh! der egte gratiën moeder niet 

{==33==} {>>pagina-aanduiding<<}

haar gunst, de gouden kunst, genieten, 
leeren u, vriend! de bevalge muzen. 

of:

Liefde en edel en groot; liefde voor 't menschdom, rein 
als de hemel, wiens telg ze is; geene liefde, die 
wijfsch de zeden des mans maakt, en zijn geest ontnerft 
maar die manlijk gevoel ons geeft. 

Dergelijke stroeve, onleesbare constructiën zijn er vele, waarlijk, niet ten voordeele van de poëtische uitdrukking. Van al deze stukken beviel ons het best het vers aan den Heer wenckebach. Zoo wij de waarheid dus zullen zeggen, dan moeten wij betuigen, dat van der woordt gelijk had, toen hij zijne gedichten enkel voor zijne vrienden wilde laten drukken. Deze, die zich daarbij den geheelen mensch herinnerden, konden ze op den prijs stellen, dien de Dichter er aan hechtte; wij gelooven niet, dat zij voor een grooter publiek geschikt zijn, en twijfelen er aan, of zij in onze dagen aan velen zullen behagen.
Indien wij intusschen aan deze uitgave het stuk van den Heer wenckebach over den Dichter te danken hebben, dan verblijdt ons die uitgave. Met groote belangstelling hebben wij dit gelezen, en wij ontveinzen het niet, dat wij na die lezing de gedichten zelve ook met meer belangstelling nogmaals doorliepen. Zoo waar is het, dat zij van de persoonlijkheid des Dichters niet weinig van hunne waarde ontleenen, ja, nog meer, dat zij door deze eerst regt begrepen kunnen worden. De geschiedenis van van der woordt is eene treurige. Ongetwijfeld was hij iemand van grooten aanleg, van edelen geest, en die bij eene goede leiding tot veel groots ware in staat geweest. Nu dwarsboomt de dwaasheid des vaders de neiging van den jongeling en dwingt hem tot een beroep, geheel strijdig met zijnen aanleg en zijnen lust. De gevolgen openbaren zich in de geheele stemming van 's jongelings geest en in de wijziging van zijn karakter, en wij beklagen het slagtoffer van ouderlijk onverstand en dwaze hardnekkigheid. Het is een leerzaam en waarschuwend voorbeeld, hetwelk de geschiedenis van de opvoeding des jeugdigen van der woordt's ons geeft, en wij hopen, dat het niet vruchteloos zal gegeven zijn, waar het van toepassing mogt zijn. Gaarne erkennen wij, dat wij door het verhaal zijn medegesleept, dat wij voor en met den jon-
{==34==} {>>pagina-aanduiding<<}
geling gevoelden, dat wij levendig leerden begrijpen, hoe zijne vrienden met hem ingenomen waren, en het verkeerde gereedelijk verschoonden.
Wij danken den Heer wenckebach voor dit wèlgeschreven en belangrijk stuk. Eene nette uitvoering, een silhouet en facsimile zijn dit boekdeeltje tot sieraad.




De zedelijke doodt van Keyzer Carel den V, Tooneelspel, door M. de Swaen. Te Duynkerke, bij L. Labus. Ao. 1707. In gr. 8vo. 52 bl.

Men wordt wel eens ongeduldig bij het lezen van lange voorredenen, als men gretig naar de lezing van het werk zelf verlangt. Bij dit Tooneelspel heeft men hierover zeker niet te klagen. Boven de lijst der Personaadjen in dit stuk, vindt men alleen deze korte aanwijzing tusschen twee haakjes: Dit schoon Tooneelspel, naar mijn inzien het beste stuk van al onze Vlaemsche Dichters der XVIIde eeuw, wordt hier herdrukt naer het eenigst bekende exemplaer, groot 48 bladzijden in quarto, mij door den Heer Archivarius van duyse ter leen verstrekt. J.F.W. Die letters en dientengevolge dat oordeel beteekenen veel: zij wijzen op den teregt hooggeachten j.f. willems, den handhaver der nationale letterkunde in België, den meestgeliefden onzer broederen in de letteren aldaar, onvermoeid in zijne edele pogingen ten goede, uitgever van hoogstbelangrijke werken, taalgeleerde, dichter, man van smaak en fijn gevoel, hartelijk vriend, en niet hoog genoeg te waarderen door allen, die op een onafhankelijk taal- en volksbestaan prijs stellen. Mogten de Belgen vooral dit gevoelen en daarnaar handelen!
Gaarne hadden wij echter van onzen willems iets meer betreffende den Dichter m. de zwaen bij deze gelegenheid vernomen. Wel is waar wordt in een klein naschrift van den drukker de lof toegekend van uitnemende verheventheid aen dien hooghverlichten gheest onder de Nederlandsche redenrycke gheesten, die de Nederlandsche tael in alle syne werken gestelt heeft op een trap, die noyt poeet voor hem en heeft konnen bereycken; wel wordt dit het laetste werk genoemd van m. de zwaen (niet swaen, als op den titel,) en het vooruitzigt gegeven op het aan het licht brengen van nog een ander stuk; en de

{==35==} {>>pagina-aanduiding<<}
wensch ten slotte geuit: dat God de eeuwige rust aen den wijsen geest geve. Wel staat er op de eerste bladzijde, in eene noot van willems, dat eenige weinige zinstorende tael- en drukfouten in desen herdruk verbeterd zijn, doch niet de spelling; maar beter ware het toch, onzes oordeels, geweest, dat willems in een voorberigtje deze en andere bijzonderheden te zamen gegeven had, onder vermelding van zijn' naam en dien van den tegenwoordigen drukker en uitgever op den titel, daar toch de naam van den thans geheel onbekend geworden drukker met het jaartal 1707 eenigzins vreemd staat, en dit zelfs met schik niet schijnt overeen te brengen met de vermelding van den lof en de vergelijking der stukken van dichters van de 17de Eeuw, zoo lang wij niet meer van vroegere werken van dien Dichter de zwaen kennis erlangen.
Maar hoe dit zij; van harte betuigen wij onzen dank aan de Heeren van duyse en willems, dat zij ons den herdruk van dit waarlijk verdienstelijk stuk gegeven hebben.
De Auteur heeft het teregt een Tooneelspel genoemd, geen Treurspel. Hij had het nog bepaalder een Historiespel kunnen noemen, als een overgang van de stukken der Rederijkers tot het eigentlijke Treurspel, zoo als men er ook sommige bij vondel en anderen van dien tijd heeft. Het stuk bevat. één eenige handeling: de overdragt door karel V van zijne regering aan philips. Het heeft noch intrigue, noch knoop, dus ook geene zoogezegde verwikkeling, verwarring, ontbinding en losmaking. Het heeft geenen Deus ex machina, veel min is het op zoo hooge laarzen geschoeid, en dus ook niet van zoo hooge poëtische waarde, als b.v. een Gijsbrecht van vondel. Het is hoogst eenvoudig, vol staat- en zedekundige lessen, zoodanig als wij ons mogen voorstellen, dat b.v. een nooit volprezen cats, als hij zich van wijdsprakigheid had kunnen onthouden, een dergelijk spel zou hebben vervaardigd. Het heeft ook wel hier en daar herhalingen, maar zonder woordenpraal of gerektheid; met één woord, het is vol waarheid en vrij van overdrijving; het is den lof, door eenen willems daaraan gegeven, zoo ver wij de Vlaamsche Dichters van dien tijd kennen, volkomen waardig. Daarenboven heerscht een vaste godsdienstige en zedekundige zin, eene waarheidsliefde, zonder eenige overdrijving, in het geheele stuk.
Het eerste tooneel (hier uytgang) van het eerste bedrijf is

{==36==} {>>pagina-aanduiding<<}
een gesprek tusschen oraignien en egmont, en de aanhef komt al dadelijk ter zake. Bl. 1.

oraignien. 
Heer graef, ghy oordeelt recht; geen vorst sal oyt na desen 
Aen Neerlant soo gelieft en soo weldadigh wesen 
Als Carel: neen, geen vorst heeft oyt soo wel vereent 
Met t' opperste gesach den welstant der Gemeent: 
Hij weet de herten en ghemoederen te winnen, 
En wie hem dienen mach, moet tevens hem beminnen. 
Gemeensaem sonder dwanck, en staetigh sonder pracht, 
Betrouwt hy lijf en croon aen sijner borgers wacht; 
En voegende de liefde en majesteyt te gader, 
Voldoet niet min de plicht van keyser als van vader. 

Daarna sommen orange en egmont de daden van Keizer karel kort, krachtig en eenvoudig op, in tegenstelling van wat de Nederlanders van philips te wachten hebben.
In het eerste gesprek van den Keizer met philips (1ste Bed. 3de Uytg.) zegt de eerste:

Hoe wisselt 's menschen leven! 
Hoe seer veranderen sijn wenschen met den tijdt! 
't Hert van een jonghen vorst, de grootheyt toegewijdt, 
En door den glans verdwelmt van sijn verheventheden, 
Betracht alleen het padt van eeren in te treden: 
Het soete lockaes van een heldennaem verleyt 
Hem dickwils uyt den wegh van sijn voorsightigheyt, 
Die teghenstrevende sijn eerzucht en sijn zegen, 
Hem toont dat in de vrede is meer gheluck ghelegen. 
Wat baerde dese drift al menigh ramp en druck! 
Eylaes! hoe wanckelbaer, hoe broos is 't wapenluck! 
Hoe grov'lijk doolt een helt als hy daer op derft steunen! 
't Geval schept sijn genucht in rijcken te doen dreunen, 
Te slechten nevens d'aerde een hooghverheven hof, 
Den allertrotsten troon te brijselen tot stof. 
Ghelooft wie 't heeft beproeft: ick heb nu menigh jaeren 
Doorstaen en onderkent de grootste rijcksgevaeren, 
En met ervaerenheyt gheleert, wat swaeren last 
Een machtigh heerschappy op vorstenschouders past: 
De liefde der gemeent, de vrede met gebueren, 
Doen aller staeten rust en welstant altijd dueren. 
Gheluckige monarck, die op die zuylen bouwt, 
Waerop men noyt vergeefs sijn macht en heeft betrouwt! 


{==37==} {>>pagina-aanduiding<<}

En karel, in zijne alleenspraak, (1ste Bed. 4de Uytg.) verbergt zijne bekommering bij het overgeven van het gebied aan philips niet.

Des wereldts beste deel staet onder mijn vermoogen. 
Millioenen menschen, voor mijn keysertroon geboogen 
Bepaelen in mijn jonst hun welvaert met hun hoop. 
Mijn eernaem houdt in toom de vorsten van Euroop, 
En deed den Ottoman van mijne grenssen wijcken: 
De bloem van d'Oosters- en West-Indiaensche rijcken 
Verluystert mijnen glans; sij storten in mijn schoot 
Den onwaerdeerbren schat die haeren gront besloot. 
't Schijnt dat den hemel heel den roem van duysent jaeren 
Tot mijne heerlijckheyt heeft willen 't saem vergaeren. 
En stap ick heden neer van soo verheven troon? 
Ontmaek ick my van al die grootheên voor een soon 
Die sijnes vaders jonst en goetheyt sal vergheten 
Misschien, soo ras hy is in mijne plaets gheseten? 

In het 2de Bed. 2de Uytg. zegt philibert, Hertog van Savoije, vertrouwde van den Keizer, tot philips:

'k Beken, men siet in hun (*) dusdanige ghebreken. 
Daertegen hebben sy veel gaeven die uytsteken; 
Onwilligh sullen sy geen kleyne last ontfaen: 
Gewilligh nemen sy de grootste lasten aen, 
En syn, als 's vorsten roem en 't vaderlandt sulcks vraghen, 
Steeds veerdigh goedt en bloedt, jae 't leven selfs, te waghen. 
De vrijheyt wordt by hun geacht voor 't hooghste goedt; 
Tot 's lands behoudenis ontbreeckt hun noyt den moedt, 
Doch s'ieveren niet min om voor hun prins te stryden 
Waer vreemd'lingh of gebuer sijn heerlijckheyt benijden: 
In 't uyterste ghevaer soo onberoerelijck 
Als in den arbeydt kloeck en onvermoeyelijck. 
Ghelijck hun middelen zijn nimmer uyt te putten, 
Soo kan geen swaerigheyt hun ondernemingh schutten: 
Hun moedt groeyt met den last en wederstrevingh aen, 
Sy wag'len nimmermeer, maer vallen neer, of staen. 
Hun herten sijn seer swaer om dwingen, licht om leyden; 
In jonsten uytgestort; in 't vragen seer bescheyden; 
In d'aenval onversaeght; voor d'aenval rijp van raet; 
Gespaersaem in hun huys; mildaedigh voor den staet, 

{==38==} {>>pagina-aanduiding<<}

Voor wiens nootwendigheyt sy hun ghemack verkorten, 
Jae hunne goederen vrijwillichlijck uytstorten: 

In het 3de Bedr. 1ste Uytg. stelt philips voor, slechts deelgenoot te zijn in 's vaders gebied. Men hoore 's Keizers antwoord:

Neen neen, mijn soon, den staf dient nimmermeer gesplist, 
Dit waer gelegentheyt voor scheuringh en voor twist 
Door strijdt en baetzucht van een aental gunstelingen, 
Tot nacdeel van den staet, tot nut der vremdelingen, 
Een son in 't firmament, in t rijck één enck'le croon, 
Een godtsdienst, eenen vorst, versekeren den troon, 
Beschutten 't heyligh recht, doen bloeyen land en steden. 

In het 4de Bedr. 1ste Uytg. heeft men een gesprek tusschen egmont en eleonore, 's Keizers zuster, waarin deze regels voorkomen:

Der vorsten lot, Mevrouw, brengt die beroerte mee, 
Hun leven is ghewoel, en rust, strijdt en vree, 
Genucht, en ongenucht, vermoeden, en betrouwen, 
Geluck en ongeluck, begeeren en berouwen. 
Hun vreught is altijdt groot, hun rampen nimmer kleen, 
Hun deughden zijn gelijck hun feylen ongemeen. 

Met moeite weêrhouden wij ons het laatste Tooneel van het laatste Bedrijf geheel mede te deelen, waar de Keizer, ondersteund door oranje, afscheid neemt van de zijnen. De lessen, aan philips gegeven, zijn roerend, en het gebed, waarmede de Keizer en het stuk besluit, is zoo treffend, dat wij althans dit laatste hier ten slotte nog willen afschrijven:

Ghy, almoghende opperheer, 
Wien alle majesteyt, grootdaedigheyt, en eer, 
En glory eyghen is: ghy, die der vorsten hoven 
Kont op een ooghenblick van hunnen glans berooven, 
En plettren met een wenck des werelts oppermacht! 
Dat heden heel mijn roem u zy gheofferslacht, 
Met al de heerlijckheyt en vorstelycke waerde, 
Die ick door uw ghenae ghenoten heb op aerde! 
Ick quam ter werelt, swack, kranck, moedernaeckt, en bloot, 
En wensch te keeren krank en naeckt in 's aerdens schoot, 

{==39==} {>>pagina-aanduiding<<}

Om in een duyster graf mijn grootheid neer te legghen. 
Ghenaedigste! nu magh mijn ziel met reden segghen: 
‘O Heer! ghy hebt mijn boey en banden gants verplet, 
Nu gae ik met gheneucht verbreyden uwe wet, 
Erhaelen uwen lof, en uwen naem aenroepen; 
Nu wil ick dat mijn mont met d'uytverkoren troepen 
Verheffe dagh en nacht 't ghesagh van uwen troon. - 
 
Ontfangh my in ghenae, geweerdight doch uw ooren 
't Ontsluyten, om mijn beê en droef ghesmeeck t'aenhooren. 
Wegh werelt! grootheyt wegh! 'k vertreede u met den voet, 
Nu zijt ghy doodt voor my. Nu leef ick eerst voor goet.’ 

Mogten deze aankondiging en aanhalingen, die wij gaarne nog met meer ruimte gegeven hadden, om het hier te lande zoo weinig bekende stuk eenigzins meer bekend te maken, strekken tot aanbeveling van dit waarlijk merkwaardig dichtstuk. - Maar, waar is het te verkrijgen? Waar gedrukt?... Ja, Lezer! hierop moeten wij het antwoord u, onzes ondanks, schuldig blijven.




De Liereman. Luimige en ernstige Muze. Door L. Schipper. Te Amsterdam, bij J.M.E. Meijer. 1844. In kl. 8vo. 173 bl. f 1-50.

Recensent heet dezen Liereman welkom! De compositie der stukjes is vrolijk, luimig en opwekkend. De componist, de Heer schipper, bekend door de toonen, die hij meermalen, ook voor de jeugd, en over het algemeen niet onbevallig, aansloeg, heeft ook hier iets aangenaams geleverd. Het eene stukje zal natuurlijk meer dan het andere behagen; maar de voordragt van het geheel zal den hoorder eene genoegelijke verpoozing kunnen opleveren. De Heer schipper is zoo wel geslaagd om nu en dan een' glimlach af te persen, als om door enkele passages het gemoed tot ernst te stemmen; en, waar al eene aanmerking op de zuiverheid of edelheid van toon van sommige stukjes zoude kunnen gemaakt worden, Rec. twijfelt niet, of men zal den Liereman gaarne hooren. Op den titel zal men ontwaren, dat hij er allerliefst uitziet, en men zal het zich niet beklagen van naar hem te luisteren.
Wie hem, met het Nieuwjaar, eens tot zich wil noodi-
{==40==} {>>pagina-aanduiding<<}
gen, of naar deze of gene zijner betrekkingen heenzenden, zal eenen aangenamen avond met hem slijten. Plaatsgebrek verbiedt ons een of ander stukje over te nemen; onder die, welke bijzonder zullen bevallen, tellen wij: het Kaartspel, het Medaillon-portret, 't uur is daar, de ooijevaars enz.; terwijl de variatiën op het thema van vele zinspreuken onzer vaderen met belangstelling zullen worden gehoord. En hiermede wenschen wij den Liereman veel toegenegene ooren en nog lang die stemming des gemoeds, waarin hij deze stukjes schijnt vervaardigd te hebben.

‘Koopt dan, koopt! wie koopen kan, 
Koopt wat van den Liereman; 
'k Heb weêr liedjes van elks gading, 
'k Breng een schip met rijke lading, 
Zoekt maar uit den vollen hoop, 
'k Heb er nog genoeg te koop.’ 


Almanakken voor 1845.

Onze jaarlijksche taak hervattende, en eenig berigt gevende van de Almanakken voor het ingetreden jaar, voor zoo ver ons die zijn toegezonden, beginnen wij ditmaal met den

Almanak voor het Schoone en Goede. Te Amsterdam, bij G.J.A. Beijerinck. f 1-80,

die ten vijfentwintigsten male verschijnt, en, tot aandenken, ditmaal niet verguld, maar verzilverd op snede is. Wij wenschen dezen netten, van inhoud en uitvoering altijd bevalligen, en betrekkelijk zeer goedkoopen Almanak geluk met zijn bestaan sedert het vierde eener eeuw. Nog lang strekke hij Redactie en Uitgever tot eer! Men ga voort, door naauwlettenden smaak in het kiezen der lectuur, door gelukkig slagen in bevallig plaatwerk, aanspraak te houden op vereerende onderscheiding te midden van het groote getal van dergelijke jaarboekjes, en vinde daartoe alle aanmoediging!
Waardig sluit zich deze - mogen wij dit woord gebruiken - feestjaargang aan zijne voorgangers. Een vers van warnsinck, Waakzaamheid getiteld, opent de verzameling; het heeft, naar het schijnt, oorspronkelijk gediend aan eenen maaltijd op eene Maatschappij, en draaft wel wat hoog tegen het ‘naderen van het noodweêr’ bij hetgeen ‘dweepzucht en duisternis’ doen tegen ‘het licht aan hooger glans ontleend,’ en waartegen de Dichter, ‘het schild aan d'arm, de hand aan 't zwaard,’ ten strijde oproept; maar wij doen hulde aan de zucht tot verstandelijke en zedelijke verlichting, die den wakkeren man kenmerkt. Een tweetal liedjes volgt van greb, veel eenvoudiger, en daarom

{==41==} {>>pagina-aanduiding<<}
veel beter, dan wij het van hem gewoon zijn. De Morgenmijmering aan het strand der Noordzee van de graaff heeft enkele vlekjes, die het anders lieve stukje ontsieren: een vaartuig, afgezonderd van hulp, kan er niet wel door; de wachter neuriet, zonder schromen, zijn avondlied, is een ongevallige stoplap, en locht voor lucht een offer aan het lieve rijm. De Ode aan 1 April van ter gouw heeft hier en daar eene hoogdravendheid, met schijn eener parodie van den Ode-toon, hetgeen toch de bedoeling niet zijn zal. Dat er de inneming van den Briel door de Watergeuzen in uitkomt, spreekt van zelf; waartoe echter de melding van maurits' zege bij Nieuwpoort dient, vatten wij niet. Ook is de uitdrukking, aan vader willem in den mond gelegd: ‘Ik zal bourgonje's trots verkleenen, wat het eene woord aangaat ongepast, en wat het andere betreft zwak. Mr. sifflé bezingt Levenslust in een zuiver, vloeijend vers. Tollens geeft eene vertaling van schiller's Handschoen, waarin hij zijne meesterlijke kunst in het vertalen van balladen niet verloochent, en aan het slot eene verandering maakt, die in eene aanteekening verdedigd wordt. Wij stemmen hem toe, dat bij hem de Ridder zich waardiger gedraagt, dan bij schiller. Brester's naïveteit vindt men terug in: de vorst in het turfland, en oosterwijk bruijn's geestige scherts in het Manifest der Haarlemmermeer Baarzen. Ook de overige stukjes hebben elk zijne verdiensten; doch van alle behoeven wij geene afzonderlijke melding
te maken. Mogen al sommige gedichten - hoe kan het ook anders? de allerstriktste onpartijdigheid is ook voor eene Redactie zeer moeijelijk - eene minder vaste hand verraden, geen derzelve ontsiert het lieve boekje. Van het proza is het eerste, en verreweg het beste: de Huisdieren, door L.v.A. Het Kasteel Lansberg, door den Redacteur, is eene gewone riddergeschiedenis. De spelende kinderen op de Amsterdamsche beurs, door heldring, lazen wij met te meer genoegen, omdat wij zulke eenvoudigheid sedert lang van dezen Schrijver ontwend zijn. Clavareau geeft een stukje in proza en een versje, in het Fransch. De plaatjes zijn: een binnenhuisje naar eene schilderij van de lelie, zoo uitvoerig en goed geordonnanceerd, als wij het van dezen verdienstelijken schilder gewoon zijn; de man op den achtergrond beviel er ons het minst in; voorts des visschers bruid, naar de vletter, doch ongelukkig is daarbij een anders niet onbevallig gedichtje geplaatst, daar het plaatje in het geheel de smart niet uitdrukt, waarvan de tekst spreekt. Het Kasteel Lansberg, de boerenstal, en het plaatje over den titel, zijn zeer goede gravures. Kortom, ook deze jaargang is allezins aanbevelenswaardig.

Vergeet mij niet. Te Zaltbommel, bij J. Noman en Zoon. f 3-90.


{==42==} {>>pagina-aanduiding<<}

De Redactie en Uitgever hebben, naar het schijnt, genoegzame aanmoediging gevonden, om dit jaarboekje ten tweedenmale in het licht te zenden. Ofschoon de eerste jaargang zich van meer dan ééne zijde aanbeval, hadden wij zulks, bij den overvloed van dergelijke boekjes, aan een zoo kostbaar naauwelijks durven voorspellen. Met genoegen kunnen wij zeggen, dat er een merkbare vooruitgang is in uitvoering, plaatwerk en inhoud. Een paar vrouweportretten ontbreken niet; het zijn lieve kopjes, maar zulke plaatjes zijn toch wat afgezaagd. Iets anders is dit bij Lady maria gray, waar het kostuum en de zeer goed getroffene uitdrukking van het gelaat eene uitzondering geeft. Het behoort bij een verhaal van Mej. toussaint; de met roem bekende Schrijfster schijnt in hetzelve te streven naar zekere eigenheid van stijl, waardoor deze hier en daar hard wordt. Een ander prozastukje: lief en leed, heeft mede een plaatje; de afloop van het overigens goed geschreven verhaal laat zich ook hier nog al raden. De Dichter en de bleeke man, door boudewijn, is eene, zoo wij denken en hopen, overdrevene allegorie; ware zij het niet, wij zouden de Dichtkunst, die gave des Hemels, moeten verachten, want hier wordt zij voorgesteld als - om met den Heidelbergschen Catechismus te spreken - door het ingeven des Duivels. Men bekomt nog eene liefdesgeschiedenis in: eene schets; zij heeft den ons tot hiertoe onbekenden e.a. blanck tot schrijver. De gedichten kunnen wij alle niet opnoemen. Ook is eene aankondiging geen register. Drie versjes van bilderdijk, aan Prof. tijdeman ten geleide van de Deelen der Krekelzangen, zullen er om den naam des Dichters geplaatst zijn. Lesturgion geeft meer dan één vloeijend stukje; lublink
weddik eene welgeslaagde vertaling uit het Deensch; heije een paar lieve versjes; hecker, van den bergh, goeverneur, sifflé en calisch missen wij zelden in de Almanakken; zij treden ook hier loffelijk op; dorbeck is uitnemend geslaagd in: Spanje, 1811-1813, waarvan de aanhef, doch zonder slaafsche navolging, herinnert aan plaatsen in bogaert's Togt naar Gibraltar; van vollenhoven, die den vorigen jaargang met een schoon gedicht versierde, geeft hier Psalm CXXI; j. aan den dijk, of hoe zijn ware naam wezen moge, petrus' verlossing uit de gevangenis, met een plaatje, waarop het licht en donker regt scherp, zoo als het daar behoort, afsteken, en alleen de vleugelen van den Engel ons mishagen; Mr. prudens van duyse toont, dat men in Belgie de nagedachtenis des vorigen Konings nog vereert. Zelfs met eene kleine bijdrage van tollens prijkt deze, aan H.M. de Koningin opgedragene, zindelijk uitgevoerde en net gebonden Almanak, indien men Almanak mag noemen een jaarboekje, dat geenerlei kalenderwerk, evenmin als de volgende, heeft.

Christophilus. Christelijk Jaarboekje. Proza en poëzij;

{==43==} {>>pagina-aanduiding<<}
bijeenverzameld door onderscheidene Godsdienstvrienden. Te Nijmegen, bij J.F. Thieme f 3-60.

Stellen de andere zoogenoemde pracht-Almanakken zich ten doel de voldoening aan eenen kieschen smaak in dicht- en letterkunde; de Christophilus heeft een hooger oogmerk, en tracht daarbij Christelijke stichting en Christelijk leven te bevorderen. Het eene en het andere te vereenigen, is inderdaad eene zeer schoone taak, waartoe over het geheel de verzameling in dit jaarboekje ook dit jaar gepast en geschikt is; ofschoon het niet te ontkennen zij, dat het stichtelijke bij de Redactie nog altijd meer op den voorgrond schijnt te staan, dan het smaakvolle. Er zijn, en dit spijt ons, opstellen in, die meer oppervlakkige woorden dan solide zaken bevatten; andere zijn niet geheel vrij van dat preekäardige, dat wij vroeger afkeurden; Ref. blijft dat doen, hoewel hij zich gemakkelijk begrijpen kan, dat het voor Godsdienstleeraars niet gemakkelijk is, den gewonen predikstijl bij het behandelen van Bijbelsche en godsdienstige onderwerpen te verlaten. Wij wenschten wel, dat men meer trad op het gebied der Kerkelijke Geschiedenis; want hoe belangrijk en nuttig het ook zij, Bijbelsche verhalen van de stichtelijke zijde voor te dragen, deze zijn altijd meer bekend; zij worden ook van tijd tot tijd in leerredenen herinnerd, en mogten, naar het ons toeschijnt, hier slechts dàn eene plaats ontvangen, wanneer ze iets nieuws hadden in opvatting of inkleeding. Min of meer is dit laatste het geval met: de Syro-phenicische door thoden van velzen; ruth door van schevichaven; jezus en de rijke Jongeling door van herwerden; herodias door wansleven; het Geslachtboek van jezus door van der hoeve. Wij merkten ook op, dat de meeste opstellen vrij zijn van dat afmattende uitputten, waarbij niets aan het nadenken wordt overgelaten, het groote gebrek van onze meeste ascetische
schriften. Wij spraken straks van het gebruik der Kerkelijke Geschiedenis. Bruinses betreedt het veld in justinus den Martelaar, en Perpetua. Tideman vereenigt gelukkig voorstelling der Bijbelsche geschiedenis en kennis van de tegenwoordige behoeften der Christenheid in: de intrede des Christendoms in Europa, en van koetsveld levert een lezenswaardig Christelijk verhaaltje. Van de verzen zijn sommige meer, andere minder doelmatig. Wij wenschen er wel meerderen, gelijk: jezaia door van groningen; debora's Zegelied door j.h. van lennep; Schuldvergiffenis door römer; het vroeggestorven kindje door ter haar, van wien wij hier meer wenschten. Over het geheel is meerdere levendigheid van voorstelling en mindere sopperigheid in dezen dan in vroegere jaargangen te bespeuren; ook de plaatjes zijn lief.
Wien dit jaarboekje te kostbaar is, en die toch iets Christelijks tot Almanak-lectuur begeert, neme den


{==44==} {>>pagina-aanduiding<<}

Christelijken Volks-Almanak. Te Amsterdam, bij P.N. van Kampen. f :-60.

De waardige Redacteur, Ds. j.j. van vollenhoven, te Zwammerdam, heeft zich ook voor dezen tweeden jaargang met de Redactie belast. De inhoud beantwoordt ten volle aan het doel. Het bij elke maand nevens den kalender geplaatste is niet het minste. Enkele prozastukken zouden wij wel minder uitvoerig wenschen; ook de houtsneêprentjes minder slordig begeeren. Uitvoerige beoordeeling kan hier geene plaats vinden; men vergenoege zich met algemeene aanprijzing, en niemand, die dezen Almanak leest, zal nalaten met ons te vertrouwen, dat het Christelijk leven er door bevorderd wordt.
Van geheel anderen aard is:

Almanak voor Hollandsche Blijgeestigen. Te Schoonhoven, bij S.E. van Nooten. f :-60.

Wij rekenen het dezen Almanak als verdienste toe, dat er niets dubbelzinnigs, bijna niets lafs, veel echt geestigs in voorkomt. Achter de schermen, de Parijsche Huisvader, Proeve van een Nederduitsch Woordenboek, Engelsche weddingschappen en de Raadsels trokken het meest onze aandacht. Één der laatste geven wij ter proeve: ‘hoever kan de haas het kreupelhout inloopen?’ Antwoord: ‘tot in 't midden, dan begint hij er weder uit te loopen.’
Op den tijd, waarop onze aankondiging moest zijn ingezonden, hadden wij ditmaal nog geene andere Almanakken meer ontvangen, dan:

De Vlinder. Te Heerenveen, bij F. Hessel. f :-80.

Deze fladdert ten tweedenmale, onder aanvoering van den Heer a. winkler prins. Het verwondert ons grootelijks, dat hij ook tot ons is gevlogen; want de Redacteur geeft hem de boodschap mede, dat ‘de slaperige Letteroefening niets voor hem ten vorigen jare heeft gedaan.’ Daar wij ons dergelijke magtspreuken wel kunnen begrijpen, maar niet, waarom men, als men zoo denkt, aan ons, slapers, zijne boekjes ter beoordeeling zendt, willen wij dezen onheuschen uitval liever aan zijne plaats, de beantwoording der savonnade van collega den Gids aan dezen, en dit jaarboekje aan het welwillend publiek laten.
In het volgende No. hopen wij van de later ingekomene Almanakken verslag te geven.





{==45==} {>>pagina-aanduiding<<}

Boekbeschouwing.

Geschiedenis van het kerkelijke leven der Christenen, gedurende de zes eerste Eeuwen, door W. Moll, Leeraar der Hervormde Gemeente aan de Vuursche. Iste Deel. De kerkelijke maatschappij. Te Amsterdam, bij S.J. Prins. 1844. In gr. 8vo. XXI en 389 bl. f 3-80.

‘Christus leeft in mij.’
Geroepen, om van dit wetenschappelijk werk, dat vóór weinige maanden in het licht verscheen en aanvankelijk bij velen lof en goedkeuring mogt inoogsten, eenig beoordeelend verslag te geven, nemen wij ons voor, het aan onze lezers in deszelfs eigenaardigheid en waarde te doen kennen. Daartoe moeten wij beginnen, met den titel op te helderen. De vóóraan geplaatste Inleiding stelt ons tot het geven der vereischte inlichtingen in staat.
Onder kerkelijk leven heeft men dat leven te verstaan, dat door de gemeenschap aan de kerk bepaald wordt en eene eigenaardige rigting verkrijgt, dat onder den invloed dier gemeenschap eene zekere ontwikkeling ondergaat en zoodanige vormen aanneemt, als het buiten haar niet kennen zou. De geschiedenis van dat kerkelijk leven werd eerst met de dagen der Hervorming tot het voorwerp gesteld van wetenschappelijk onderzoek. De beroemde Centuriatoren waren het voornamelijk, die daarop, van de zijde der Protestanten, de aandacht vestigden. Tegen hen trad baronius in het strijdperk. En nu waren de grondslagen voor de nieuwe wetenschap gelegd; het gebouw moest nog slechts zelfstandig worden opgetrokken, en Protestanten zoowel als Roomsch-Katholieken sloegen daartoe weldra handen aan het werk. Na tallooze voorgangers bragten bingham vooral en augusti rijke bouwstoffen aan; en wat aan den vorm ontbrak, werd door rhein-
{==46==} {>>pagina-aanduiding<<}
wald in zijne Archaeologie en anderen gevoeld en aangevuld. Hiermede echter heeft de historische kennis en wetenschappelijke behandeling van het kerkelijke leven der Christenen hare volkomenheid nog op verre na niet bereikt. Niet slechts bleef het tot nu toe aan eene genoegzaam genetische ontwikkeling en verklaring van de veelvoudige verschijnselen in het kerkelijke leven ontbreken; maar men hechtte ook op den duur, tot schade der wetenschap, te veel aan de eenmaal gekozene benamingen van kerkelijke Archaeologie, kerkelijke Antiquiteiten, Archaeologie. Men strekte zijne nasporingen meestal slechts tot den aanvang der zevende eeuw uit, terwijl sommigen ze voortzetteden tot de vijftiende. Verder althans waagde men zich niet, zoodat latere eeuwen buiten het veld des onderzoeks gesloten werden. De Schrijver daarentegen wil die willekeurige grens
weggeruimd hebben. ‘Het kerkelijke leven,’ zegt hij, bl. IX, ‘worde het voorwerp van een alle eeuwen doorloopend onderzoek, gelijk aan de kerkelijke Dogmata te beurt viel; de wetenschap verheffe zich tot eene geschiedenis van het kerkelijke leven der Christenen in het algemeen, eene geschiedenis, die eene wetenschappelijke voorstelling zij van de aanvankelijke ontwikkeling des kerkelijken levens in al deszelfs deelen, en van de menigvuldige veranderingen, die het onderging, in verschillende tijden en onder den invloed van verschillende oorzaken.’ Deze geschiedenis bepaalt zich uit haren aard tot de hoofdbestanddeelen van het kerkelijke leven: de kerkelijke maatschappij, de openbare eeredienst en kerkelijke zeden der Christenen. Haar staan als bronnen ten dienste: getuigenissen van bijzondere personen, oorkonden en niet-schriftelijke gedenkstukken. Overeenkomstig den gang, dien het kerkelijke leven gedurende den loop der eeuwen genomen heeft, in perioden afgedeeld, heeft zij een tijdvak van aanvankelijke ontwikkeling en bevestiging van het kerkelijke leven, onder den invloed des nieuwen Christendoms en der oude volksbeschaving, een tijdvak van verdere ontwikkeling en vervreemding des kerkelijken levens van vroegere beginselen, onder den in-
{==47==} {>>pagina-aanduiding<<}
vloed van een verontreinigd Christendom en de nationaliteit van jonge volkeren, en eindelijk een tijdvak van vernieuwing en reiniging des kerkelijken levens, onder den invloed van een gelouterd Christendom en herlevende volksbeschaving. Deze drie perioden strekken zich alzoo uit van de Apostolische dagen tot den aanvang der zevende eeuw, van daar tot de zestiende, en eindelijk tot de tegenwoordige. En heeft de stof, die zich in iedere periode ter beschouwing aanbiedt, eenige verdeeling noodig, voor
de eerste periode laat zij zich in drie deelen scharen, gelijk het kerkelijke leven zelf zich ook in drie hoofdrigtingen openbaart: de kerkelijke maatschappij, openbare eeredienst en kerkelijke zeden der Christenen.
Wie dit een en ander met een geoefend oog overziet, herkent daarin de hand van eenen wetenschappelijken geleerde, die, met hetgeen vóór hem geleverd is, naauwkeurig bekend, de wetenschap zelve eene belangrijke schrede voorwaarts weet te brengen en hare opbouwing en volmaking bedoelt. Het eigenlijke plan, door den Schrijver gevormd en aanvankelijk ten uitvoer gelegd, getuigt van gestrenge, voorafgegane studie, van een' scherpen, oordeelkundigen blik, en van eene zeldzame ontwikkeling des geestes. Wie dat plan ontwierp, hem achten wij, juist daarom, boven anderen geschikt, om het ten uitvoer te leggen. Hij staat op eene hoogte, die weinigen bereiken. En het zou, ten gevalle der wetenschap, zeer te beklagen zijn, indien hij door onvoorziene omstandigheden verhinderd werd, het geheele werk, van zoo breeden omvang als het is, te voltooijen. Dit zeggen wij met te meerder vrijmoedigheid, als wij zien op den inhoud van het eerste Deel, dat thans voor ons ligt.
Het handelt, gelijk de titel aanwijst, over de kerkelijke maatschappij der Christenen, gedurende het eerste tijdvak. Hare schildering moet doen zien, wie en wat de leden der kerk waren, en hoe zij, in verschillende betrekkingen tot elkander geplaatst, ook door verschillende banden met elkander vereenigd waren. In XXXV Hoofdstukken wordt achtereenvolgens gehandeld over de namen, die de Chris-
{==48==} {>>pagina-aanduiding<<}
tenen zich zelven gaven of van anderen ontvingen, het algemeen priesterschap en de klassen der Christenen, de ongedoopte Christenen of Catechumenen, de gedoopte of geloovigen, de Asceten, Monniken en Nonnen, den priesterstand, de hoofdklassen der Geestelijken, de Bisschoppen en Ouderlingen, hunne oorspronkelijke gelijkheid en de zegepraal der eersten over de laatsten, hunne namen en eertitels, verkiezing, wijding en ambtskleeding, werkzaamheden enz., de Land-Bisschoppen, Metropolitanen, Patriarchen, de Ouderlingen, Aarts- en Cardinaal-Presbyters, de Diakenen en Aartsdiakenen, de Diakonissen enz. tot de Parabolanen, Copiaten en dergelijke toe; voorts over de voorwaarden tot opneming in den geestelijken stand, de wetenschappelijke opleiding der Geestelijken, hunne voorregten en inkomsten, de onderhouding der armen en kranken, de kerkvergaderingen, kerkelijke briefwisseling en kerkelijke tucht. Uit deze verkorte opgave van den inhoud kan men tot de volledigheid der voorstelling besluiten. Zoover wij zien, is er niets overgeslagen, wat ter zake dient; zelfs kleinere bijzonderheden zijn, waar zij eenig belang inboezemen, opgenomen. Maar uit de inhoudsopgave blijkt nog niet, hoedanig eene wijze van behandeling hier gevolgd is. En deze juist moeten wij hoogelijk roemen. Uit al de bronnen, die den Schrijver ten dienste stonden, is bijeenvergaderd, wat tot de genoemde punten van onderzoek behoort. De verzamelde stof is oordeelkundig gerangschikt en als tot één geheel gevormd. En dat geheel, wel verre van een dor geraamte te zijn, is in eene
levendige, aanschouwelijke voorstelling opgenomen, zoodat de lezer als 't ware in het toenmalige kerkelijke leven ingeleid wordt en het als met de oogen ziet. Het valt moeijelijk hiervan proeven bij te brengen. Maar verzwijgen mogen wij daarom niet, dat reeds aanstonds bij de behandeling van de namen, die de Christenen zich zelven gaven of van anderen ontvingen, de objectiviteit der schildering ons behaagde. De in die dagen niet ongewone benamingen van Theophori en Christophori, bijv., worden opgehelderd uit een gesprek, tusschen ignatius den

{==49==} {>>pagina-aanduiding<<}
Martelaar en Keizer trajanus gehouden; die van Vischjes uit den bekenden lofzang bij clemens alexandrinus. Zoo staat het leven van antonius, den Kluizenaar, uitvoerig beschreven, bij de geschiedenis van den oorsprong der Asceten en Monniken, op zijne regte plaats. Ook in de voorstelling van de werkzaamheden der Bisschoppen is de Schrijver, onzes inziens, bij uitnemendheid gelukkig geslaagd. De eerwaardige Bisschop, die aan de hooge eischen van zijn heilig ambt getrouw beantwoordde, staat dáár in al zijne voortreffelijkheid voor onze oogen geschilderd. Ja, waar zulks welligt het minst te verwachten was, zelfs in de teekening der mindere geestelijkheid, der Exorcisten, Lectoren, Cantoren, Janitoren, Copiaten en dergelijke, is eene bewonderingswaardige gemakkelijkheid van voordragt op te merken, zoodat uit weinige getuigenissen der oudheid een beeld ontworpen is, genoeg gekenmerkt, om van anderen onderscheiden te worden. Vandaar dan ook, dat deze geschiedenis des kerkelijken levens, ofschoon de vrucht van langdurige en grondige studie en op wetenschappelijken leest geschoeid, niet slechts belangrijk is voor eigenlijk gezegde godgeleerden, maar ook door allen, die hun lidmaatschap in de gemeente des Heeren liefhebben, met genoegen en vrucht gelezen wordt. Wij hebben er zelfs ontmoet, die haar als verslonden hebben.
Maar, eer wij van dit werk scheiden, moeten wij nog de vraag beantwoorden, of en in hoeverre de Schrijver aan de vereischten voldaan heeft, die de geschiedkundige behandeling van het kerkelijk leven der Christenen vordert. Hij zelf noemt onpartijdigheid het eerste vereischte in den geschiedschrijver. En ofschoon wij erkennen, dat hij zijne stof met blijkbare vóórliefde bearbeid heeft, op eenzijdige beoordeeling van personen en zaken hebben wij hem niet betrapt. Ook het tweede, door hem zelven genoemde vereischte: eene zooveel mogelijk naauwkeurige onderscheiding der tijden, plaatsen en volken, is zorgvuldig in acht genomen. Aan het Oosten wordt niet toegekend, wat alleen van het Westen geldt; aan de derde eeuw niet, wat

{==50==} {>>pagina-aanduiding<<}
eerst in eenige volgende aan het licht trad. Wij mogen hierbij echter niet verzwijgen, dat het bedoelde onderscheid der tijden, plaatsen en volken niet altijd even sterk in het oog valt, en dat de minder opmerkzame ligt gevaar loopt, om hier en daar het Oosten met het Westen te verwarren. Het komt ons wenschelijk voor, dat dit onderscheid, aan het einde van het tweede Deel, bij wijze van resultaat, in eenige scherpe, karakteristieke trekken werd voorgesteld, opdat het door niemand worde voorbijgezien. Een derde vereischte is: zorgvuldige onderscheiding der beginselen, waaraan de instellingen en gebruiken der kerk haren oorsprong te danken hadden. Wij gevoelen de moeijelijkheid, om overal de elementen van het Mozaïsme, de sporen des Heidendoms in het kerkelijke leven, den invloed van de nationaliteit der volkeren, van de burgerlijke inrigtingen, ja van de wereld zelve, voor zooverre zij vijandig tegenover het Godsrijk staat, naauwkeurig aan te wijzen. Meestal moet men zich hier met waarschijnlijkheden vergenoegen. Maar moeijelijker nog is het, de inwerking van den waren geest des Christendoms in de verschijnselen des kerkelijken levens op te merken. Die geest openbaart zich in menigvuldige verscheidenheid van vormen, dringt door ook in zulke instellingen, die uit vreemde oorzaken oorspronkelijk zijn, en drukt soms flaauw en bijkans onzigtbaar zijn eigenaardig merkteeken af. Wij moeten desniettemin den Schrijver getuigenis geven, dat hij ook aan dit vereischte doorgaans heeft voldaan en, ook waar hij ons onbevredigd liet, getracht heeft er aan te voldoen. Alleen hadden wij gewenscht, over het algemeen den geest des Christendoms meer te zien doorschemeren. Soms wordt slechts met een enkel woord het Christelijke en on-Christelijke, dat zich voordoet, aangewezen, waar wij, in de plaats daarvan, eene meer uitvoerige, oordeelkundige onderscheiding zouden hebben begeerd. Het veelbeteekenend symbool:
‘Christus leeft in mij,’ aan het hoofd des werks geplaatst, gaf ons eenig regt, daarvan meer te verwachten, dan hier gegeven wordt. En de vruchtbaarheid

{==51==} {>>pagina-aanduiding<<}
der behandeling, ook voor niet-godgeleerden, zou er voorzeker veel door gewonnen hebben.
Wij moeten ten slotte nog ééne aanmerking mededeelen, die onder de lezing, en vooral nadat wij haar voleindigd hadden, bij ons oprees. Ontbreekt niet - dus vragen wij - bij de versnipperde voorstelling van de vele bijzonderheden, die de kerkelijke maatschappij der Christenen, gedurende de zes eerste eeuwen, oplevert, de levendige schildering van die geheele maatschappij? Zou de indruk niet verhoogd en het regt begrip bevorderd zijn, indien aan het einde al de bijzonderheden in één tafereel waren zamengevat en in derzelver wederzijdsche betrekking afgeteekend? Kan er niet eene schilderij vervaardigd worden, waarin de verschillende leden dier maatschappij te gelijk optreden en in hunne werkzaamheden, handelende, worden voorgesteld? Wij twijfelen niet aan de mogelijkheid hiervan, noch aan de bekwaamheid van den Schrijver daartoe, ofschoon wij de hooge moeijelijkheid, daaraan verbonden, levendig inzien. En daarom noodigen wij hem vriendelijk uit, om het te beproeven. Hij zal er een gemis door vergoeden, dat algemeen gevoeld wordt.
En hiermede nemen wij van den Schrijver afscheid. Wij danken hem met velen voor zijnen belangrijken arbeid, en wenschen hem, ook als hij eerlang zijne kleine landgemeente met den ruimeren werkkring, die hem wacht, zal verwisseld hebben, tijd en lust en krachten toe, om zijne taak verder gelukkig voort te zetten. Wij zien begeerig uit naar de voorstelling van de openbare (*) eeredienst en de kerkelijke zeden der Christenen, die nu volgen moet. En wij zullen ons doel bereikt hebben, indien velen, die zijn werk nog niet kennen, door onze aankondiging worden uitgelokt, om het met gunstige vooringenomenheid ter hand te nemen en er winst mede te doen voor zich zelven.





{==52==} {>>pagina-aanduiding<<}

Vertoogen, Schetsen en Tafereelen, van godsdienstigen en gemengden inhoud; door H.F.T. Fockens. Te Groningen, bij J. Oomkens. 1843. In gr. 8vo. XII en 229 bl. f 2-:

Wat in dezen bundel wordt aangeboden, is van zeer gemengden inhoud, gelijk de titel ook aanduidt. Of het meeste van dien aard is, dat het behoefde of verdiende uitgegeven te worden, is eene vraag, waarop Rec. niet gaarne een toestemmend antwoord wilde geven. De vertoogen zijn blijkbaar brokken van preken, van welke hier en daar ieder deel tot een afzonderlijk vertoogje schijnt gepromoveerd. Zij zijn meestal doodoppervlakkig en onbeduidend, en kunnen niet vergeleken worden bij vele stukken van vaderlandschen of vreemden oorsprong, waardoor aan de behoefte van ons publiek aan godsdienstige lectuur wordt voldaan. Men leze, om daarvan overtuigd te worden, slechts de drie eerste vertoogen over abraham's offerande.
Vreemd volgen hier de uittreksels uit vroegere recensiën en stukken van uitlegkundigen aard over het Oude en Nieuwe Verbond. Ook dat is een zonderling mengsel. Soms, waar de Schrijver over de boeken in het algemeen spreekt, heeft het niets te beduiden; dan weder, gelijk in de vertaling van het stuk van nitzsch over de drieëenheidsleer in het O. en N.T., zal de gewone lezer groote moeite hebben, om het hier geleverde behoorlijk te volgen en te verstaan. Het best bevielen ons de uitlegkundige of aesthetische beschouwingen van afzonderlijke plaatsen der Heilige Schrift. Maar over het algemeen had de Schrijver, dunkt ons, beter gedaan met deze verzameling terug te houden. Niet alles, wat in eene leerrede in eene of andere landgemeente op zijne plaats is, verdient daarom eene afzonderlijke uitgave; en evenmin is het goed te keuren, dat men datgene, wat als tot de beoordeeling van een of ander werk behoorende op zijne plaats was, daarvan afneemt, en, hoe weinig belangrijk het ook moge

{==53==} {>>pagina-aanduiding<<}
zijn, nog eens weder in het licht zendt. En een en ander is van toepassing op bijna den geheelen inhoud van dezen bundel. Men zie bijv. eens de beschouwing van de dichterlijke voortreffelijkheid van Psalm LXXXIV. In bijna iedere leerrede, die over dezen Psalm gehouden wordt, zal men althans evenveel, dikwijls misschien meer over dat punt vinden, dan ons hier van bl. 211-215 wordt gegeven. Zullen nu alle dergelijke beschouwingen worden gedrukt. Waarlijk, men moet zeer groote liefde hebben voor iedere vrucht zijner pen, als men stukken, gelijk de meeste der hier voorkomende, meent te moeten uitgeven.
Van dezelfde hand ontvingen wij ook nog:

Vijfentwintig jaren! of Herinneringen bij mijne Ambtsjubelviering. Eene Leerrede over Psalm XL:6, uitgesproken op den Gedenkdag der Kerkhervorming in 1843; door H.F.T. fockens, Predikant te Twijzel en Koten. Te Sneek, bij F. Holtkamp. 1843. In gr. 8vo. 32 bl. f :-30.

Men zal niet zeggen, dat de Spreker zich te dezer gelegenheid het veld ter beschouwing te eng hebbe gekozen. Hij geeft hier Gods wonderbare heilbeschikkingen te aanschouwen, gedurende de laatste vijfentwintig jaren omtrent het Christendom op aarde, omtrent de Nederlandsche Hervormde kerk in het bijzonder, en omtrent zijne gemeente en haren leeraar. Voorwaar, daarover viel nog al zoo het een en ander te vermelden; en of ook de gemeente te dier gelegenheid dat alles zal hebben verwacht te zullen hooren, gelooven wij niet. Het spreekt ook van zelf, dat men hier geene ontwikkeling der zaken heeft te zoeken; zij kunnen slechts worden aangestipt. Over de bezwaren stapt de Feestredenaar dan ook stoutelijk heen met te zeggen, dat hij niet opgetreden is, om die thans te weêrleggen. Voor 't minst komt ons de keuze van onderwerp vreemd voor bij eene gelegenheid, die bepaaldelijk een feest is voor de gemeente en haren leeraar; al die omhaal behoorde, dunkt ons, daar niet te huis.





{==54==} {>>pagina-aanduiding<<}

De Dweeperij. Eene Leerrede over 1 Tim. VI:3-6, door G.H. van Senden. Te Leyden, bij D. du Mortier en Zoon. 1844. In gr. 8vo. VI, 28 bl. f :-30.

Het onderwerp, dat de Heer van senden in deze leerrede behandelt, en de wijze waarop hij zijnen arbeid in het licht zendt, geven te kennen, dat hij daartoe bijzondere redenen gehad heeft. Hij zegt dit ook in het voorberigt met een enkel woord. Die redenen schijnen te liggen in min aangename ondervindingen, door de predikanten der Hervormde gemeente van Zwolle, ten aanzien van eene verkeerde rigting in Christelijk geloof en Godzaligheid, in hunnen werkkring gemaakt, welke hen bewogen hebben, woorden van vermaning en waarschuwing daartegen in 't openbaar te doen hooren. Met deze aanleidingen tot het voor ons liggende predikwerk hebben wij in ons Tijdschrift niet te doen. Wij moeten en willen echter gaarne gelooven, dat genoemde predikanten hierbij de behoeften van hunne gemeente in het oog gehouden hebben, terwijl wij met hen wenschen en bidden, dat hunne welgemeende pogingen ter wering van het onkruid op den akker des Heeren, niet onvruchtbaar mogen zijn.
De Heer van senden heeft van zijne niet gemakkelijke taak zich op zijne wijze gekweten, d.i. met bondigheid van betoog en helderheid van ontwikkeling, met kracht en levendigheid van voorstelling en gloed van taal. De, niet gelukkig gevonden, maar met oordeel gekozen, tekstwoorden, 1 Tim. VI:3-6, geven hem niet de aanleiding, maar de stof, om zijn doel te bereiken, on de afdwaling, waarop hij het oog heeft, te schetsen in haren aard, hare bronnen en hare uitwerking. Men vindt hier geen onnatuurlijk wringen van den tekst naar het bepaalde oogmerk en ontwerp van den Prediker, maar de gezonde Schriftverklaring krijgt haar vollen eisch; de karaktertrekken der genoemde verkeerdheid worden niet in den tekst gelegd, maar op eene ongedwongene wijze daaruit ontleend, zoodat de volledige voorstelling der zaak niets an-
{==55==} {>>pagina-aanduiding<<}
ders is dan de volledige ontvouwing der Apostolische vermaning. Wij kunnen den Spreker in de bijzonderheden niet volgen, waarin hij tot dat einde treedt, maar durven verzekeren, dat elk der zake kundige lezer eene niet gewone kennis van het menschelijke hart, ook in zijne verkeerdheden, grooten rijkdom van belangrijke zaken, gepaard met kracht en gloed van schildering, hier bespeuren zal. Indien wij ons niet bedriegen, dan onderscheidt de stijl van deze leerrede, in vergelijking met vroeger predikwerk van dezelfde hand, zich door eene zeer loffelijke eigenschap, namelijk soberheid. Wij zien hierin eene meerdere rijpheid van geest, die heerschappij voert over gevoel en verbeelding en deze behoorlijk weet te bedwingen en te besturen.
Omtrent één punt meenen wij van den begaafden Prediker te moeten verschillen. Wij geven hem namelijk in bedenking, of de afdwaling, welke de Apostel en ook hij zelf bestrijdt, wel teregt met den naam van dweeperij bestempeld wordt, en of derhalve de titel der leerrede wel juist is. De beteekenis toch van dit woord is van groote uitgebreidheid; het wordt niet alleen met betrekking tot de Godsdienst, maar ook op het gebied van staatkunde, van kunst enz. gebruikt. Bovendien kunnen wij ons eenen dweeper in het godsdienstige voorstellen, dien wij om zijne beminnelijke eigenschappen hoogachten en liefhebben, en althans vrij kennen van de hatelijke hoedanigheden, welke hier als kenmerkende karaktertrekken van den dweeper worden opgegeven. Of indien al de Heer van senden het woord dweeperij als het meest geschikte in onze taal beschouwt, om het denkbeeld uit te drukken, dat den Apostel voor den geest stond, toen hij de vermaning van den tekst in zijnen brief inlaschte, zoo had hij dit, bl. 9, bij den overgang van de inleiding tot de opgave en de behandeling van zijn onderwerp, eenigzins moeten motiveren. Doch wij erkennen gaarne, dat het hier niet zoo zeer op woorden, als op zaken aankomt; en wij hopen derhalve, dat ook deze arbeid, onder Gods zegen, moge strekken, om uit het Christelijk geloof en leven elke afdwaling van den

{==56==} {>>pagina-aanduiding<<}
regel des Evangelies te weren. Daartoe kome deze leerrede in veler handen en worde zij met vrucht gelezen!

Adamah, of de Vrouw naar den Bijbel. Christelijke Overdenkingen en Gesprekken, tot bemoediging en veredeling van het vrouwelijk hart. Naar het Hoogduitsch van L. Zwingli. Te Arnhem, bij Is. An. Nijhoff. 1844. In gr. 8vo. VIII, 264 bl. f 1-80.

‘De Schrijver van dit werkje is,’ volgens de voorrede, ‘reeds in Duitschland door vroegere geschriften, aan het vrouwelijk hart toegewijd, bekend. De gunstige ontvangst, die deze vonden, moedigde hem aan, om meer opzettelijk zijne gedachten te laten gaan over vele plaatsen der Heilige Schrift, die eenig licht verspreiden over de natuur en de bestemming, de regten en aanspraken, den werkkring en den invloed der vrouw.’ De Schrijver draagt de slotsommen zijner overdenkingen op aan iedere Christelijke vrouw, en de Vertaler wenscht, dat dit geschrift moge dienen, om den invloed en den ijver van het vrouwelijk geslacht tot bevordering van Christelijk leven te verhoogen.
Wij twijfelen niet, of het boek zal vele lezers vinden, en door vele lezeressen dikwijls met veel genoegen in de hand genomen worden. Inhoud zoowel als vorm houden de belangstelling levendig. Voor afwisseling is rijkelijk gezorgd. De voorstelling is zeer onderhoudend. Eerst worden ons hier overdenkingen aangeboden over uitspraken, leeringen, geboden en voorbeelden der Heilige Schrift. Naar aanleiding van Gen. I:27, wordt ook de vrouw beschouwd als naar Gods beeld geschapen; - hierop volgen eenige gedachten over de vraag, wat de oorzaak zijn mag, dat de vrouw bij vele volkeren als een wezen van mindere soort werd beschouwd, en hoe door het Christendom dat vernederend denkbeeld is weggenomen; - daarna wordt er gehandeld over de wijsheid en liefde van den Schepper in de bestemming, die Hij de vrouw heeft aangewezen, - en een blik geworpen op de schuld van het vrouwelijk ge-
{==57==} {>>pagina-aanduiding<<}
slacht (naar aanleiding van Gen. III.) De volgende overdenkingen handelen over den vloek, over het vrouwelijke geslacht uitgesproken, als straf der zonde (Gen. III:16), - over de genade, aan het vrouwelijk geslacht bewezen en deszelfs verheffing door het ontwerp der Goddelijke liefde, om het zondig menschdom door christus te verlossen (Luc. I:27, 28), - over de kroon en den roem van het vrouwelijk geslacht (1 Petr. III:1-4), - over moedervreugde en moedersmart, - over de bemoediging en den troost der Christelijke moeder, - over moederzorg en moederpligt en over het verband van het beoefenend en beschouwend leven, of over de vereeniging der zorg voor tijdelijke en hoogere belangen in het leven der vrouw (naar aanleiding van Luc. X:38-42). Vervolgens worden ons vier gesprekken medegedeeld over de betrekking, waarin de Christelijke vrouw staat tot den werkkring, de bezigheden en de beroepsaangelegenheden van haren echtgenoot. Hier stelt de Schrijver de
Christelijke echtgenoote voor als waarschuwende leidsvrouw van den man (Matth. XXVII:19), spreekt over het vertrouwen der vrouw bij die bedrijven van den man, over welke hij niet goedvindt, zich duidelijk te verklaren; beantwoordt de vraag: wat behoort de Christelijke vrouw te doen, wanneer zij reden heeft om te vreezen, dat de voornemens en ontwerpen van haren echtgenoot met de hare niet overeenstemmen? (naar aanleiding van Gen. XXVII) en onderzoekt, wat de Christelijke vrouw doen mag, wanneer haar echtgenoot uit hartstogt of uit boosheid tot stappen gekomen is, die in de gevolgen verderfelijk zouden kunnen zijn (vgl. 1 Sam. XXV). Hierop volgt een tweetal gesprekken over den invloed van vrouwen, die hare bestemming eerbiedigen, zoowel over haren invloed binnen den kring van haar huisgezin, als buiten dien kring. De Schrijver bepaalt daarna zijne lezers bij de vrouw in bijzondere omstandigheden, 1. onder ligchamelijk lijden, 2. de echtgenoote en moeder bij het lijden harer betrekkingen, waarop weder overdenkingen volgen in den vorm van brieven over de vrouw in voorspoed. Met bemoedigende overdenkingen bij treurige lotverwisseling,

{==58==} {>>pagina-aanduiding<<}
en met gedachten over den bloeijenden leeftijd van het vrouwelijk geslacht (1. de vrouw bij het afnemen van den bloei haars levens; rijke vergoeding, die zij daarvoor vindt in het ontkiemen van edeler bloesems, en in het aanrijpen van de vruchten harer werkzaamheid; - 2. de Christelijke vrouw in ouderdom en bij de aannadering des doods), eindigt dit werkje, hetwelk alzoo de Christelijke vrouw voorstelt in de verschillende omstandigheden haars aardschen levens.
Wat ons bijzondere goedkeuring schijnt te verdienen is dit, dat voor deze beschouwingen de Bijbel is tot grondslag gelegd, en alle wenken, welke daarin aangaande de natuur en de bestemming, de regten en aanspraken, den werkkring en den invloed der vrouw gegeven worden, zorgvuldig zijn bijeenverzameld. Hier is de overdenking geknoopt aan de beschouwing van een bijbelsch geschiedverhaal (men herinnere zich slechts de verleiding van eva door de slang, rebecca bij izaäk, abigaël bij david, maria, de moeder van jezus, enz.), elders weder aan eene uitspraak van eenen schrijver des O.V. of van onzen Heer en zijne Apostelen, en de titel van dit werkje spreekt waarheid, als het zegt: de vrouw naar den Bijbel voor te stellen. Het geheel ademt eenen echt Christelijken, Evangelischen geest.
Wij noemden ook den vorm belangwekkend, en dit, naar wij meenen, met regt. Geene afgetrokkene bespiegelingen of drooge verhandelingen en dorre redeneringen, maar gesprekken, overdenkingen, brieven en aanteekeningen uit dagboeken zijn het, die ons hier worden medegedeeld. De Heer waller en zijne echtgenoote, hunne dochter met haren echtvriend, en eenige vriendinnen, die van tijd tot tijd zich vereenigen, zijn de personen, die sprekende, denkende, handelende ten tooneele worden gevoerd. Deze eenigzins romantische vorm is zeer geschikt, om de noodige afwisseling aan te brengen, en het vrouwelijke geslacht uit te lokken, om dit boekje niet ongelezen weg te leggen.
De stijl is doorgaans zeer vloeijend, de voorstelling dui-
{==59==} {>>pagina-aanduiding<<}
delijk en indrukmakend. De druk en het papier laten niets te wenschen over.




Een woord aan de kern der Hervormde Gemeente in Nederland, door J. van der Linden v, S., Predikant te Kantens. Te Groningen, bij W. van Boekeren. In gr. 8vo. 58 bl. f :-45.

Vragen eens Christens aan zijne Medechristenen in Nederland. Naar aanleiding der Koninklijke toespraak van den 2 April 1844. Te Deventer, bij G. Brouwer. 1844. In gr. 8vo. 20 bl. f :-25.

Gedachten van C.F.G. Stöckhardt, over Christelijk leven, Godgeleerdheid, Predik- en Herdersambt en Vriendschap. Te Groningen, bij J. Oomkens. 1844. In gr. 8vo. 28 bl. f :-25.

1. De Eerw. van der linden, een man, die, bij eenige aan zijne jaren toe te geven zonderlingheden, eenen warmen ijver aan den dag legt voor de Evangelische vrijheid, en eenen hevigen afkeer van menschelijk gezag in het bepalen der Christelijke waarheid, beantwoordt in dit stukje drie vragen: Wat bezitten wij thans op het kerkelijke gebied? Wat staan wij in de toekomst te verliezen, bij voortgaande (?) laauwheid en onverschilligheid? En wat moeten wij doen, om in dezen staat der dingen te behouden, wat wij hebben? Er komen hier verscheidene opmerkingen en wenken voor, die alle behartiging verdienen, en voor velen kan misschien zulk eene aanwijzing, waarschuwing en opwekking doelmatig zijn. De toon is echter wel wat geanimeerd, om niet te zeggen, hier en daar bitter, en dit zal mogelijk bij sommigen het goede doel tegenwerken, hoewel wij aan den anderen kant erkennen, dat velen dergenen, voor wie het hier geschrevene bestemd is, wel wat scherp aangesproken moeten worden.
2. In dit stukje komen vele welgemeende denkbeelden voor; inzonderheid trokken onze aandacht eenige wenken

{==60==} {>>pagina-aanduiding<<}
met betrekking tot de hand over hand toenemende algemeene armoede, eene kwaal, die, naar wij vreezen, nog veel te veel wordt veronachtzaamd, en omtrent welke men het zich te laat beklagen zal, op eenige plaatsen niet meer te hebben gedaan. De titel zegt, dat de opbrengst van dit vlugschriftje bestemd is ‘tot eersten penning van een fonds ter wering van armoede bij de in daggeld arbeidende klasse,’ waarom wij ook nu nog den aankoop zeer aanbevelen.
3 Is een afzonderlijke overdruk van eene vertaling, geplaatst in het Tijdschrift: Waarheid in liefde, 1844, Stuk 1; deze gedachten verdienden wel, op die wijze algemeener bekend te worden.

Handel ik pligtmatig en onberispelijk door Roomsch Catholijk te blijven, wanneer ik de voornaamste leerstukken dier Kerk niet meer als Goddelijke waarheid kan belijden? Eene gemoedelijke vraag aan alle Roomsch Catholijke en Protestantsche Christenen in Nederland. Te Rotterdam, bij C. Lelijvelt. 1843. In gr. 8vo. 47 bl. f :-40.

Een eenvoudig, waarheidlievend Roomschgezinde is, door onpartijdig onderzoek der H. Schrift en door zelfstandig gebruik zijner rede tot de overtuiging gekomen, dat verscheidene voorname leerstukken der Roomsch-Katholieken met beide die kenbronnen der waarheid in lijnregten strijd zijn. Op zijn twaalfde jaar had hij eene onbeduidende belijdenis afgelegd en was eerst later over de Christelijke waarheid gaan nadenken. En nu aan het twijfelen geraakt, stelt hij de bovenstaande gemoedelijke vraag voor aan alle Roomsch-Catholijke en Protestantsche Christenen in Nederland. Hij brengt tegen de Roomsche beeldendienst, tegen de vergoding van maria, en vooral tegen de Transsubstantiatie bedenkingen in, die wel niets nieuws bevatten, maar toch van zelfstandig onderzoek getuigen, en merkwaardig zijn, voor zoover zij eene kleine proeve op-
{==61==} {>>pagina-aanduiding<<}
leveren van de onvermijdelijke klippen, waarop het Roomsch-Catholicisme moet stooten, wanneer deszelfs belijders slechts even beginnen na te denken. Het is ons doel niet, alle 's mans bedenkingen op te nemen en te toetsen. Het antwoord op zijne vraag is echter duidelijk. Bij zijn onderzoek is hij van beginselen uitgegaan, lijnregt strijdig met die zijner kerk. De Roomsche leer verbiedt het vrije onderzoek des Bijbels, en hij heeft haar aan den Bijbel getoetst. De Roomsche leer kluistert de rede, en hij heeft van de regten van iederen redelijken mensch gebruik gemaakt. Naar den geest staat hij dus reeds tegenover zijne kerk, waar hij naar het ligchaam zich nog in haren schoot bevindt. De vraag, of hij er nog in kan blijven, is met andere woorden de vraag, of het den Christen betaamt, den schijn aan te nemen van wat hij niet is. Blijven kan hij alleen dan, wanneer hij tracht te vergeten, wat hij, blijkens dit boekje, van de waarheid heeft ontdekt. Intusschen, hij overhaaste zich niet, maar onderzoeke verder bedaard en biddend, alle menschelijke wijsheid
toetsende aan het alleen onfeilbaar Evangelie. Dan zal hij ook, aan de hand van Bijbel en geschiedenis, het zien, hoe de eerste grondslag zijner kerk, het gezag van den Paus, een zandgrond is. Tot dit laatste kunnen hem de geschriften van ellendorf dienen, zoo namelijk zijn Pastoor ze hem niet verboden heeft.
Doch, de Protestantsche Schrijver dezer aankondiging wil den schijn niet aannemen van Proselieten-jagt. De voorstanders der alleen zaligmakende kerk mogen die behoeven, om aan menschelijke vonden ingang te verschaffen, de Protestant behoeft zulke middelen niet. De waarheid heeft hare eigendommelijke kracht. Op het Protestantisme is, niet minder dan op het Evangelie, waarop het rust, de gelijkenis van het zuurdeessem toepasselijk. Ook dit boekje bewijst het. Mogen vele Roomschgezinden leeren denken, gelijk deze Schrijver: al blijven zij dan ook in hunne kerk, deze laatste zal aanmerkelijk worden gezuiverd en volmaakt.


{==62==} {>>pagina-aanduiding<<}

De Kinderziekten, volgens de nieuwste en belangrijkste ervaringen van Hoogduitsche, Fransche en Engelsche Geneesheeren, stelselmatig bewerkt door Dr. H. Bressler. Uit het Hoogduitsch vertaald door H.W. Everts, Stads Geneesheer te Arnhem. Iste Deel. Te Arnhem, bij G van Eldik Thieme. 1844. In gr. 8vo. 295 bl. f 3-:

Onder de schrijvers, die, hoezeer minder door hunne oorspronkelijkheid uitmuntende, zich echter kenmerken door eene groote belezenheid en juiste keuze hunner bronnen, bekleedt Dr. bressler eenen eersten rang. Het zamenstellen van compilaties in zoodanigen geest, als waarin hij dezelve bewerkt, kan zijne nuttigheid hebben, om hen, die niet in de gelegenheid zijn, de oorspronkelijke werken te raadplegen, met den geest en de strekking van deze bekend te maken en welligt ook velen op te wekken, om tot die bronnen zelve op te klimmen. Wij hebben aan de vruchtbare pen van Dr. bressler menig lijvig boekdeel te danken, en Rec. legt gaarne de verklaring af, dat hij in des Schrijvers beide werken: Die Krankheiten des Kopfes und der Sinnesorgane. Berlin 1839-1840. III Bde, en Die Krankheiten des Unterleibes, Berlin 1841-1842. III Bde, verscheidene hoofdstukken met veel belangstelling heeft gelezen. Men mag dus van eenen zoodanigen compilator, op het gebied der kinderziekten, iets verwachten, hetwelk in zijne soort goed verdient genoemd te worden, en Rec. aarzelt dan ook geenszins te verzekeren, dat hij in het boven aangekondigd werk verscheidene zeer goed bewerkte hoofdstukken heeft aangetroffen. Desniettemin kan hij toch niet zoo onbepaald zijne goedkeuring hechten aan de wijze, waarop Dr. bressler de kinderziekten hien behandeld heeft. Indien het in het algemeen waar is, dat men bij het behandelen van onderwerpen uit de praktische geneeskunde ongaarne de individualiteit van den Schrijver geheel op den achtergrond ziet treden, zoo geldt zulks met name van de ziekten der kinderen. Het kinderlijk orga-
{==63==} {>>pagina-aanduiding<<}
nisme biedt zoo vele eigendommelijkheden, de herkenning en behandeling der kinderziekten zoo vele moeijelijkheden aan, dat hier minder dan elders de studie aan den lessenaar voldoende mag geacht worden, dat hier meer dan
elders eigene rijke en rijpe ervaring vereischt wordt, om eene heldere voorstelling der verschillende ziektetoestanden te geven. Daarenboven loopen de beschouwingen van vele schrijvers over dit onderwerp zoozeer uiteen, dat er wel een heldere praktische blik, vereenigd met eenen echt physiologischen zin gevorderd wordt, om tusschen zooveel uiteenloopends den middenweg te vinden. Is een compilator hiertoe de geschikte man en voldoet met name Dr. bressler aan deze vereischten? Wij vreezen, op beide vragen ontkennend te moeten antwoorden. Zonder voorrede, zonder eenige inleiding, waardoor de lezer nader het oogpunt zoude kunnen leeren kennen, waaruit de Schrijver het kinderlijk organisme in den gezonden en ziekelijken toestand beschouwt, zonder eenige de minste voorafgaande algemeene pathologische en therapeutische beschouwingen, worden wij dadelijk op het terrein der bijzondere pathologie gebragt, en wel van eene zuivere locaal-pathologie, zonder dat er eenige gronden, hoegenaamd, zijn aangevoerd voor eene dusdanige klassificering. De zwarigheden eener zoodanige klassificering hebben zoowel fränkel, als ook rilliet en barthez en anderen gevoeld. De eerste heeft dus in zijn (volgens evanson en maunsell) bewerkt Handbuch für die Erkenntniss und Heilung der Kinderkrankheiten, Berlin 1838, eenen zekeren middenweg gevolgd, en achter die hoofdstukken, welke over plaatselijke ziekten handelen, een over acute exanthemata en een over zoogenaamde ‘Constitutionelle Krankheiten’ laten volgen; de beide anderen gaan nog verder en schromen niet, te verklaren, dat bij kinderziekten het wezen derzelve van veel meer belang is, dan de zitplaats (rilliet und barthez, klinische und praktische
Behandlung der Kinder Krh. Uebers. von krupp. Leipzig 1ste Bnd. 1843, p. 4 sqq.) en slaan bij hunne verdeeling daarop dan ook meer acht, dan op de laatstgenoemde. En hoewel er tegen

{==64==} {>>pagina-aanduiding<<}
hunne wijze van verdeeling (in ontstekingen, waterzuchten, bloedingen, gangreen, neurosen, koortsen, tuberculosis, ingewandswormen) gewigtige bedenkingen zijn te maken, vooral deze, dat dikwijls zeer ongelijke ziekten nevens elkander geplaatst zijn, eene zwarigheid, waarop ook de Rec. in forbes British and foreign medical Review, April 1844, opmerkzaam maakt, zoo heeft zij toch dit boven eene zuivere locaalpathologie vooruit, dat men de beschrijving der speciële ziektevormen meer aansluit aan en grondvest op algemeene pathologische en therapeutische beschouwingen. Welligt zoude ook hier het stelsel van toepassing kunnen zijn, hetwelk canstatt bij de bewerking van zijn Handbuch der Klinik gevolgd heeft. Hoe het zij, Dr. bressler had, bij het verschil van denkbeelden in dit opzigt, in allen gevalle de wijze van verdeeling, welke hij heeft aangenomen, moeten motiveren.
In dit eerste Deel ontvangen wij: I. onder het algemeen hoofd: Ziekten van het hersen-ruggemergstelsel (bl. 1-94) de volgende hoofdstukken: Bloedophoopingen naar het hoofd en apoplexia, apoplexia venosa, arachnoiditis infantum, inflammatio medullae spinalis, hydrocephalus chronicus internus, hydrorrhachis, encephalocele congenita, zenuwtoevallen der kinderen. II. Ziekten van de algemeene hoofdbekleedselen (bl. 94-115): Caput succedaneum, cephalaematoma, hydrocephalus externus. III. Ziekten der zintuigen (bl. 115-126): Ophthalmia neonatorum [waarom ontbreekt hier de ophthalmia scrofulosa? Rec.], otitis infantum. IV. Ziekten der mondholte (bl. 126-195): Stomatitis erythematosa, s. exsudativa, s. folliculosa, diphtheritis, stomacace, noma oris, ancyloglossum, paraglosse, labium leporinum et palatum fissum, dysodontiasis, dentitio puerilis. V. Ziekten der neusholte (bl. 195-197): Coryza neonatorum. VI. Ziekten der ademhalingswerktuigen (bl. 197-286): Angina membranacea, laryngitis erythematosa, bronchitis, pleuritis en pneumonia, bloedophoopingen naar de longen en apoplexia pulmonum, asthma Millari, a. thymicum, tussis convulsiva, axphyxia neonatorum, atelectasis pulmonum. VII.

{==65==} {>>pagina-aanduiding<<}
Ziekten van het bloedsomloopstelsel (bl. 286-295): Carditis en pericarditis, cyanosis. - Uit deze inhoudsopgave blijkt, hoevele onderwerpen door den Schrijver behandeld zijn, waarbij hij doorgaans niet oppervlakkig is te werk gegaan en waarbij hij van de beste auteurs gebruik heeft gemaakt. Ons beviel dat gedeelte, waarin de ziekten der mondholte beschreven worden, over het algemeen het best; minder die, welke de ziekten van het hersenruggemergstelsel en van de ademhalingswerktuigen tot onderwerp hebben. Zoo bijv. trof het onze opmerking, dat bij het hoofdstuk over hydrocephalus acutus (arachnoiditis infantum) over het algemeen te weinig kritiek is in acht genomen en in het geheel geen gebruik is gemaakt van de latere physiologische ontdekkingen, zoo als bijv. van die van magendie omtrent het hersenruggemergsvocht; de Schrijver schijnt er zoo weinig aan te twijfelen, dat het uitgestorte vocht het gevolg van inflammatie is, dat hij niet eens het gevoelen van hen vermeldt, die het tegendeel beweren, en met name van de uitmuntende monographie van Dr. cohen (Die hitzige Gehirnwassersucht, Hanover 1841) volstrekt geene melding maakt; men vindt geen streven, om tot het wezen der ziekte door te dringen, er is iets onbepaalds in de geheele wijze van voorstelling: op bl. 21 bijv. wordt tuberculosis cerebri eene complicatie der ziekte genoemd, en op bl. 25 sq. wordt de diagnose tusschen tubercula cerebri en hydrocephalus acutus uitvoerig opgegeven, zoodat men hieruit zoude meenen te moeten afleiden, dat de Schrijver beide als geheel afzonderlijke ziektetoestanden beschouwt: desniettemin vinden wij geen afzonderlijk hoofdstuk aan de eerstgenoemde ziekte toegewijd. Wij verwonderden ons te meer over een en ander, daar het ons uit eene opzettelijke vergelijking van het vermelde hoofdstuk
met dat over hetzelfde onderwerp in des Schrijvers werk: Die Krankheiten des Kopfes und der Sinnesorgane, Th. 1, p. 39-82, gebleken is, dat hij zich zelven niet heeft gecopiëerd, maar dit onderwerp gedeeltelijk op nieuw heeft bewerkt - doch zonder nieuwere bronnen geraadpleegd te hebben. Dezelfde aanmerking hadden wij

{==66==} {>>pagina-aanduiding<<}
op het hoofdstuk over croup: er is zelfs geene poging aangewend, om tot de pathogenie dezer ziekte door te dringen, en bij de therapie vindt men eigenlijk weinig meer, dan eene opsomming van de door verschillende artsen voorgeslagene middelen, zonder eene wezentlijke kritiek dier vaak zoo uiteenloopende methodes. De hoofdstukken over bronchitis en pneumonie droegen, onzes inziens, mede de duidelijke sporen van hunnen oorsprong uit de studeerkamer; althans kwamen er onder de opgesomde kenteekenen van deze ziekten voor, welke eerder bij volwassenen, dan bij kinderen worden waargenomen. Zoo bijv. bl. 226: ‘De fluimlozing is bij de bronchitis van den 2den of 3den dag, somwijlen bij den aanvang reeds, rijkelijk; bij pneumonia is dezelve meer rondgevormd, omschreven, dik, etterachtig, roestkleurig en geheel met bloed doormengd (*); - pijn wordt ter naauwernood bij bronchitis gevoeld, of bestaat slechts in een gevoel van verwonding, hitte en borstbeklemming, voornamelijk achter het borstbeen, welke bij eene diepe inademing niet vermeerdert; bij pneumonia is deze duidelijker, voornamelijk op enkele plaatsen van de borst; in den regel meer in de zijden en vermeerdert bij eene diepe inademing en langzame uitademing.’ Dit alles moet waargenomen worden bij kinderen ‘in de beide eerste levensjaren’ (bl. 228); welken arts evenwel, die kinderen behandeld heeft, is het niet bekend, hoe weinig licht de sputa bij een kind over den aard der kwaal verspreiden, daar het dezelve doorgaans doorslikt, en hoe
moeijelijk de zoogenoemde subjectieve teekenen bij hetzelve zijn te bepalen? - Boven ieder hoofdstuk zijn de schrijvers opgegeven, welke Dr. bressler hoofdzakelijk heeft gevolgd; het is niet altoos gemakkelijk na te gaan, in hoeverre zulks steeds werkelijk

{==67==} {>>pagina-aanduiding<<}
het geval is geweest; meestal gelooven wij, dat de Schrijver hierin getrouwelijk is te werk gegaan; eene enkele maal evenwel meenden wij er aan te moeten twijfelen. Zoo vinden wij aan het hoofd van het hoofdstuk over de zenuwtoevallen der kinderen den naam van brachet. Rec. betwijfelt het echter, of Dr. bressler inderdaad wel de uitmuntende monographie van brachet (Traité pratique des Convulsions dans l'Enfance, Paris 1837) bij de hand heeft gehad, althans kon hij er in dit oppervlakkig bewerkte hoofdstuk de sporen niet van ontdekken.
In weerwil van al deze aanmerkingen, welke Rec. niet konde terughouden, getuigt ook dit werk van Dr. bressler van veelzijdige studie en mag uit dien hoofde aan hen, die weten willen, wat verschillende schrijvers over verschillende ziekten gezegd hebben, met volle ruimte worden aanbevolen: zij daarentegen, die een doordringen tot de pathogenie derzelve of een nieuw licht over vele duistere punten in de leer der kinderziekten verlangen, zullen het boek minder voldaan ter zijde leggen. De vertaling is zeer goed geslaagd; op enkele onnaauwkeurigheden evenwel stuitten wij, bijv.: meerdere (mehrere) voor verscheidene, worgen (würgen) voor koren of i.d.g., (bl. 183) dagbladen (Journale) voor tijdschriften, (bl. 207) onderslijmvliesachtig (submucöse) weefsel, (bl. 243) weldra teekent zich de hoest door eenen opvallend schorren en heeschen toon, weldra kenmerkt hem eene ongewone veelvuldigheid, snelheid en hevigheid der enkele krampachtige uitademingen, weldra enz.; waar het Duitsche bald - bald - bald klaarblijkelijk niet door weldra, maar door nu eens, dan eens moet overgezet worden; e.d.m. Maar deze onnaauwkeurigheden verminderen slechts in geringe mate de waarde der overigens goed geslaagde vertaling. Druk en papier zijn goed, de eerste daarenboven compres, 't geen men zelden van onze Hollandsche boeken zeggen kan.


{==68==} {>>pagina-aanduiding<<}

De verbeterde vlasbouw, of Beschrijving van de wijze, waarop in België, Beijeren enz. de vlasteelt en vlasbereiding plaats heeft; door Raimund Veit, Hoogleeraar aan de Landhuishoudkundige school te Augsburg. Uit het Hoogduitsch vertaald door Rienk J. van der Ley, Lid der Commissie van Landbouw in Friesland en Landbouwer te Hallum. Te Leeuwarden, bij W. Eekhoff. 1844. In gr. 8vo. XV en 38 bl. f :-40.

De klagt, dat de vlasbouw in Friesland achteruitgaat, gaf den Vertaler aanleiding tot het uitgeven van deze brochure. Gewoonlijk schrijft men het verval van dien tak daaraan toe, dat het linnen in vele gevallen door de goedkoope katoenen stoffen vervangen wordt. Intusschen merkt de Vertaler in zijne inleiding teregt aan, dat, indien deze de hoofdoorzaak des achteruitgangs was, het verschijnsel, dat elders, in Belgie, in Beijeren en Wurtemberg b.v., de vlasbouw bloeit en toeneemt, onverklaarbaar zou wezen. Het misgewas is een gevolg van het uitbouwen van den grond, dien men verzuimt, voor de zaaijing behoorlijk te bereiden. Van deze waarheid tracht de Vertaler de landbouwers in zijne inleiding te overtuigen, en hij biedt hun in de vertaling van het werkje eene handleiding aan, die hun den weg opent om èn de vlasteelt èn de daarop volgende vlasbereiding meer en meer te verbeteren. Het is blijkbaar uit kennis van praktijk voortgevloeid en met eene goede theorie overeenkomstig, en wij vinden ons daarom verpligt, de lezing en behartiging der daarin vervatte grondregels aan alle daarbij belang hebbende landbouwers dringend aan te bevelen. Zullen zij alzoo van het tot nog toe blindelings opgevolgde moeten terugkomen en zich meerderen arbeid moeten getroosten, grootere voordeelen zullen aan den anderen kant hunne vlijt beloonen.




Memoriën en Correspondentiën, betrekkelijk den staat van 's Rijks Geldmiddelen in den jare 1820. Door J.J.A. Gogel, Oud-Minister van Financiën en laatst Staatsraad in buitengewone dienst en Kommandeur der Orde van den Nederl. Leeuw. Uitgegeven door zijnen Zoon J.M. Gogel,

{==69==} {>>pagina-aanduiding<<}
's Rijks Ontvanger te Bloemendaal. Te Amsterdam, bij J. Müller. 1844. In gr. 8vo. XII en 528 bl. f 6-70.

Wij verheugen ons, dat de Heer j.m. gogel besloten heeft, deze Memoriën en Correspondentiën van zijnen vereeuwigden Vader, den Heere j.j.a. gogel, Oud-Minister van Financiën, in het licht te geven. Juist uit deze vertrouwelijke mededeelingen, uit deze stukken, oorspronkelijk voor het publiek niet bestemd, leert men den wel eens miskenden man in zijne wezentlijke verdiensten kennen. Men ziet hem denken, werken, en grootendeels vruchteloos het heil van zijn vaderland zoeken.
Aan den Heer copes van cattenburgh schreef hij den 13 Febr. 1820, toen hij er in bewilligde zijne gedachten over belastingstelsels en tarief mede te deelen: ‘Wat heb ik mij toch met die verwarde winkel te bemoeijen? En waarlijk, hoe meer ik die beschouw, hoe erger onredbaar ik die vind; - geen geheel, geen systema - afwijking van alle regelen eener gezonde eenvoudige Staathuishoukunde; - ik zeg eenvoudige, want ik leg alle die fraai vernuftige systema's, theoriën en kunsttaal ter zijde.’ En in zijne Memorie, betrekkelijk tot het verhandelde bij de Commissie, benoemd bij Koninklijk Besluit van 23 Januarij 1820, No. 17, belast met de herziening van het (toen) bestaande stelsel der In- en Uitgaande Regten en Accijnsen, ingeleverd 9 Sept. 1820, zegt hij onder anderen, altijd van meening te zijn geweest en de ondervinding vóór zich te hebben, dat er nimmer iets goeds voor de hoofddeelen der maatschappelijke wetgeving van eene vergadering, hoe ook te zamen gesteld, te wachten is. ‘Laat vier verstandige en kundige mannen,’ (beweert hij verder) ‘met den loop der dingen bekend, met ondervinding, kennis van administratie, en vooral met menschenkennis toegerust, elk op zich zelven eene Staatsregeling, een Wetboek, een finantiëel systema te zamen stellen, dan is het zeer mogelijk, dat het werk van elk derzelven, hoezeer uiteenloopende, een goed geheel oplevert, zóó zelfs, dat bevoegde beoordeelaars moeite zouden hebben om eene keuze uit de vier ingeleverde meesterstukken te doen: - maar zij verschillen intusschen in de daarstelling der zaak zelve, in toepassingen, en nog meer in wijzigingen. - Voeg nu deze vier achtingwaardige mannen in eene vergadering bijeen; - schrijf hun

{==70==} {>>pagina-aanduiding<<}
voor; om te beproeven, of hunne onderscheidene en uiteenloopende denkbeelden niet zouden kunnen vereenigd of geconciliëerd worden; en ik houde het voor onmogelijk, dat er iets goeds voor den dag kon komen. Het wordt broddelwerk, gebrekkiger, dan één der vier ontwerpen, welk derzelven men dan ook zoude gekozen hebben. - Inschikkelijkheid en plooijen bederven dan wel het meeste, wat in elks arbeid, op zich zelven en als geheel beschouwd, goed zijn zoude. - Hieraan zijn veelal toe te schrijven die vele gebrekkige Staatsregelingen, wetboeken, finantieéle stelsels en verordeningen, waaronder en Vorst en Volken in Europa lijdende zijn.’
‘Dat dan altoos het geheel het werk zij van één' man; maar dat dit werk vervolgens aan de beoordeeling, wikking en weging van andere deskundigen, hetzij bijzondere personen of collegiën, worde onderworpen en dus goed of afgekeurd, of met des opstellers instemming (mits door overtuiging en niet uit consideratie voor personen) veranderd en verbeterd: - is, naar mijn inzien de éénige weg om tot het bestmogelijke te geraken.’
De ondervinding heeft, ook met opzigt tot het tegenwoordige stelsel van In- en Uitgaande Regten en Accijnsen, met het daartoe bijbehoorend Tarief, het zegel op 's mans woorden gedrukt.
Welk een ijverig voorstander hij van welbegrepene handelsvrijheid was, en hoe hij zelfs den bloei van landbouw en wel ingerigt wordende fabrijken daarvan onafscheidelijk rekende, zal men door geheel dit werk gestaafd vinden. Onderscheidene artikelen in het Handelsblad hebben de inzigten van den Oud-Minister gogel op dat punt reeds uiteengezet. Wij vleijen ons dus, dat de wensch van 's mans zoon, in de Voorrede geuit, zal vervuld worden, en het vooroordeel zal ophouden, als ware zijne grootste verdienste gelegen geweest in het uitdenken en opleggen van veel opbrengende belastingen.
Gaarne zeggen wij hem na, bl. 257, op Zegel en Registratie: ‘De gebreken en de nadeelige strekking van deze regten zijn te veel bekend, dan dat het noodig zijn zal die met voorbeelden in te lichten. - Ook in Frankrijk is men het ten dezen opzigte vrij wel ééns; en, daar het oogmerk der inkomst van penningen in 's Rijks Schatkist, al is het dan niet tot de tegenwoordige hoogte, volkomen bereikt

{==71==} {>>pagina-aanduiding<<}
kan worden door het uitbreiden van het regt op het Zegel, wordt daarbij eene omslagtige Administratie uitgewonnen. - Het heilzame nut, hetwelk in de Registratie gelegen is, om eene vaste dagteekening (date certaine) aan de schrifturen te verzekeren, wordt beter dan nu bereikt, wanneer de belanghebbenden geene andere belasting te betalen hebben, dan een gering loon van eenige centen aan den Ambtenaar, welke de Registratie verrigt; terwijl ook alle inzage door dezen noodeloos wordt, wanneer hij niet meer op den inhoud der stukken, welke hem aangeboden worden, te letten heeft: eene inzage, welke nog meer, dan de belasting zelve, velen afschrikt om hunne acten te doen aanteekenen.’
Wij vertrouwen, dat dit werk door vele Ministers en Hoofd-Ambtenaren, maar ook vooral door de Leden van den Raad van State en de beide Kamers der Staten-Generaal, zal worden bestudeerd. Mogten de denkbeelden van wijlen den kundigen en edelen gogel onze staatslieden eenmaal, ook in de regeling der belastingen, op den regten weg helpen!

Het Leven en de Reizen van Kapitein James Cook, beschreven naar naauwkeurige berigten, in zijne dagboeken en andere bescheiden voorhanden; door George Young, Bedienaar des Goddelijken Woords enz. Uit het Engelsch. II Deelen. Te Amsterdam, bij M.H. Binger. 1843. In kl. 8vo. XVI, 552 bl. f 5-20.

Hoe vele reizen en ontdekkingen er ook sedert cook zijn gedaan, zijn naam blijft met regt in hooge eere, en deze nieuwe bewerking van zijne geschiedenis zal ongetwijfeld velen welkom wezen. Wanneer wij het voorberigt van den Schrijver raadplegen, zoo zien wij, dat wij hier geene bloote compilatie uit een grooter werk hebben te zoeken. Het is een oorspronkelijk werk, zegt hij, het resultaat van grooten arbeid en gedurige navorsching. Voor hen vooral, die niet in het bezit zijn van de groote uitgave van cook's reizen, zullen deze beide boekdeeltjes eene aangename en nuttige lectuur opleveren. Ook jonge lieden zullen ongetwijfeld smaak vinden in de geschiedenis van den grooten zeereiziger en daaruit meer nut kunnen trekken, dan uit vele der werken, die tegenwoordig voor de jeugd worden geschreven.

{==72==} {>>pagina-aanduiding<<}
Wij bevelen het boek daarom gaarne ook voor de zoodanigen als een gepast geschenk aan. De plaatjes zijn slechts middelmatig. Eene kaart van de ontdekkingen van Kapitein cook is achter het tweede Deeltje gevoegd, terwijl zijn portret voor het eerste is geplaatst. Wij twijfelen niet, of Vertaler en Uitgever zullen hunne moeite door de belangstelling van velen beloond zien.





Willem Frederik, Prins van Oranje-Nassau, later Koning der Nederlanden; door Mr. W.F. Keuchenius, Officier bij de Arrondissements-Regtbank te Sneek. Te Sneek, bij J.F. van Druten. 1844. In gr. 8vo. 76 bl. f :-85.

De Opsteller dezer levensbeschrijving van onzen voormaligen Koning heeft, zegt hij, wat bijzondere geschiedkundige mededeelingen betreft, gebruik gemaakt van eene, die door j. van arnoldi, een' vriend en vertrouwde van willem vervaardigd was. Ref. kent die niet, maar heeft geene historische onjuistheden in dit stukje aangetroffen. De lotgevallen en verrigtingen van den Vorst gedurende zijne koninklijke regering worden zeer kort aangestipt, maar het doel des Schrijvers bepaalde er zich meer toe, om 's Prinsen bijzonder leven en vroegere lotgevallen te overzien, ten einde aan te toonen, dat hij daardoor gevormd is geworden voor den troon. Doch de pragmatische uiteenzetting van dit oogpunt, waarop ons het voorberigt hoop gaf, komt in de levensschets niet genoeg uit. Met dat al is dit overzigt een goed boekje voor hen, die de vroegere lotgevallen van wijlen Z.M. niet zoo bepaald kennen. Gaarne prijzen wij het aan; enkele taalfouten, als den lijn, bladz. 4, van deze veldtogt, bladz. 16, en derg., zijn misschien meer aan den Corrector, dan aan den Schrijver te wijten.

Het Leven en Bedrijf van O'Connell, benevens zijn Gedenkschrift aan de Koningin van Engeland; door E.A. Morearty. Naar het Hoogduitsch. Te Leeuwarden, bij G.T.N. Suringar. 1844. In gr. 8vo. 213 bl. f 2-40.


{==73==} {>>pagina-aanduiding<<}

‘De leerrijke en belangrijke geschiedenis van den Ierschen emancipatie-strijd is onafscheidbaar zamengevlochten met het leven van éénen man; zij is onverklaarbaar, onbelangrijk, onbestaanbaar zonder de geschiedenis van dien éénen man: daniel o'connell!’ Ziet daar, wat vooral moet in het oog gehouden worden, als men het boek, 't geen wij hierbij aankondigen, met vrucht en genoegen lezen zal. Immers de Schrijver zelf uitte die woorden; en de hooge ingenomenheid met dien éénen man straalt zoo overal door in dit werk, dat wie of daar niet mede instemt, of niet den invloed van dien éénen man op het toekomstig lot van Ierland kan of wil erkennen, het boek onvoldaan zal ter zijde leggen. Neen; ook dan zelfs niet, wanneer men de zaken uit een ander standpunt, dan waarop de Schrijver stond, beschouwt, zal men dit boek ter zijde leggen; maar men zal veeleer tot de overtuiging komen, dat het doel, 't welk hij beoogde, edel en groot was, en dat werkelijk zwaarwigtige drangredenen hem noopten de middelen te beramen en te werk te stellen, om de bevrijding van Ierland te kunnen verwerven. Verre van ons, dat wij met den Schrijver overal instemmen in den lof en in de wenschen, door hem aangewezen, die daniel o'connell zouden hebben bewogen om zich aan het hoofd der Iersche Agitatoren te stellen; doch wij moeten erkennen, dat de Schrijver eene gewigtige bijdrage geleverd heeft tot de Iersche geschiedenis, en niets heeft verzuimd om den Afgod van Ierland in het schoonste licht te plaatsen. Daargelaten die vooringenomenheid, dan vindt men hier vele wetenswaardige bijzonderheden zoo uit het leven van o'connell zelven, als die betrekking hebben tot de opkomst en den toenemenden omvang dier onverpligte geldopbrengst, waarmede o'connell in staat werd gesteld zooveel te kunnen ondernemen.
Men treft dan hier, onder meer, aan, èn vele familiebijzonderheden aangaande den grooten man, zoo men hem noemt, èn, wat meer zegt, vrij naauwkeurige berigten omtrent den regtstoestand van Ierland. Ten besluite zegt de Schrijver: ‘Een volksleider behoorde zijn stelsel altijd zoodanig in te rigten, dat hij zelf daaruit gemist kon worden. Wat o'connell betreft, het is misschien zijne grootste verdienste, dat hij de staatkundige vorming van zijn volk in buitengewoon korten tijd aanmerkelijk verhoogd, en deszelfs rijpheid voor het genot van staatkun-
{==74==} {>>pagina-aanduiding<<}
dige regten wel eene eeuw bespoedigd heeft.’ - Hij laat daarop volgen het oordeel van gutzkow en van pückler muskau over den Volksleider.
Wij wenschen dat de welgeslaagde vertaling van dit lezenswaardig boek in veler handen moge komen, en de weldenkenden in den lande zal opmerkzaam maken op het gevaar, dat er voor eenen Staat in gelegen is, om ingewortelde gebreken in het staatsbestuur en krenkingen van regt te laten bestaan, uit overgedreven bezorgdheid om verbeteringen te durven aanbrengen. Immers, wanneer met vaste hand en ter geschikte ure de Regering hare belangstelling in Ierland met daden betoond, verligting van druk en noodige hervormingen zelve aangebragt hadde, dan ware geen volksleider opgestaan om aan de Regering de wet te komen voorschrijven, en het volk zou gelukkig zijn geworden zonder Agitatoren.






P.C. Hooft's Nederlandsche Historiën. Met Aanteekeningen uitgegeven door Dr. W. Hecker. Iste en IIde Deel. Te Groningen, bij C.M. van Bolhuis Hoitsema. 1843. In 12mo. Te zamen 1005 bl. f 5-:

Het zoude ons verheugen, indien Uitgever en Bewerker van deze nieuwe uitgave van hooft's Historien door overvloedige deelneming van het publiek hunne moeite en kosten zagen beloond. Weinige van onze oude prozaschrijvers verdienen op den duur meer algemeen te worden gelezen en gekend dan hooft; en wie eenmaal aan zijnen kernachtigen, mannelijken en krachtigen stijl is gewend, vindt in deze lectuur telkens een nieuw behagen. En nogtans, hoe velen zijn er, aan wie hij naauwelijks meer dan bij name bekend is, en die schier geheel vreemdelingen in zijne werken zijn! Wij zouden ze in de handen van allen wenschen, die door eene eenigzins beschaafde opvoeding tot de lectuur van dezen niet altijd even gemakkelijken Schrijver zijn voorbereid. Ter verklaring zijn dan ook aanteekeningen niet overtollig, gelijk reeds bij de uitgave is begrepen, voor eenige jaren door eenige Hoogleeraren bezorgd, en met een uitlegkundig woordenboek verrijkt.
Het is ons onbekend, of de Heer hecker vóór de uitgave

{==75==} {>>pagina-aanduiding<<}
in eenig prospectus zijn plan heeft blootgelegd. Het boek zelf is zonder eenige voorrede in het licht verschenen, en wij moeten dus uit de geheele inrigting de bedoeling des Uitgevers zoeken op te maken. Wij vinden hier met eene kleine, maar duidelijke en scherpe letter, den tekst der Historiën afgedrukt; op den rand is ieder vijfde regel genommerd, ten einde in de aanteekeningen de aanwijzing gemakkelijk te maken. Boven iedere bladzijde is de pagina aangeteekend van de uitgave van het jaar 1703, waarop dikwijls in de noten verwezen wordt, opdat daardoor het naslaan van elke andere uitgave noodeloos zoude worden. Achter den tekst zijn korte aanteekeningen gevoegd; zij zijn van onderscheiden aard; gedeeltelijk behelzen zij met een enkel woord verklaring van verouderde of zeldzaam voorkomende woorden en uitdrukkingen; gedeeltelijk helderen zij eigenaardige constructien, zegswijzen enz. van hooft op, en brengen ter opheldering uit zijne schriften verschillende plaatsen bij; dikwijls ook geven zij wenken ten opzigte van de bijzondere schoonheid en kracht van den stijl, waardoor de beroemde Drossaard zich onderscheidt. Alle getuigen van eene groote gemeenzaamheid met diens schriften, van ijverige studie onzer taal en van gevoel voor het schoone van den prozastijl onzes Schrijvers.
Voor wie bestemde nu de Heer hecker zijne uitgave? Zeker niet voor den geheel ongeletterde, bij wien moeijelijk de smaak voor den kernachtigen stijl van hooft is te vooronderstellen. Evenmin voor den eigenlijk gezegden geleerden beoefenaar onzer taal, die de meeste zijner aanteekeningen niet behoefde. Hij had waarschijnlijk de groote menigte van hen op het oog, die door genoegzame beschaving en ontwikkeling des verstands voorbereid zijn, om smaak te vinden in zulk eene degelijke lectuur, maar die daarbij toch van tijd tot tijd aanwijzing en verklaring noodig hebben, welke hun hier wordt aangeboden.
Blijkbaar kan deze uitgave als een vervolg worden aangemerkt op de uitgave van hooft's gedichten, door bilderdijk bezorgd. Zij stemt daarmede in formaat volkomen overeen, en wij zouden haar ook daarom vooral aan de bezitters van die uitgave aanbevelen. Wenschelijk ware het geweest, dat het voorbeeld van bilderdijk ook daarin gevolgd ware, dat de aanteekeningen in een afzonderlijk deel waren uitgegeven, om het naslaan gemakkelijker te maken. Van gan-
{==76==} {>>pagina-aanduiding<<}
scher harte wenschen wij Bewerker en Uitgever voorspoed op hunnen arbeid.

Nieuwe Berigten omtrent het Pennsylvanische Gevangenisstelsel en Gedachten over Lyfstraffen, Deportatie en Gevangenisstraffen. Te Groningen, bij W. van Boekeren. 1844. In gr. 8vo. 44 bl. f :-50.

De ongenoemde Schrijver heeft wel op de onkunde en ligtgeloovigheid zijner Landgenooten gerekend, door hetgeen hij hier met den naam van nieuwe berigten bestempelde, in goeden ernst, als zoodanig te willen doen voorkomen; want voor den zaakkundige bevatten zijne argumenten niets nieuws, en wij zouden den Schrijver aanraden, om, indien het hem ernstig om waarheid te doen is, de laatste rapporten nopens de gevangenis te Cherry-Hill en de officiëele stukken desaangaande, door bevoegde autoriteiten opgemaakt, te raadplegen. En wilde hij dan de laatste geschriften van moreau-christophe, demetz, varrentrapp en julius, nopens het stelsel der afgezonderde opsluiting, onverminkt en naar waarheid mededeelen, hij zou der wetenschap eene wezentlijke dienst bewijzen.
Niet kunnende gelooven, dat een Nederlandsch schrijver de waarheid opzettelijk zou vervalschen, gelijk de schrijvers in de Times en de Revue Brittannique gedaan hebben; vermoeden wij liever, dat onkunde en vooringenomenheid met eenmaal aangenomen denkbeelden hem belet hebben, tot de kennis en de erkentenis der waarheid te komen. Hij toch toont, in dit zijn geschrift, ten duidelijkste, niet te weten, dat hetgeen hij, uit auteuren, die het stelsel van afgezonderde opsluiting vijandig zijn, heeft overgenomen, als valsch en logenachtig is ten toon gesteld. Mogten de geschriften, die wij aan de hier boven genoemde mannen verschuldigd zijn, hem immer in handen komen, dan zal hij zich gewis verheugen als naamloos Schrijver te zijn opgetreden, en dat het veroordeelend vonnis, wegens bedriegelijke opgaven en logenachtige mededeelingen, alleen eenen ongenoemde kan treffen.
Ook de gedachten over lijfstraffen enz. bevatten niets nieuws. Zij ademen alle denzelfden geest, die vroeger, over deze onderwerpen, in den Avondbode en andere afzonderlijke

{==77==} {>>pagina-aanduiding<<}
stukjes, bij de Boekhandelaren goossens en sepp in 't licht verschenen, als het orgaan eener bijzondere partij, ten voordeele der lijfstraffen, zich kennen deed, en die, hoe vaak wedersproken en tot zwijgen gebragt, niet schijnt te kunnen nalaten, ouden kost in nieuwe schotelen herhaaldelijk op te disschen.
Wilden wij dit een en ander met bewijzen staven; wilden wij den Schrijver, waar hij (anderen naschrijvende) tot staving van zijn gevoelen met cijfers optreedt, aantoonen wat hij daarbij verzwijgt of in een valsch licht plaatst, dan zouden wij de grenzen overschrijden, die ons zijn voorgeschreven. De lezer, die er belang in stelt, raadplege de officiële stukken nopens de gevangenis van cherry-hill, en hij zal overtuigd zijn, dat de Schrijver der Nieuwe berigten verre verwijderd is van de eer, zich een' vriend der waarheid te kunnen noemen.
Gelukkig is het, inderdaad, dat zulke geschriften, noch bij de Hooge Regering, noch bij de vertegenwoordigers des volks, bijval vinden. De Schrijver van dit boekje kan zich daarvan overtuigen, door hetgeen, dezer dagen, als het gevoelen van de meerderheid van de Leden der Tweede Kamer van de Staten-Generaal, is bekend geworden. Dat gevoelen is wel eene hoogst ongunstige recensie van zijn geschrift te noemen, en wij vinden daarin eene reden te meer, om bij deze, in waarheid, oude berigten niet langer stil te staan.

Hesperus. Naar het Hoogduitsch van Jean Paul (Richter). III Deelen. Te Arnhem, bij Is. An. Nijhoff. 1844. In gr. 8vo. 918 bl. f 9-60.

De vertalingen der werken van jean paul vermenigvuldigen bij ons. Gelijk te verwachten was, komen zij niet uit de handen van het gewone slag van vertalers, maar van mannen, die door opleiding en studie voor deze moeijelijke taak berekend zijn, en die door hooge vooringenomenheid met den Schrijver tot den arbeid zijn bewogen. En waarlijk, gemakkelijk is de taak niet, die zij hebben opgevat. De vraag zal zijn, of het publiek op den duur in de lectuur van den Duitschen humorist smaak zal vinden. Uitgevers en Vertalers beide gelooven wij in dit opzigt voor het te veel te mogen waarschuwen. Jean paul is een te vreemdsoortig

{==78==} {>>pagina-aanduiding<<}
genie, dan dat hij bij ons publiek op algemeenen bijval kan hopen; en zelfs gelooven wij, dat velen, die een enkel zijner werken met genoegen en belangstelling lazen, toch minder lust zullen gevoelen, om telkens weder zich tot soortgelijke lectuur te zetten. Ronduit gesproken, zoude het ons ook spijten, indien de smaak van ons lezend publiek zulk eene rigting nam. Ongetwijfeld is er veel schoons en treffends, veel geniaals in de werken van jean paul, maar daar is toch niet minder overdrevens, niet minder valsch vernuft, niet minder onbestemds in op te merken. Wanneer schlosser in het achtste Deel zijner Geschiedenis der achttiende Eeuw over humoristische schrijvers spreekt, merkt hij te regt op, dat de Engelschen zich niet zooveel duisterheid en verwarring lieten welgevallen, als de Duitschers in hunne humoristen, van hamann tot jean paul toe, en dat zij vorderden, dat er verstaanbare zin in de woorden lag. In deze en dergelijke opmerkingen van den beroemden geschiedschrijver ligt veel waarheid, en wij gelooven, dat onze natie zich in dit opzigt meer aan de zijde der Engelschen, dan aan die der Duitschers zal scharen. Over het algemeen is het humor eerst in de laatste tijden bij ons gunstiger opgenomen, maar blijkbaar helt het bij ons veel meer over tot het Engelsche, dan tot het Duitsche. Wij wenschen niet, dat het anders worde, en het zou ons spijten, indien de vertalingen van sommige werken van jean paul, waarin wij overigens als literarische produkten belang stellen, tot zulk eene verandering aanleiding gaven. Wij zouden daarom vertalers en uitgevers thans wel het basta willen toeroepen.
Zeer kort na de voleindigde lezing van den Titan werden Rec. de drie Deelen ter aankondiging toegezonden, die den Hesperus bevatten. Hij ondervond daarbij eenigzins dat gevoel van verzadiging, waarvoor hij bij het publiek vreest, te meer daar er in de handeling van beide romans nog al veel trekken van overeenkomst worden gevonden, niet zoozeer in bijzonderheden, als wel in den algemeenen inhoud en in de schildering van sommige der hoofdpersonen. Wij zouden intusschen zeggen, dat de Titan in dit opzigt hooger staat, dan de Hesperus; en met het slot vooral zal wel niet ligt een eenig lezer zich kunnen vereenigen. Intusschen, ook in deze boekdeelen ontbreekt het niet aan veel schoons, nu eens van hoogernstigen en verheven, dan weder van luimigen en vrolijken aard. De teekening van vele der handelende per-
{==79==} {>>pagina-aanduiding<<}
sonen is ook hier meesterlijk, al is het ook, dat wij ze in het werkelijke leven wel niet ligt zoo zullen vinden, en wie behagen heeft gevonden in de vroeger vertaalde werken van denzelfden Schrijver, dien durven wij ook dezen Hesperus gerustelijk aanbevelen. Alleen zouden wij hem aanraden, ze niet te spoedig achter elkander te lezen. Gelijk er spijzen zijn, die niet te dikwijls moeten gegeten worden, indien ze niet spoedig zullen tegenstaan, zoo is er ook lectuur, die met mate en niet overdadig moet genoten worden, indien zij genoegen zal blijven geven. Daaronder behoort, onzes inziens, jean paul.
De Vertaler heeft zich van zijne niet gemakkelijke taak uitnemend gekweten, en door verstandige bekorting het boek doen winnen. Wij wenschen hem, ook door genoegzamen bijval van het publiek, voldoening van zijn werk. De Uitgever heeft het zijne gedaan, om het boek een behagelijk voorkomen te geven.







Het Beleg en de Verdediging van Haarlem in 1572-73. Door J. van de Capelle. III Deelen. Te Schoonhoven, bij S.E. van Nooten. 1843 en 1844. In gr. 8vo. Te zamen XII en 1200 bl. f 11-20.

Belangrijke Stukken voor Geschied- en Oudheidkunde; zijnde Bijlagen en Aanteekeningen betrekkelijk het Beleg en de Verdediging van Haarlem in 1572-73. Door J. van de Capelle. Te Schoonhoven, bij S.E. van Nooten. 1844. In gr. 8vo. 62 bl. f :-80.

Onder al de voorvallen, die met gulden letteren in onze geschiedenis staan opgeteekend en ons de bewijzen leveren van der vaderen liefde voor den geboortegrond; die onder zoo menige gebeurtenissen, die telkens, wanneer wij ze lezen, ons hooge bewondering afpersen, zal wel niemand het beleg en de verdediging van Haarlem in 1572-73 als de minst roemrijke, de minst treffende beschouwen. Neen! wanneer wij ons bekend hebben gemaakt met de heldendaden, die zoozeer de benaauwde stad, gedurende zulk een' geruimen tijd, voor de roof- en moordzucht der Spanjaarden hebben beveiligd; wanneer wij hebben leeren kennen de edele getrouwheid van een' ripperda aan den eens gezworen eed,

{==80==} {>>pagina-aanduiding<<}
de dapperheid van een' hasselaar, de zorg van een' van der laan voor het welzijn der vest, den zoo schitterend uitkomenden vrouwelijken moed van kenau simonsdr. hasselaar, en, met één woord, het beleid en de onverschrokkenheid van allen, die gedurende het beleg van Haarlem tot verdediging der stad in de weer waren, dan voorzeker, gevoelen wij levendig, dat een land, dat zulke helden oplevert, nimmer door vijandelijke magt kan vernietigd worden.
Tot nog toe bestond er geen verhaal, dat de gebeurtenis, voor ons vaderland zoo bij uitstek belangrijk, in zulk eenen gang voorstelde; wel treffen wij in de stadsbeschrijvingen van schrevelius en van c. de koning meer of mindere berigten aan, die konden dienen tot het opstellen van zulk een meer naauwkeurig geheel; wel bezitten wij van eenige andere schrijvers afzonderlijke verhalen van het beleg (*); maar deze allen laten toch, uit sommige oogpunten beschouwd, veel te wenschen over, om niet te spreken dat zij door hunnen ouderdom reeds zeldzaam geworden en dus niet voor allen verkrijgbaar zijn.
De onderneming, om de gebeurtenissen van het beroemde Haarlemsche beleg nader te onderzoeken en te beschrijven, is dus iederen geschiedkundige welkom. De Schrijver van dit werk bezigde daartoe niet alleen gedrukte bescheiden, maar maakte ook gebruik van de aan hem, door den stedelijken raad van Haarlem, toegestane inzage van het stedelijk Archief. Die onderzoekingen nu biedt hij ons in dit werk aan. Hij doet het in een romantisch kleed, en het verheugt ons, dat hij ons de Bijlagen en Aanteekeningen betrekkelijk het beleg niet onthouden heeft.
Het werk, zoo als het daar ligt, is voor een zeer aanmerkelijk getal lezers nu meer geschikt, dan wanneer de Schrijver ons van de belegering een bloot verhaal had mede-
{==81==} {>>pagina-aanduiding<<}
gedeeld; want, hoe gaarne de Geschiednavorscher zich alleen met den gang van het gebeurde bezig houdt, bij het gros der lezers zoude het bloot historische weinig ingang vinden, en daardoor vele bijzonderheden, deze gebeurtenis betreffende, minder algemeen bekend worden.
Over de romantische inkleeding willen wij niet breedvoerig spreken. Het kennen toch van den uitslag des verhaals, vóór dat men aan het slot is genaderd, wordt in den roman algemeen, en te regt, als een gebrek, afgekeurd, en daarom zijn dan ook historische gebeurtenissen meestal voor romantische inkleeding minder geschikt. Doch wij kunnen den romanlezeren verzekeren, dat het, daargelaten eene wel wat te groote gerektheid des verhaals, ons doorgaande aangenaam heeft bezig gehouden. Niet alles vindende, wat het fijne van den historischen Roman uitmaakt, is daarentegen door het romantische kleed niets van de geschiedenis al te zeer omhuld geworden. Fraaije en waarlijk levendige beschrijvingen treffen wij aan. De karakters zijn goed geteekend. De bestormingen van de stad en de ellendige toestand der burgers zijn krachtig, natuurlijk en roerend geschilderd; terwijl de geschiedkundige personen zoodanig handelende worden ingevoerd, als het zich denken laat, dat zij vóór omstreeks twee en eene halve eeuw zijn geweest. Ook tegen het costuum hebben wij geene grove misslagen ontdekt.
Nog belangrijker voor de geschiedenis zijn de Bijlagen en Aanteekeningen betrekkelijk het beleg, door den Schrijver meerendeels uit het stedelijk Archief geput. Zoo zijn, om iets te noemen, hier mededeelingen voorhanden omtrent de schilderijen en kunststukken, welke de Spanjaarden aan de ingezetenen ontnomen hebben (No. 13). Belangrijke aanteekeningen betreffende ripperda (No. 16). Bijzonderheden betreffende kenau hasselaar enz. (No. 17). Bijzonderheden betreffende Burgemeester nicolaas van der laan (No. 18). Aanteekeningen betreffende den Vaandrig pieter dirkz. hasselaar (No. 19) enz.
Wij eindigen onze aankondiging met dank aan de stedelijke regering van Haarlem voor de aan den Schrijver zoo heusch verleende inzage van het Archief. Moge beider voorbeeld meer en meer navolging vinden, om daardoor zoo vele oude bescheiden dienstbaar te doen zijn aan de vermeerdering der kennis van menige bijzonderheid ter staving en opheldering van de waarheid van zoo vele roemrijke gebeurte-
{==82==} {>>pagina-aanduiding<<}
nissen, die den moed onzer voorvaderen verkondigen, en van welke wij met den Schrijver instemmen, dat zij het fondament onzer vrijheid hebben gelegd.
Druk en uitvoering zijn vrij goed. Als onderhoudende lectuur, ook voor onze Leesgezelschappen, zal men het werk tevens gewis met groot genoegen en levendige belangstelling ontvangen.




Verspreide Verhalen van A.L.G. Toussaint, bijeenverzameld. Te Amsterdam, bij G.J.A. Beijerinck. 1843. In gr. 8vo. 386 bl. f 3-75.

De met roem bekende Schrijfster heeft door deze uitgave voldaan aan de menigvuldig gedane aanzoeken tot het afzonderlijk herdrukken van verhalen uit haren vroegeren tijd, die door het Magazijn van Romans en Verhalen, alsmede door het Mengelwerk van den Gids, waren publiek gemaakt. Door het Voorberigt toont zij, de gebreken dezer stukken zoo wèl te kennen, dat het onnoodig is, en onbeleefd zou zijn, haar die te herinneren. Alleen moeten wij zeggen, dat zij, onzes inziens, die gebreken te hoog aanslaat, en dat het frissche, jeugdige dezer verhalen daartegen wel in de schaal mag gelegd worden. Het, gelijk zij het noemt, ‘weifelende, onbestemde, onvoltooide van den stijl’ hebben wij niet kunnen bemerken. Wij moeten dus - en dit gebeurt ons niet dagelijks - het werk tegen den auteur in bescherming nemen, en het komt ons integendeel voor, dat in de laatste verhaaltjes van Mejufvr. toussaint zekere gekunstelde stijl ons minder beviel, dan de lossere van deze stukken. Maar eigenlijke beoordeeling van dezen herdruk komt minder te pas, waarom wij voor hen, die ze vroeger lazen, en nu willen weten, wat zij hier vinden zullen, hier alleen zeggen, dat: de Echtgenooten van Turin, Lord Edward Glanhouse, Almagro en het Blijspel van de Markiezin de Caumartin de verhalen zijn, in dezen goed uitgevoerden bundel bijeenverzameld.

's Levens Loterij. Een Verhaal van de Gravin Van Blessington. Uit het Engelsch. Te Amsterdam, bij P.N. van Kampen. 1844. In gr. 8vo. 260 bl. f 2-60.


{==83==} {>>pagina-aanduiding<<}

De Gravin van blessington is als Romanschrijfster bij ons publiek, gelijk in haar vaderland, gunstig bekend. De twee Vrienden, de Gouvernante vonden een gunstig onthaal en verdienden dat ook. Zij heeft iets, wat haar bijzonder onderscheidt van hare medeschrijfsters, eene groote mate van natuurlijkheid. Hare personen en tooneelen zijn uit het dagelijksche leven gekozen en met eene juistheid geteekend, waardoor zij, gelijk de Vertaler van 's Levens Loterij zegt, den lezer levendig voor den geest staan. Daarbij heeft zij de gave, om de kluchtige zijde der dingen te schilderen, en schoon zij zich niet tot het humor verheft, weet zij de eigenheden en dwaasheden der menschen toch geestig ten toon te stellen. Eenvoudig en natuurlijk gevoel zal men ook niet vruchteloos bij haar zoeken. 's Levens Loterij is eene geschiedenis, die juist door die eenvoudige aandoenlijkheid, door de natuurlijke teekening der personen behaagt, en waarin de Schrijfster zelfs niet gepoogd heeft eene kunstige intrigue aan te brengen. Maar het zou ons verwonderen, indien het eenvoudige verhaal van de heldin des boeks, Mrs. chatterton, niet met belangstelling en dikwijls met aandoening gelezen werd. Wij durven dit boek dan ook gerustelijk aan de leesgezelschappen aanbevelen als eene goede en onderhoudende lectuur. Ook de uitvoering is net en behagelijk.





Almanakken voor 1845.

(Tweede Verslag.)

Het geven van een jaarlijks overzigt van de Almanakken-literatuur is eene taak, die - wij zeiden het meer - moeijelijker is, dan schijnt. Aan de eene zijde gaat het niet aan, diegenen, welke ook vroeger verschenen, af te schepen met den éénen regel: dat zij zich over het geheel gelijk blijven, en aan den anderen kant is het bij het meer en meer toenemen dezer jaarlijksche bewaarplaatsen van proza en poëzij (en van de laatste nagenoeg alleen) ondoenlijk, van alle, of ook maar van de voornaamste stukken een verslag, nog meer, eene behoorlijk gedetailleerde beoordeeling te geven. Er is in dit verslag uit den aard der zaak ook iets eenzelvigs; waarom wij, ter voorkoming van verveling bij onze lezers, het zoo kort mogelijk zullen maken. Wij beginnen met den 26sten jaargang van den

Nederlandschen Muzen-Almanak. Te Amsterdam, bij J.H. Laarman. f 3-50.

De goede smaak en poëtische verdiensten van de Redacteurs van lennep, beeloo en heije zijn waarborg genoeg, dat

{==84==} {>>pagina-aanduiding<<}
men hier niets zal aantreffen, dat moeite heeft om het middelmatige te bereiken; dat niet alles er zich boven verheft, is de schuld niet der Redactie; de oudere reiaanvoerders op onzen zangberg onttrekken zich meestal, en toch zijn zij de minsten niet; dat sifflé, ter haar en anderen dat voorbeeld gaan volgen, spijt ons; en waarlijk! wanneer wij niet enkel zien op hetgeen hier op zich zelf wordt geleverd, maar ook - en de oorspronkelijke inrigting en bestemming der Muzen geven er regt toe - op het geheel, als vertegenwoordiger van den stand onzer poëzij, dan moeten wij zeggen: quantum mutatus ab illo!
De verzameling wordt ditmaal geopend met een gedicht van ten kate, wiens afbeelding dezen jaargang versiert. Hij verdient die eer door meer dan ééne proeve, dat hij geen bloot verzenmaker, dat hij waarlijk Dichter is. Doch wij raden hem, zijnen smaak meer en meer te zuiveren, en zich te hoeden tegen dat gemanierde, tegen dat overdrijven van het zoogenoemd Romantische, tegen dat onbestemde, tegen dat jagt maken op gezochte spelingen en spraakwendingen, waardoor in zijne meeste stukken de gebreken meer in het oog vallen, en de ware poëzij, die er ontegenzeggelijk in is, wel eens wordt onderdrukt. Zoo verstaan wij niet regt, waarom in het gedicht: Christophorus zoo vele oud-Nederduitsche woorden voorkomen, die afzonderlijke verklaring noodig hebben. In een vers, waarin oud-Hollandsche zaken of personen worden ingevoerd, mag dit nog gaan; maar hier is het, de Dichter vergeve ons het woord, ijdele pronkerij. Ook het vers aan eenen beker van tesselschade is veel te gekunsteld. - De Starrenhemel van van groningen is een gespierd gedicht, gelijk het weinige, dat hij gaf, den stempel van echt dichtvuur draagt, ofschoon wij eenige meerdere spaarzaamheid in uitroepingen, als: ruisch, either!, stijgt, Hallels! en dergelijke, wenschen zouden. - Beeloo geeft een gedicht: Het Loo, met herinnering van den troonsafstand des vorigen Konings. Onjuist is het echter, te zeggen:

Uw licht, dat eens zoo schoon, zoo koest'rend had geschenen, 
En, binnen deze zaal, schier onbemerkt verdwenen, - 
Alsof een stoute daad, die vijfden Karels lof 
Vereeuwigde, in onze eeuw geen enklen boezem trof! 

Want de gevallen stonden alleen daarin gelijk, dat het bij beiden een troonsafstand was; uitweiding over dit onderwerp zou niet alleen hier misplaatst, maar ook geheel onvoegzaam zijn.
Van het standbeeld van willem I van van den bergh beviel ons voor dat onderwerp het minst de eerste afdeeling; want het is in den thans heerschenden smaak - of wansmaak - ook een niet zeer uitgebreid gedicht in afdeelingen te splitsen; overigens drukt de Dichter met regt zijne ver-
{==85==} {>>pagina-aanduiding<<}
ontwaardiging uit, dat, terwijl men geld voor een standbeeld van Vader willem verzamelt,

Daar, waar zijn aadlaarsgeest den val van flips bewerkte, 
Daar, waar hij leefde, zwoegde en stierf, 

men ‘dag en nacht de raauwste vloeken hoort gillen’ enz. (*) Eenen dergelijken toon heeft vroeger beeloo aangeslagen over het Binnenhof te 's Gravenhage, en waarlijk! men mogt dergelijke gebouwen, merkwaardig als gedenkstukken des roems van het voorgeslacht, of als plaatsen, waar iets gewigtigs voor het vaderland voorviel, wel wat meer in eere houden. Het slot, door eenen der ridderlijkste ridders van onze oude geschiedenis, jan van beaumont, gebouwd en bewoond, is - eene kroeg; het aloude kasteel van den grooten witte van haamstede staat schromelijk te vervallen; het gebouw, waar Vader willem zijnen sluipmoordenaar vond - men leest het hier! De staat, waarin het is, steekt zonderling af bij de drift, om daar in de buurt eenen vervallen toren als gedenkstuk der oudheid te behouden; maar wij mogen niet afdwalen.
Uit de veteranen treedt lulofs op met eenen Feestzang, die, bij enkele matte plaatsen, over het geheel veel gloed en verheffing heeft; van de nieuweren geeft beets een vers: de vroege keuze, waarvan het slot, tegen het oogmerk, een ongepast, eenigzins naar het profané kleurend denkbeeld geeft bij vergelijking met het Bijbelsche gezegde, waarop gezinspeeld wordt. - Van zeggelen geeft in zijnen bekenden luchtigen trant Prins Dee-Bo-Hee als heksluiter. Doch alles behoeft niet opgenoemd. Uit België ontmoeten wij prudentius van duyse met een paar gedichtjes, die, als voor buitenlandsche (want zoo is het) gedichten hier plaats is, wèl geplaatst zijn. De ons altijd min of meer hinderende Vlaamsche spelling wordt door dautzenberg uit Vilvoorden vermeden. Van de Redacteurs geeft heije een goed vers; van lennep heeft in: de vliegende visch iets van den trant van jan luiken. En zij overigens niets in dit jaarboekje, dat beneden het gewone daalt, er is ook nog al wat in, dat zich weinig daarboven verheft, en alleen in zuiverheid van dictie eene bijkomende aanbeveling heeft. De platen doen niet onder voor den vorigen jaargang.

Aurora. Uitgegeven door Mr. J.J.D. Nepveu. Te 's Gravenhage, bij K. Fuhri. f 4-90.

Het proza telt vier verhalen van eenige uitgebreidheid. Het eerste is: Eduard, door alberdingk thijm, dat goed is geschreven, en waarin de voorstelling van hetgeen men

{==86==} {>>pagina-aanduiding<<}

de groote wereld noemt, zoo wij gelooven, naar waarheid is; daarna Rudolf, door van rehburg, dat ons verreweg het beste geviel door de waarheid, levendige voorstelling en uitnemende strekking, maar ons nog beter zou bevallen, indien het meer uitkwame, dat het mannelijke van pligtgevoel en zelfbeheersching in Rudolf een uitvloeisel ware van die hoogere beweegredenen, die ons boven de heidensche wereld tot zulke gevoelens en daden in staat stellen; het zou dit waarlijk schoone verhaal niet hebben ontsierd, indien dit meer op den voorgrond hadde gestaan; zelfs zou het daardoor edeler en treffender, om niet enkel van het nut te spreken, zijn geworden; overigens, als gezegd, hooge lof aan conceptie, aan loop, uitwerking en stijl. Verder van Mejufvronw toussaint eene vertelling aan de kaptafel, zeker voornamelijk aangelegd en ook geschikt, om zeden, gewoonten en denkwijze van de Fransche groote wereld kort vóór de eerste omwenteling te doen kennen; de stijl verraadt, gelijk wij vroeger opmerkten, iets gezocht-oorspronkelijks, waarvan de zoo begaafde en bevallige Schrijfster zich beter onthield. Eindelijk: van God geholpen, door den Redacteur; een verhaal, dat in deze dagen, al stemt men, als Ref., dan ook niet met alle gevoelens in, niet van belangrijke wenken ontbloot is.
Wat het poëtische gedeelte betreft: dit is te talrijk, om alles op te noemen. Van tollens is een gedicht geplaatst met het onderschrift: 1800. Wij weten niet, of het reeds vroeger was uitgegeven, doch het verraadt den aanleg, die zich later zoo heerlijk heeft ontwikkeld, inzonderheid ten aanzien der heerschappij over de taal. Van ‘den schrijver van de Neven’ een paar aardige stukjes; van van der hoop een nagelaten gedicht: napoleon, vrij duister; van meppen een fiksch dramatisch gedicht: Paul Gebhardt; van potgieter eene vrijmoedige afkeuring der wedrennen bij Haarlem; van brester een lief ijsstukje: de gebroken schaats; hij levert zoo zachtkens aan eene verzameling van ijs-poëzij, die der afzonderlijke uitgave met muzijk wel waardig zou zijn, waartoe wij hem tot vermeerdering van onze volksliederen aanmoedigen. Onder de minste stukken schikken wij de zeven slapers van ten kate. Er zijn fraaije plaatsen in, maar ook stoplappen:

't Is of zij, in een krans van stralen 
En schooner dan ze op aarde scheen, 
Hun lieve moeder neêr zien dalen, 
Die vriendlijk glimlachte en verdween.... 
Ai ziet, hoe groot is Gods erbarmen: 
Zij slapen in elkanders armen. 

Wat zegt het: ‘om één kruimken brood met God den tweestrijd wagen?’ Eene ‘stonde der glorievolle marteldood’ is vergrijp tegen de taal, tenzij ten kate met zijne, zoo

{==87==} {>>pagina-aanduiding<<}
hij meent diepe, kennis onzer taal dood vrouwelijk mogt maken. Van de verrassing bij 's jongelings komst te Ephese ware meer partij te trekken geweest, en iemand, die zooveel Christelijk-Archaeologische kennis uitkraamt, behoorde te weten, dat (gezwegen van de letterverwisseling ten gevalle van het lieve rijm) zwellende orgelklang in de vijfde eeuw een domme anachronismus is. De gewijde liederen van heije zijn kleine, lieve stukjes, doch den naam: liederen dragen zij ten onregte. De platen bestaan in vier Engelsche gravures, en drie plaatjes naar Hollandsche stukken, waarvan het derde het minste, en het tweede, een watergezigtje naar schelfhout, (het versje is niet kwaad, maar sluit er op als een tang....) verreweg het schoonste is. De prachtige titel kan ook bijna voor een plaatje gelden. De letter is kleiner dan die, waarmede vroegere jaargangen gedrukt zijn.
Om de vergulde boekjes in eens af te doen, laten wij volgen:

Miniatuur-Almanak. Te Utrecht, bij L.E. Bosch. f 1-25.

Dit nette boekje heeft, behalve een Duitsch versje aan den Erfprins van Saxen-Weimar, navoiging althans van het uiterlijke van göthe's Kennst du das Land, drie Fransche stukjes van clavareau, en eenige Hollandsche van genoemden en ongenoemden. Dat van den Marquis de thouars is te bepaald van strekking, om aandacht of belangstelling te wekken. Het versje van greb trok onze aandacht door de zinrijkheid meer van de gedachte, dan van de uitwerking. De plaatjes zijn lief.
De zoogenoemde Volks-Almanakken beginnen wij met

Nederlandsche Volks-Almanak. Te Amsterdam, bij J.H. en G. van Heteren. f :-90.

Deze jaargang heeft aanspraak op den lof, aan vroegeren gegeven. Onder de gedichten zijn er, die den sierlijksten pracht-Almanak niet tot oneer zouden strekken, b.v. het gedoopte Kind, van heije; van zeggelen geeft een paar stukjes, los en aardig. De kalender is voorzien van merkwaardige gebeurtenissen uit de jaren 1625-1650. De plaatjes zijn goed; de dochter op het eerste is echter veel te modern gekleed, hetwelk zeer misstaat.

Noord-Brabandsche Volks-Almanak. IIIde Jaar. Te 's Hertogenbosch, bij Gebr. Muller. f :-90.

De voornaamste geschiedkundige bijdragen zijn: de ontvoering van Hertog aernoud van gelder van het slot te Grave, door j.w. muller; de dood van Graaf floris I te Nederhemert, door c.w. pape; johannes goropius beca-
{==88==} {>>pagina-aanduiding<<}

nus, door Dr. hermans, van welke het tweede echter op Noord-Braband eigenlijk geene betrekking heeft. Voorts geeft k.j.r. van harderwijk eenige ter herinnering niet onnuttige mededeelingen omtrent vroegere schrijvers der voornaamste Land-, Stad- en Dorpbeschrijvingen van Braband in het algemeen, en van de Provincie Noord-Braband in het bijzonder, die schijnen vervolgd te zullen worden; althans zij betreffen nog slechts Noord-Braband in het algemeen, benevens 's Hertogenbosch, Grave, Geertruidenberg en Breda. P. r.d. muller geeft eenige bijzonderheden omtrent de in 's Hertogenbosch gewoed hebbende pestziekten en het daaruit ontstane gebruik van het plaatsen van stroo voor de huizen der ingezetenen; waarbij min of meer behoort: volksgebruiken aan de sterfhuizen in Noord-Braband, door V.S.; het laatste is niet volledig; zoo is onder anderen te Eindhoven, en misschien elders, het gebruik, dat men eene lantaarn (die echter niet, als te Waalwijk, bodemloos behoeft te zijn) uithangt. En wat het lijkstroo aangaat, zou het der moeite waardig zijn, na te sporen, of inderdaad aan de pest het volksgebruik, hier bedoeld, toe te schrijven ware. Dergelijke algemeene gewoonten hebben doorgaans eenen zeer ouden oorsprong. De uitzondering der Israëliten schijnt zulks mede te bevestigen; het lijkstroo vindt men in Zeeland terug, en daar houdt de geleerde ab utrecht dresselhuis het, zoo wij ons wèl herinneren, voor een overblijfsel van het aloude verbranden der dooden. Ongehuwden met een wit lijkkleed te begraven, heeft hier en daar in de Meijerij plaats; de eerstgemelde
schrijver maakt ook daarvan geene melding.
De dichtstukjes zijn meestal in eenen Volks-Almanak goed te huis; de Logogryph is al te gemakkelijk.

Geldersche Volks-Almanak. XIde Jaar. Te Arnhem, bij G. van Eldik Thieme. f :-75.

Wanneer men het geheel der verzameling beziet, dan is er toch jaar op jaar maar geen provinciale Volks Almanak, die het den Geldersman in gepastheid en afwisseling afwint. Ook deze jaargang draagt daarvan bewijzen. Doch het is jammer, dat de ijverige en kundige Redacteur heldring, die in zoo vele opzigten veel nut heeft gedaan, zich doorgaans schuldig maakt aan overdrijvingen, waarbij men medelijdend de schouders moet ophalen. Wat willen toch, want dat de aanteekeningen tot de Sage: Marike van Nimwegen van zijne hand zijn, betwijfelen wij niet; wat willen toch zinsneden, als: ‘De geometrie van dien tijd ging wat dieper de praktijk in, dan die nu op onze universiteiten gedreven wordt. Trouwens het is meer waard, te weten hoeveel droppels water er in een' emmer gaan, dan hoeveel bewijzen er zijn voor het pythagorisch leerstelsel.’ - ‘De duivel redeneerde toen

{==89==} {>>pagina-aanduiding<<}
juist als de rationalist van onzen tijd nog altijd. Het moet den laatste klaar verstand, zonder vreeze Gods zijn, zal het wel wezen, en vooral geene bekeering!! - Anders is het hem vrome praat!’ Wij konden nog veel meer aanhalen; maar waartoe? Om het dwaze der verachting van alle menschelijke wetenschap in het licht te stellen, waardoor zich Ds. heldring wil onderscheiden? Ref. werpt de verdenking met verontwaardiging van zich af, alsof hij geen Christelijk geloof bezat; maar hem zijn donker-mystieke uitvallen, ontevredenheid met het thans levende menschdom, en wat dies meer zij, geen Christelijk geloof. De gedachten van eenen Praktikus over het Gildewezen: geheel iets anders, dan hetgeen men wachten zou, en goeddeels klinkklare onzin. Wij bidden den Heer heldring, zoo hij zich laat verbidden door iemand, dien hij waarschijnlijk wel houdt voor eenen, wien de eenige wijsheid dwaasheid dunkt (waartegen wij ten sterkste protesteren), dat hij de wereld verschoone van de verhandeling, waarmede hij dreigt. En wanneer - men moge vroom gewawel prijzen zooveel men wil - de Geldersche Volks-Almanak door meer zulke regels moet ontsierd worden, dan wenschen wij hem een spoedig einde, of een' anderen Redacteur.

Zeeuwsche Volks-Almanak. Xde Jaar. Te Zierikzee, bij J. van de Velde Olivier. f :-75.

De kalender is voorzien van twee uitmuntende plaatjes, voorstellende de Zon-Eklips van 6 Mei en Maan-Eklips van 13 en 14 November, benevens den voorbijgang van Merkurius over de Zon, den 8 Mei aanstaande, om welke alleen dit boekje bijna het geld waardig is. Aan het plaatsen derzelve zal dan ook zijn toe te schrijven, dat overigens het plaatwerk ditmaal wat schraal is. De inhoud der stukken regtvaardigt doorgaans de opname te dezer plaatse; dit is evenwel minder het geval met den brief van twee afgestorvene kinderen aan hunne ouders; de fictie mist het verrassende der nieuwheid; zoo iets laat zich beter in poëzij dan in proza behandelen, en - vertalingen in eenen Almanak! Belangrijk, maar minder aangenaam ter lezing voor het publiek, dat zich een' Volks-Almanak voorstelt, is een stuk van Dr. römer, de Kloosters te Goes, waar, gelijk ten vervolge op, of liever ten gevolge van eene bijdrage van het vorige jaar, de plaatsing berigt wordt van een gedenkteeken voor jacob valcke, nopens wien dresselhuis uit den schat zijner kennis nog eenige bijzonderheden mededeelt. De gedichten zijn ten deele uitmuntend; de vertaling van Job XXXVIII-XLI van adama van scheltema is krachtig; een gedicht van wijsman: de ledige stoel, eenvoudig schoon. Een der Redacteurs, h.m.c. van oosterzee, werd door verandering van standplaats, waar hij evenwel in de Redactie blijft voort-
{==90==} {>>pagina-aanduiding<<}
gaan, verhinderd in het vervolgen zijner stukjes uit de populaire Sterrekunde, hetwelk hij tegen den volgenden jaargang toezegt.

Utrechtsche Volks-Almanak. Te Utrecht, bij L.E. Bosch. f 1-20.

Het proza telt, zoo als doorgaans en bij alle dergelijke ondernemingen het geval is, verschillende stukken van verschillende waarde. Het meeste is echter Utrechtsch; Jan van Renesse hadde in den Zeeuw ruim zoo wèl gevoegd, te meer, daar het enkele wijzigingen geeft aan een, in dien Almanak vóór eenige jaren geplaatst stuk over denzelven. In het algemeen zij, daar de Utrechtenaar het tegenwoordige van zijn gewest nog al doet kennen, opgemerkt, dat dit door de anderen nog wel wat beter mogt in het oog worden gehouden, waarmede afgelegene en minder bezochte provinciën, b.v. Groningen, Vriesland en Zeeland, eene wezentlijke dienst zouden bewijzen.
Onder de gedichten trokken - ten goede of ten kwade - het meest onze aandacht: het ware geluk van laurentius, om de rijmelarij; de 24 Augustus 1799, door N.N., om de toenmalige denkwijze; de vergenoegde Landman, door de jong, als een eenvoudig, lief stukje; Utrecht, door Ds. neuman, als eene soort van aardigheid, om eenige dichtregelen tweemaal met de letters van dien naam te beginnen; en eindelijk Holland in 1844, als Duitsch gedicht van eenen Heidelberger, met Nederduitsche vertaling van Mr. brand van cabauw. Tegenover den titel prijkt het portret van wijlen j.m. van tuyll van serooskerken, laatst Gouverneur van Noord-Holland, vroeger van Utrecht, welks gelijkenis nog al wat te wenschen overlaat.

Overijsselsche Almanak voor Oudheid en Letteren. X Jaar. Te Deventer, bij J. de Lange. f 1-50.

Deze is voorzien van een zeer nuttig Register over de tien verschenen jaargangen. Hij is ook nu, gelijk trouwens de strekking van dit jaarboekje medebrengt, meest voor oudheidkundigen belangrijk. Door een grooter publiek zal echter met genoegen gelezen worden de Beschrijving van de thans nog in gebruik zijnde feesten of malen onder de landlieden in de Gemeente Markelo, bij gelegenheid van geboorte, doop huwelijk en begraving, door g. benthem. Het ware wenschelijk, dat dergelijke bijzonderheden, gelijk wij er boven een wenk van gaven, meer aan het licht werden gebragt. ‘Dan,’ gelijk met regt wordt opgemerkt, ‘zoude de nakomelingschap zich eene meer juiste voorstelling van den tegenwoordigen tijd kunnen vormen, dan wij van den verledenen.’ Aardig is het gesprek van Mr. j. van lennep in den

{==91==} {>>pagina-aanduiding<<}
Amsterdamschen tongval; aardiger, dan de verbazend winderige aanteekeningen van Ds. halbertsma, waar, met allen Angelsaxischen en anderen omhaal, de bal nog al eens misgeslagen wordt.

Groninger Volks-Almanak. IXde Jaar. Te Groningen, bij J. Oomkens. f :-75.

Tegenover den titel vindt men de afbeelding van Mr. tresling, in leven Lid van de tweede Kamer der Staten-Generaal, die, gelijk nu bekend wordt, de hoofdredacteur van dit jaarboekje geweest is, gelijk er dan ook vele gepaste en doorwerkte stukken van 's mans hand in de vroegeren gevonden worden. Wetende, hoeveel van eene goede Redactie afhangt, hopen wij, dat dit verlies waardiglijk zal vergoed worden; doch ook de verdienstelijke uitgever is reeds overleden! In het door hem geteekende voorberigt wenschte de laatste, dat hem ‘minder geleerde en wetenschappelijke stukken waren voorgekomen, die, ofschoon op zich zelve zeer groote verdiensten hebbende, echter minder in een volksboekje te huis behooren.’ En die opmerking wordt niet ten onregte gemaakt. Wij wenschen, dat de dood der beide mannen, die dezen Almanak bezorgden, en die, elk in den hunnent, verdienstelijke inwoners van Groningen waren, zoo weinig mogelijk schade aan de goede voortzetting van dit jaarboekje, dat zich ook dit jaar door deszelfs inhoud aanbeveelt.

Almanak ter bevordering van kennis en goeden smaak, uitgegeven door het Departement: Leens, der maatschappij: tot Nut van 't Algemeen. XVIII Jaar. Te Groningen, bij J. Oomkens. f :-40.

Ook deze Almanak houdt zich goed staande, en blijft een zoo klein Departement waarlijk tot eer strekken. Wanneer de schrijver van het gesprek over de Tijdrekenkunde (een vervolg) op bladz. 50 zegt, dat de berekening van nieuwe en volle Manen voor het Paaschfeest geschiedt volgens den middelbaren tijd, ofschoon zijne meening goed zij, is de uitdrukking niet goed; het moet zijn middelbare Maan. De opmerking over de laagte der daghuren in vroegere eeuwen bladz. 75, is goeddeels ongegrond; alles was ook veel goedkooper. Dit weinige houde deze Almanak ten goede aan

Den Recensenten-hond, 
Die uit de beste boeken 
Vuilaardig gif wil zoeken, 

gelijk hij het vrij hondsch noemt; doch - het is in scherts gezegd.


{==92==} {>>pagina-aanduiding<<}

Amsterdamsche Studenten-Almanak. XIVde Jaar. Te Amsterdam, bij J.D. Sijbrandi. f 1-80.

Na de op het kalenderwerk volgende naamlijsten van het Athenaeum en de Seminaria, de Series enz. volgt eene met veel vrijmoedigheid en geest geschrevene geschiedenis dier geleerde inrigtingen in de hoofdstad, gedurende het vorige jaar. Van dezelfde hand schijnt ons toe het eerste der beide proza-stukken; ook het tweede is met luim geschreven. De gedichten, schoon op zich zelve niet kwaad, zijn meerendeels niet zeer Studenten-Almanakachtig. De losse gedachten worden minder los; het kan dan ook wel niet anders. De laatste is niet de minst aardige. Het portret van den waardigen Hoogl. muller, welgelijkend naar het ons toeschijnt, schoon te onminzaam van gelaat en niet gelukkig van houding, versiert dezen jaargang.

De van ouds bekende nuttige en aangename Tijdkorter in ledige oogenblikken, door A. Hazelhoff. XXXIIIste Jaar. f :-25.

Deze bekende en voor zijn publiek nuttige Almanak wordt de van ouds bekende genoemd, niet in navolging van Stichters Enkhuizer, maar wegens eene in ons oog laakbare poging tot onderkruiping van den braven man, die in dit Almanakje eene eerlijke winst vindt. In den kalender staat bij 6 Mei Maan- in plaats van Zon-Eklips; de hoogwatertafel heeft eenige verkeerde opgaven, tot welker aanwijzing ons plaats ontbreekt.

Almanak voor Dienstboden. VIde Jaar. Te Schoonhoven, bij S.E. van Nooten. f :-40.

Regt gepaste lectuur weder voor de keuken, en daarom aanbevelenswaardig.

Almanak voor Kinderen. in miniatuur. Bij denzelfden. f :-40.

Wij verzoeken onze lezers wel op te merken, dat achter kinderen een punctum staat, zoodat het: in miniatuur niet op de kinderen, maar op den almanak betrekking heeft. Ook deze blijft zich gelijk. En indien niet het later inkomen van anderen een klein vervolg op dit verslag noodzakelijk maakt, zeggen wij met eenen ouden Almanak, in den Overijsselaar aangehaald:

Blijft hiermede gesondt, goode leeser eerbaer, 
Bis dat wij wedder schrijuen, tot op een ander jaer. 






{==93==} {>>pagina-aanduiding<<}

Boekbeschouwing.

Geschiedenis der Christelijke Kerk en Godsdienst in Nederland, na het vestigen der Hervorming tot den troonsafstand van Willem I. Als Leesboek voor den beschaafden stand bewerkt door B. Glasius, Predikant te Geertruidenberg. IIde Deel. Te Amsterdam, bij J. van der Hey en Zoon. 1843. In gr. 8vo. 395 bl. f 3-90.

Aangaande den aanleg, de belangrijkheid en het doel dezer Nederlandsche kerkgeschiedenis hebben wij, bij de vroegere aankondiging van haar eerste deel, ons gevoelen met korte trekken medegedeeld. Terwijl wij den lezer derwaarts verwijzen (*), strekt het ons tot genoegen, na de lezing van het tweede Deel, ons door de pen van den werkzamen glasius aangeboden, niets te moeten terugnemen van den lof, dien wij in het algemeen aan zijne uitgebreide onderneming meenden te mogen toekennen.
Het tijdperk, waarbij wij hier worden bepaald, wordt geopend bij de merkwaardige groote vergadering, te 's Gravenhage ten jare 1651 gehouden, waarbij aan de Nederlandsche Hervormde kerk een zelfstandig aanwezen, ja een' hoogen rang als Nederlandsche staatskerk werd toegekend. Het loopt tot aan de omwenteling in 1795, en bevat alzoo een tijdperk van ruim 140 jaren, rijk in gebeurtenissen, veranderingen, twisten en oneenigheden, maar rijker nog in proeven van het bestuur eener hoogere wijsheid, die zorgend waakte voor de hoogere zedelijke en godsdienstige belangen des Nederlandschen volks.
Bij den overgrooten rijkdom van zaken, die ons hier ter beschouwing worden aangeboden, heeft de Eerw. glasius dienstig gekeurd, ook hier, gelijk in het vorige Deel, de geschiedenis van ieder afzonderlijk kerkgenootschap op

{==94==} {>>pagina-aanduiding<<}
zichzelve te schetsen. Roomschen, Hervormden, Lutherschen, Doopsgezinden, Remonstranten, en eenige andere kleine afdeelingen der Nederlandsche kerk, die in het genoemde tijdperk ontstonden, bloeiden of verdwenen, komen hier ter sprake in de zes Hoofdstukken, die voor ons liggen. Behalve de algemeene bedenking, of het niet beter ware geweest, en hier, en in het eerste Deel de stof der geschiedenis liever in twee hoofdgroepen te scheiden, Roomschen namelijk en Protestanten van verschillende geloofsbelijdenis, moeten wij de vraag opperen, waarom toch, in beide Deelen, de Roomsche kerk steeds voorop is gezet? Hare geschiedenis is toch waarlijk de belangrijkste niet, en in den geest van het tijdperk, hetwelk hier wordt behandeld, ligt zulk eene rangschikking nog veel minder. Ook meenen wij, dat door de tegenwoordige wijze van behandeling de geschiedenis van ieder, vooral Protestantsch kerkgenootschap te veel op zichzelve staat, en het te weinig in het oog valt, wat invloed het eene op de ontwikkeling van het andere, in leer, eerdienst en kerkvormen heeft gehad. Die wederkeerige invloed, b.v. van Remonstrantsch- en Dordsch-Gereformeerden op elkander, is toch waarlijk hoogst belangrijk en onmiskenbaar geweest. Hier treedt zij geheel in de schaduw, en ieder kerkgenootschap staat geïsoleerd voor ons. Het is, als bestond er geene hoogere eenheid des geestes onder de Protestanten, tegenover de éénvormigheid der Roomsche kerk. - Heeft de geschiedenis geene hoogere roeping te vervullen, dan eene bloot kronijkmatige opgave van gebeurde daadzaken mede te deelen, dan moge de methode des Heeren glasius voldoende zijn te achten; voor pragmatische beschouwing ware zeker eene methode te verkiezen geweest, waarbij het meer ware gebleken, dat de ééne Protestantsche geest zich in en door de verschillende kerkgenootschappen, in hun
onderling verband, ontwikkeld heeft.
Doch wij mogen niet vergeten, dat de Schrijver hier niet als wetenschappelijk beoefenaar der geschiedenis, maar als opsteller van een leesboek voor den beschaafden stand is opgetreden. Om dan van den vorm tot den inhoud zijns

{==95==} {>>pagina-aanduiding<<}
werks terug te keeren, zouden wij der waarheid te kort doen, zoo wij weigerden te verklaren, dat de zaken hier beknopt, geleidelijk en vrij volledig zijn voorgesteld. De innerlijke geschiedenis der Nederlandsche Hervormde kerk is in een helder licht geplaatst. Waar het de beoordeeling van treurige uitersten gold, heeft de Schrijver meestal den juisten middelweg gekozen, het goede huldigende, waar hij het vond, maar zich aan geene dwaze voorliefde voor eene der beide partijen schuldig makende. Ook voor de kennis van den invloed, dien staat en kerk bij afwisseling op elkander hebben uitgeoefend, levert dit Deel hoogst merkwaardige bijdragen. Over de Jansenisten hadden wij gaarne iets uitvoerigers en grondigers ontvangen, dan ons hier wordt medegedeeld. Eene belangrijke Dissertatie, over dit onderwerp, te Groningen in 1841 door den Heer bennink janssonius verdedigd, had hier den Schrijver meerdere bijdragen kunnen aanbieden. Nog verdient het goedkeuring, dat er ook eene afzonderlijke paragraaf is toegewijd aan het overzigt van de pogingen, die gedurende dit tijdvak door de Nederlandsche Hervormde kerk ter uitbreiding van het Evangelie in 's lands Overzeesche bezittingen aangewend zijn. Niet ongepast ware het geweest, wanneer de Heer glasius, aan het slot van het tijdperk genaderd, in breede trekken een kort tafereel had ontworpen van den zedelijken en godsdienstigen toestand des Nederlandschen Christendoms, in zijn geheel beschouwd, vergeleken met deszelfs gesteldheid in het vorige tijdperk.
In plaats daarvan geeft de Schrijver, ten besluite van dit boekdeel, een drietal belangrijke lessen, die, hoe algemeen ook gesteld, wanneer wij ze in het verband brengen met het bepaalde tijdperk, dat behandeld was, echter in onze dagen zeer de behartiging verdienen van Roomsch en Onroomsch beiden, en getuigen van 's Opstellers regt Christelijke beschouwingswijze der geschiedenis. Eene vierde had er kunnen bijgevoegd, die bij de veelvuldige klagers onzer dagen niet luide genoeg kan worden gepredikt, en vervat is in het woord van den wijzen Prediker: Zeg niet, dat de vorige dagen beter zijn geweest dan de

{==96==} {>>pagina-aanduiding<<}

tegenwoordige. Voorzeker, de gansche geschiedenis van het verledene is eene doorgaande apologie van en sleutel tot het tegenwoordige. En het zou der moeite waardig zijn, haar nog eens opzettelijk uit dit oogpunt te beschouwen.
Het moge den Eerw. glasius niet aan lust en aanmoediging ontbreken, om zijnen moeijelijken arbeid verder voort te zetten. Het beschaafd publiek ontvange dien arbeid met de belangstelling, welke hij waarlijk verdient. Met het derde Deel, dat niet het minst belangrijke zijn, maar ook welligt de meeste moeijelijkheden ter bewerking aanbieden zal, is dit werk voltooid. Wij zien het met verlangen te gemoet.




De Leerstukken der Protestantsche en der Roomsch-Catholieke Kerk met elkander vergeleken en aan den Bijbel getoetst, voor Huisgezinnen, Cathechisatiën en Scholen, door J.H. Carpentier Alting. Te Amsterdam, bij G.J.A. Beijerinck. 1843. In gr. 8vo. VIII en 183 bl. f 1-80.

De Eerw. carpentier alting, Schrijver van verscheidene grootere en kleinere werkjes ter voorziening in de godsdienstige behoeften van den Protestantschen Christen, in deze dagen van strijd tegen de Ultramontaansche partij, had meermalen opgemerkt, dat velen aan dien kamp deelnemen, zonder volkomen bekend te zijn met hetgeen beide kerken eigenlijk van elkander scheidt. Reeds lang koesterde hij daarom het voornemen, de voornaamste leerstukken van beide kerken op te geven. Daartoe overgaande, heeft hij zich eenigermate bediend van een Hoogduitsch werkje van zekeren wildt, schoon zich geheel rigtende naar hetgeen de behoefte van Nederduitsche lezers hem toescheen te vereischen. Hij heeft daartoe de schriften van van alphen, egeling, statius muller en anderen gebruikt, ter staving of opheldering van de Protestantsche leer. Kenbronnen der Protestantsche leer waren hem ech-
{==97==} {>>pagina-aanduiding<<}
ter de Augsburgsche Confessie, de Nederlandsche geloofsbelijdenis en de Heidelbergsche Cathechismus. Bij het opgeven der Roomsche leer heeft hij zich op den Trentschen en Franschen Cathechismus beroepen. Intusschen hoopt hij met dit werkje, niet slechts aan Protestanten, maar ook aan Catholieken, eene wezentlijke dienst te hebben gedaan.
De nuttigheid van eene zoodanige vergelijkende voorstelling, ook voor aankomende Christenen, ontkennen wij geenszins. Het ware te wenschen, dat in beide hoofdafdeelingen der Christenheid meer werd begrepen, waarom en waartoe de strijd wordt gevoerd. Zoo kunnen wij het doel, dat de Eerw. Schrijver zich voorstelde, volkomen billijken. Alles hangt hier slechts af van de wijze, waarop de volvoering is bewerkstelligd.
In vier Hoofdstukken is dit werkje verdeeld. I. De Kerk. II. Het heil, hetwelk in de Kerk kan gevonden worden. III. De genademiddelen der Kerk. (Sacramenten.) IV. De Godsdienst der Kerk. (Eerdienst.) In ieder van deze wordt in twee kolommen de leer van beide partijen tegenover elkander gesteld.
De eerste vraag is, of echter deze opgave geeft wat zij belooft, van de Protestantsche en Roomsch-Catholieke Kerk de leer tegenover elkander gesteld. En dan moeten wij ons reeds terstond verwonderen, dat de Schrijver geene heldere bewustheid schijnt te hebben gehad van den omvang en de grenzen zijner taak. Of behooren tot de Protestanten ook geene Remonstranten, Doopsgezinden, Lutherschen, Socinianen, Kwakers en anderen? Behooren tot de Roomsch-Catholieken ook de Jansenisten, ook de aanhangers der Gallicaansche Kerk niet? Zoo ver schijnt echter de Schrijver zijn plan niet te hebben uitgestrekt. Althans, wat de Protestantsche Kerk betreft, zal het wel ongerijmd wezen, uit de weinige door hem genoemde leer- en belijdenisschriften, de leer van alle de verschillende Protestantsche kerkgenootschappen te willen afleiden. Bij onzen Schrijver is het Protestantisme slechts ééne partij, die tegenover de ééne Catholieke kerk staat. Hier en daar moge hij van het inwendig verschil in ieder der kerkgenootschappen melding maken, b.v. bl. 95: bij

{==98==} {>>pagina-aanduiding<<}
menig leerstuk wordt dit gewigtig onderscheid verzwegen en in de schaduw gesteld. Geen wonder, de Schrijver verzekert ons, dat het onderscheid tusschen de Evangelisch Luthersche kerk in Duitschland en onze Protestantsche kerken alleen den uiterlijken vorm betreft!
Eene andere vraag is, of de voorstelling der leerstukken uit de regte bronnen geput is. Bronnen kunnen hier alleen zijn de algemeen aangenomene kenbronnen, waaruit de Roomsche en Protestantsche leer wordt opgemaakt, met andere woorden de Symbolische Schriften en Cathechismen. En zoo men derzelver uitspraken met de taal van andere schrijvers wil ophelderen, moeten het de zoodanige zijn, die deze leer getrouw, en zonder invloed van eigen subjectiviteit, ontwikkelen. Ook van die zijde missen wij hier veel. De leer der niet Hervormde en Luthersche kerken vinden wij hier niet volledig opgegeven, veel minder uit de echte bronnen geput. De vaderlandsche godgeleerden, wier schriften alting aanhaalt, kunnen geenszins gezegd worden in alle leerstukken getrouw te zijn gebleven aan de oorspronkelijke leer der kerk, waartoe zij behooren. Zij hebben geschreven onder den invloed van den geest hunner dagen. Statius muller is in symbolisch-kerkelijken zin geen orthodox Lutheraan. Zelfs egeling, hoe voortreffelijk en Evangelisch zijn geschrift zij, komt niet met de strenge vormen der oude Gereformeerde kerkleer overeen. Wij zeggen dit geenszins, om den welverdienden roem dezer mannen te verkleinen, maar alleen om de bewering te staven, dat de Heer alting naar onze meening geen regt had, om uit de schriften van genoemde mannen, veel minder uit die van borger, van heiningen en anderen, vast te stellen of op te helderen, wat Protestantsche kerkleer is. Wil men deze voorstellen, men geve die niet gemoderniseerd, maar zoo objectief mogelijk, gelijk zij in die schriften voorkomt, die waarlijk voor uitdrukking van de kerkleer, niet van eene bloot individuële opvatting moeten gehouden worden.
Zoo objectief mogelijk, zeiden wij. De Heer alting schreef zoowel voor Catholieke als voor Protestantsche le-
{==99==} {>>pagina-aanduiding<<}
zers. Beide moeten dus hunne leer er zuiver in vinden wedergegeven, zonder dat de subjectiviteit des opstellers de schaal naar de eene of de andere zijde wil doen overslaan. Populaire Symboliek, zoo als de Schrijver zich die voorstelt, mag geene Apologetiek van één bepaald kerkgenootschap, veel minder Polemiek tegen een ander worden. Ook tegen deze regel is jammerlijk gezondigd. De voorstelling van de Roomsche leer wordt zelden met bijvoeging harer bewijzen geleverd, gelijk bij die der (algemeene) Protestantsche plaats heeft. Soms ontsiert de Schrijver dezelfde kolom, waarin de eerste staat, met uitvallen, objecties en dadelijke polemiek. Men zie bl. 31, 35, 66. De Protestantsche leer wordt integendeel meestal met ter loops ingevoegde Apologetiek en Polemiek opgegeven, b.v. bl. 69, 81 en elders. Wij kunnen den Schrijver niet nadrukkelijk genoeg herinneren aan hetgeen aangaande de betamelijke onpartijdigheid eener zoodanige voorstelling, als hij bedoelde, wordt opgemerkt door winer, in de Inleiding voor zijne Comparative Darstellung des Lehrbegriffs der verschiedenen Christlichen Parteyen.
Eindelijk is juistheid van dogmatische voorstelling en uitdrukking zelfs in een populair handboek een onmisbaar vereischte, opdat het geene verkeerde en onjuiste begrippen opwekke. Ook hieraan ontbreekt veel. Aan onze R.C. geloofsgenooten laten wij de beantwoording der bij ons zeer bedenkelijke vraag over, of zij de opgave hunner kerkleer, zoo als die door alting aan de hand van zijnen Hoogduitschen voorganger gegeven wordt, als authentiek zullen erkennen. Rec., als Hervormd Protestant, heeft nog al wat aan te merken. Komen al de Protestantsche kerkgenootschappen overeen in de opvatting van den persoon en het werk des Verlossers? Hier ten minste vernemen wij geen enkel verschilpunt; de Schrijver verbergt zich achter algemeene uitdrukkingen, waarvan geene in dogmatisch opzigt zóó geformuleerd is, dat de oorspronkelijke stichter van eenig kerkgenootschap ze voor de zijne zou willen erkennen. De erfzonde vinden wij alleen als erfsmet voorgesteld. De zeer verschillende Protestantsche voorstel-
{==100==} {>>pagina-aanduiding<<}
lingen aangaande den staat der regtheid en de gevolgen van den val worden onder algemeene uitdrukkingen zamengevat, die de oorspronkelijke leer van geen enkel kerkgenootschap volkomen wedergeven. De Calvinistische Avondmaalsleer, die toch Hervormde kerkleer is, wordt ter zijde geschoven. En vooral van de Sacramenten is de voorstelling zoo onbepaald en vaag, dat men zich niet genoeg kan verwonderen. - Het is hier niets, dan een modern, algemeen, negatief Protestantisme, dat tegenover de Catholieke kerk wordt gesteld. Wij kunnen den Heer alting wel aanraden, wanneer een herdruk van dit werkje noodig mogt zijn, getrouwer te zijn aan zijn doel, en eene meer volledige, meer juiste, meer onpartijdige opgave te doen van de kerkleer der beide partijen, en van hare verschillende afdeelingen, uit ieders afzonderlijke symbolen geput, en met bewijzen uit deze gestaafd. Dan eerst zullen zijne leerlingen zien,
wat Roomsche en Protestantsche kerkleer is. Hier hebben wij slechts een onvolledig Catholicisme en een bloot subjectief eclectisch en syncretisch Protestantisme gevonden.




De toestand der Protestantsche tegenover de Roomsche Kerk in Nederland. Leerrede over Deut. XXXII:21, uitgesproken op den Gedenkdag der Kerkhervorming, door J. Buddingh, Predikant te St. Oedenrode (Noord-Braband). Te 's Hertogenbosch, bij Gebr. Muller. 1844. In gr. 8vo. VIII, 26 bl. f :-30.

Het kan zijn, dat men te St. Oedenrode of elders in Noord-Braband, als Predikant, zou geplaatst moeten zijn, om de aanmatigingen der Roomsche kerk tegenover de Protestantsche regt te leeren kennen. Maar zeker is het, dat men, aldaar woonachtig, minder in staat is, om den toestand der Protestantsche kerk in Nederland tegenover de Roomsche met kennis van zaken te beoordeelen. Rec., die het voorregt heeft, eene talrijke gemeente in Zuid-Holland te bedienen, heeft minder reden, om over de laauwheid der Protestanten te klagen, dan de Heer bud-
{==101==} {>>pagina-aanduiding<<}

dingh, en meent over het algemeen den toestand der Protestantsche kerk, in weerwil van de aanmatigingen der Roomsche, in onze dagen niet ongunstig te mogen noemen. Maar, hoe dit ook zij, er spreekt in deze Leerrede, die overigens noch door haren vorm noch door haren inhoud zich boven andere aanbeveelt en zeer middelmatig heeten mag, zulk een geest van bitterheid, dat wij ons van hare uitgave weinig goeds beloven. Op meer dan ééne plaats geeft zij zich bloot aan gegronde aanmerkingen, die door Roomschgezinden kunnen worden ingebragt. Reeds is zij scherpelijk gehekeld in de Nederlandsche Catholieke Stemmen, en ongaarne zouden wij hare verdediging op ons nemen. Wij doen gaarne hulde aan de goede bedoelingen van den Heer buddingh, ook daarin blijkbaar, dat de opbrengst strekken moet ten voordeele der Protestantsche vereeniging onder de zinspreuk: Unitas. Maar tevens bidden wij hem, dat hij toezie, door geenen onmatigen ijver af te breken, wat hij wenscht op te bouwen, en dat hij zich beijvere, om aan zijne gemeente van week tot week zulk een regt Evangelisch voedsel toe te dienen, dat zij, daarvan geheel doortrokken, geene andere weide begeert, dan die des zuiveren Evangelies.









Gelegenheids-leerredenen.

Wij willen de aankondiging van eenige ons toegezondene Leerredenen, bij onderscheidene gelegenheden gehouden, onder dezen algemeenen titel bijeenvoegen.

Afscheids- en Bevestigingsrede van J. Pol. Te Hoorn, bij P.J. Persijn. 1844. In gr. 8vo. 39 bl. f :-50.

Met deze kerkelijke rede legde de Eerw. pol zijne dertigjarige dienst als Predikant bij de Doopsgezinde gemeente te Hoorn neder. Zij heeft tot tekst 1 Thess. IV:1, 2, en strekt bijna geheel tot het eerste der op den titel genoemde einden, want alleen de aanspraken hebben op de bevestiging van des Leeraars opvolger betrekking. Het

{==102==} {>>pagina-aanduiding<<}
spreekt van zelf, dat, bij gelegenheden als deze, de kerkelijke Redenaar niet geheel nalaten kan, van zich zelven te spreken, doch het schijnt ons toe, dat dit hier wel wat overdreven wordt; en dit, met mindere warmte, doch die een gevolg van des Opstellers jaren mag zijn, is de voornaamste aanmerking, die wij op deze Redevoering te maken hebben.

Feestrede op het tweede Eeuwgetijde van het leggen van den eersten steen van het Kerkgebouw van de Hervormde Gemeente te Joure, Westermeer en Snikzwaag; naar aanleiding van Esra III:11b; gehouden door J.J. Wassenaar, Predikant bij die Gemeente, op den 18 Maart 1844. Te Joure, bij J.H.D. Munnik. In gr. 8vo. 28 bl. f :-50.

Gelijk de Leerredenen, bij soortgelijke gelegenheden gehouden, doorgaans bijna uitsluitend belangrijk zijn voor de gemeente, waar zij werden uitgesproken, zelve, zoo is zulks inzonderheid van deze Feestrede het geval, om de invlechting der bijzonderheden, die tot de geschiedenis van de gemeente Joure c.a. en op den bouw van hare kerk betrekking hebben. Het zou dan ook minder voegzaam zijn, zulke stukken als Leerredenen te beoordeelen, schoon wij wel mogen zeggen, dat het hier gegevene tot eer strekt van het verstand en den ijver van deszelfs Opsteller. Koorgezangen, uitgevoerd door een zanggezelschap, wisselen de feestrede af, en eene lijst van de Predikanten, die aldaar gediend hebben, besluit het stukje.

Inwijdingsrede, gehouden in de nieuw gebouwde Kerk te Cheribon, op Zondag, den 27 Nov. 1842; voorafgegaan door een kort overzigt van de Geschiedenis der Christelijke Gemeente aldaar, door W.R. van Hoëvell. Theol. Doct. en Predikant te Batavia. Te Batavia, ter Landsdrukkerij 1843. (Te bekomen, bij W.E.J. Tjeenk Willink, te Zwolle.) In gr. 8vo. 40 bl. f :-60.


{==103==} {>>pagina-aanduiding<<}

Niemand, wien de zaak van het Christendom in onze O.I. bezittingen ter harte gaat, zal dit boekske zonder belangstelling in de hand nemen. Men zal er uit zien, dat prijsstelling op het bezit van een eigen kerkgebouw de Christenen te Cheribon, ofschoon nog geenen afzonderlijken Leeraar bezittende, heeft bewogen, om eene aanzienlijke som bijeen te brengen tot de stichting van het, in steendruk tegenover den titel afgebeelde kerkje; dat daartoe de Hoofdpriester en de overige Mahomedaansche geestelijken eene groote hoeveelheid metselsteenen, en de Regent van Cheribon, die mede deze Godsdienst belijdt, eene aanzienlijke geldsom hebben bijgedragen (eene Maleitsche aanspraak aan dit opperhoofd staat tusschen de andere toespraken in), en dat dit gebouw niet alleen voor de Protestanten, maar ook voor de Roomsch-Catholijken bestemd is, gelijk dan ook, na de inwijdingsrede, de Pastoor van Batavia er de mis heeft gevierd, welke plegtigheid door de Hervormde gemeente werd bijgewoond, gelijk de Roomschen de inwijdingsrede van den Hervormden Predikant gedaan hadden. Wij treffen hier dus meer dan één bewijs aan van die godsdienstige verdraagzaamheid, welke de Christenen, belijders van het Evangelie der liefde, wel het eerst en het meest behoorde te kenmerken, en waardoor dat Evangelie ook wel het nadrukkelijkst aangeprezen wordt. Wij danken den Eerw. van hoëvell zeer voor het hier medegedeelde; de op welwillende vergunning ter Landsdrukkerij gedane uitgave moest tevens dienen tot aanvulling van f 1500, die men nog te kort kwam, en dat ruime inteekening dit doel deed bereiken, strekt den Christelijken geest in Oost-Indië, gelijk dit denkbeeld den Redenaar, grootelijks tot eer. In de onderscheidene genoemde opzigten is dit stukje een opmerkelijk en gunstig teeken des tijds; het mag ook in ons vaderland wel opgemerkt en
behartigd worden.
Bij zulk eene gelegenheid is ook uitgesproken:

De bestemming van een Christelijk Bedehuis. Leerrede over 1 Kon. VIII:29b, bij de inwijding van het nieuwe

{==104==} {>>pagina-aanduiding<<}

Kerkgebouw der Hervormden te Vierlingsbeek; door C.W. Pape, President van het Provinciaal Kerkbestuur van Noord-Braband, en Predikant te Heusden. Te 's Hertogenbosch, bij P.R.D. Muller. In gr. 8vo. 35 bl. f :-40.

De Hoog Eerw. Spreker, uitgenoodigd om de inwijdingsplegtigheid der kerk te Vierlingsbeek te besturen, ontwikkelt daartoe de bestemming onzer Christelijke bedehuizen, als opvoedingsgestichten in zuivere godsdienstkennis, als oefenscholen in ware godzaligheid, en als bewaarplaatsen van het heiligste en dierbaarste, dat wij op aarde bezitten. Het geheel is zeer doelmatig; de aanspraken zijn gepast en hartelijk. Bij de moeijelijkheid in het kiezen van geschikte Psalmverzen, en het onverschoonlijke gebrek aan stof bij openbare kerkelijke plegtigheden in den Evangelischen gezangenbundel, ontvangen wij gaarne opgave van het gebruikte, hetwelk wij hier misten. Ter bevordering van het oogmerk der uitgave, die geschied is ten voordeele van het kerkefonds der Hervormden te Vierlingsbeek, prijzen wij deze Leerrede aan.
Van treuriger inhoud, dan feestredenen, is:

Gedachtenisrede op F.H. Heerspink, in leven Predikant te Gieten, gestorven den 2 Mei 1843, uitgesproken den 14 Mei in de kerk te Gieten, door J.B.F. Heerspink, Predikant te Gasselte. Te Groningen, bij P. van Zweeden. 1843. In gr. 8vo. 27 bl. f :-30.

Eene eenvoudige en hartelijke hulde aan eenen ontslapen broeder, die en den ontslapene, en den Spreker vereert en door den laatste tevens aan de vertroosting, stichting, vermaning der Christelijke gemeente wordt dienstbaar gemaakt. Het zou onvoegzaam zijn, zoo iets anders dan aan te kondigen.
Na deze Leerredenen bij kerkelijke gelegenheden laten wij volgen eene, die wel naar aanleiding van een bepaald

{==105==} {>>pagina-aanduiding<<}
onderwerp in het kerkelijke jaar, echter niet bij eene bepaalde gelegenheid gehouden is:

Waarom is de gekruiste Christus zoo belangrijk voor zijne Gemeente? Eene Inleiding tot de Lijdensstoffen; door J.J. Swiers, Predikant te Havelte. Te Groningen, bij M. Smit. 1844. In gr. 8vo. 10 bl. f :-15.

Deze, 1 Cor. II:2 tot tekst hebbende Leerrede, ter inleiding tot de jaarlijksche behandeling der geschiedenis van 's Heilands laatste lijden en sterven, geeft een overzigt van hetgeen de Leeraar voornemens was, daaromtrent destijds afzonderlijk te ontwikkelen. Zij moest dus dienen tot een leiddraad en herinnering voor de toehoorders, en werd uitgegeven in de hoop van ook bij anderen de regte kennis der waarde van het lijden onzes gezegenden Verlossers te bevorderen. Sommigen zullen wel meenen, dat, door het voorbijgaan van hetgeen men het plaatsbekleedende van jezus lijden en dood noemt, aan de Bijbelleer geen genoegzaam regt wordt gedaan; men zij toch eerlijk genoeg, om op te merken, dat de Groninger school in diepen eerbied voor den Heer, ook in zijne diepe vernedering, en in het toekennen van de hoogste waarde daaraan, echter volstrekt niet achterstaat.
Wij besluiten onze aankondiging met:

Het geloof in Jezus, het ware middel tot volksbehoud. Eene Leerrede over Luk. XIX:41-44, gehouden te Groningen, den 28 Jan. 1844, door C.H. van Herwerden, Chz., Theol. Doct. en Predikant. Een woord, om ons ook de geldelijke opofferingen voor het Vaderland Christelijk te doen brengen. Te Groningen, bij W. van Boekeren. 1844. In gr. 8vo. 26 bl. f :-30.

Hoewel de eigenlijke aanleiding tot het houden en uitgeven van deze Leerrede van eenen voorbijgaanden aard zij, is zij nogtans eener blijvende herinnering overwaardig,

{==106==} {>>pagina-aanduiding<<}
zoowel ter proeve, hoe men het Evangelie ook in deszelfs invloed op het burgerlijke en maatschappelijke leven te beschouwen hebbe, als om het nut, dat de lezing van deze opwekking in dit opzigt stichten kan; waarom wij deze Leerrede ernstig aanprijzen, als meer dan een zoogenoemd stuk van den dag.




Openingsrede tot het Feest, gevierd te Groningen den 19-23 Junij 1844 ter herinnering van den Akademischen leeftijd over de jaren 1820-1830, door Mr. J.A. van Roijen, Advokaat te Zwolle. Te Groningen, bij J. Oomkens. 1844. In gr. 8vo. 31 bl. f :-30.

Hoe meer de oud-Studentenfeesten gevierd worden, des te moeijelijker wordt het, er Redenaar op te zijn. En wat zou toch zulk een feest zijn zonder redevoering? Zonder redevoering en maaltijd kan toch wel geene vereeniging, veel minder eene feestvierende vereeniging, en allerminst een herinneringsfeest bestaan. Voor den maaltijd kan men gemakkelijk een' kok vinden; ook blijft, of die goed of schraal was, min of meer inter parietes, maar de toebereider van het voedsel des geestes laat zich zoo maar niet improviseren, en.... het stuk moet ook in druk verschijnen. Het zou eene groote onbeleefdheid zijn, dat de deelgenooten daarop bij den Redenaar niet aandrongen. Redevoering? Nu ja, die naam klinkt wel wat deftig, en eene deftige, logisch als eene bus sluitende, geregeld-vervelende of vervelend-geregelde verhandeling zou bij zulk eene gelegenheid tamelijk misplaatst zijn. De Heer van roijen heeft dat ook begrepen, en zijne taak, zeker ten regtmatige genoegen en tot welverdiende toejuiching zijner hoorders, juist zoo verrigt, als het zijn moest, dat is, om het met een studentenwoord te zeggen, ferm studentikoos.





{==107==} {>>pagina-aanduiding<<}

Pathologische Studiën, door Dr. C. Gobée, Officier van Gezondheid 1ste Klasse, Lid van eenige binnen- en buitenlandsche geleerde Genootschappen. IIde Deel. Te Utrecht, bij J.G. van Terveen en Zoon. 1844. In gr. 8vo. X en 279 bl. f 2-60.

In No. VIII van de Vaderlandsche Letteroefeningen van 1843 is melding gemaakt van het Iste Deel der Pathologische Studiën van Dr. gobée; de welverdiende achting, welke de Schrijver onder ons geneeskundig publiek geniet, de belezenheid en originaliteit, waardoor zich zijne werken in het algemeen, en het aangekondigde in het bijzonder, kenmerken en - het doet ons leed, het te moeten erkennen - de zeldzaamheid van het verschijnen van oorspronkelijke geneeskundige werken ten onzent eischen, dat ook dit tweede Stuk niet met stilzwijgen worde voorbijgegaan. De Voorrede geeft al dadelijk te kennen, welk deel der Pathologie de Schrijver zich in hetzelve hoofdzakelijk tot onderwerp gekozen heeft. ‘De meermalen gemaakte opmerking,’ dus lezen wij, ‘dat de kennis der neurophysiologische grondstellingen en de hieruit voortgaande pathologische gevolgtrekkingen aan vele oudere en jongere artsen voor het grootste gedeelte onbekend zijn, heeft mij doen besluiten, de leer der zenuwziekten volgens het hedendaagsch standpunt der wetenschap tot onderwerp van dit Deel te kiezen en deze leer door ziektegeschiedenissen toe te lichten.’ Wij vinden dit onderwerp gelukkig gekozen en het wekte onze belangstelling, hetzelve door eenen man als Dr. gobée behandeld te zien; schoon het ons voorkwam, dat de aangevoerde reden wat al te zeer getuigt van het hooge standpunt, hetwelk de Schrijver zich zelven onder onze geneeskundigen toekent. Teregt laat Dr. gobée, alvorens tot het pathologische gedeelte over te gaan, eene korte schets van de Anatomic en Physiologie van het zenuwstelsel voorafgaan (bl. 3-59); hij geeft hier op, wat het mikroskoop aangaande de fijnere structuur der zenuwen en zenuwknoopen heeft geleerd, handelt

{==108==} {>>pagina-aanduiding<<}
met name over de primitiefvezeltheorie, over den n. sympathicus en deszelfs betrekking tot het cerebrospinaalstelsel, over de gevoels- en bewegingszenuwen, over reflexie, over de zoogenaamde excentrische wet van het zenuwstelsel, en eindigt dit gedeelte met het vermelden van eenige sympathische verschijnselen, welke niet door het zenuwstelsel alleen kunnen worden verklaard. Dit gedeelte maakt als 't ware den grondslag uit van het volgende pathologische. In het pathologische gedeelte wijst de Schrijver de moeijelijkheid van eene stelselmatige rangschikking der zenuwziekten aan, en komt tot de conclusie, dat men deze slechts onder de volgende hoofdklassen brengen kan: 1o. ziekelijk verhoogde gevoeligheid (hyperaesthesia), 2o. ziekelijk verminderde gevoeligheid (anaesthesia), 3o. in modo veranderde gevoeligheid (paraesthesia), 4o. ziekelijk verhoogde beweging (hypercinesia), 5o. ziekelijk verminderde beweging (acinesia), 6o. in modo veranderde beweging (paracinesia). Daar No. 3 en 6 in hare verschijnselen tot nog toe niet genoegzaam bekend zijn, kunnen wij ons vooralsnog slechts tot de overige vier klassen bepalen. Ook bij de zielsziekten (psychische neurosen), met wier behandeling overigens de Schrijver zich hier niet speciëel ophoudt, schoon hij toch in het voorbijgaan zijne overhelling tot de zoogenaamde somatische of organische leer doet uitkomen, is dit beginsel van classificatie van toepassing.
In de Iste Afdeeling (verhoogde opwekking der centra, zich uitende in de peripherische zenuwen) handelt de Schrijver eerst over de neuroses vitae vegetativae, welke óf de gevoelszenuwen (neuralgiae), óf de bewegingszenuwen (spasmi in den uitgestrekten zin des woords) betreffen; onder de neuralgiae behandelt hij de n. coeliaca, de cardialgie, de n. mesenterica (loodkolijk); onder de neuroses der bewegingszenuwen den laryngismus stridulus, het asthma bronchiorum, de tussis convulsiva en de hartkloppingen. Vervolgens tot de neuroses vitae animalis overgaande, beschouwt hij hier niet alleen 1o. die der gevoelsen 2o. die der bewegingszenuwen elk afzonderlijk, maar ook 3o. die der gevoels- en bewegingszenuwen gezament-
{==109==} {>>pagina-aanduiding<<}
lijk; onder No. 1 de neuralgia cutanea generalis, de n. facialis, de n. lumbo-abdominalis en de n. alveolaris; onder No. 2 de chorea, welke zich, volgens den Schrijver (bl. 98), hoofdzakelijk kenmerkt door eene verhoogde werkdadigheid der voorste ruggemergsstrengen met gedeeltelijke stoornis van het wilsvermogen; den trismus en tetanus, de epilepsie (bij welke gelegenheid de Schrijver aantoont, dat men alleen in eenen genetischen zin van eene epilepsia peripherica spreken kan), de eclampsia gravidarum et parturientium, de hydrophobie en de contractura artuum; onder No. 3 de hysterie (waarvan, volgens den Schrijver (bl. 123), eene aangeborene of door
verschillende oorzaken verworvene hyperaesthesie van het cerebro-spinaalstelsel en deszelfs onderdeelen het wezen uitmaakt, en waarbij de ὑστέρα volstrekt niet lijdende behoeft te zijn), en de hypochondrie, van welke ziekte eene buitengewone oplettendheid der psyche op haar zelve en op de peripherische gevoelsuitingen van het zenuwstelsel het wezen uitmaakt (bl. 131). Aan het einde van deze Afdeeling behandelt de Schrijver (bl. 138-163) de spinaalirritatie, welke hij (bl. 153) ‘niet in den beperkten zin der Duitsche en Engelsche schrijvers opvat, en onder welken toestand hij zich geene prikkeling met vaatovervulling of ontsteking voorstelt, maar slechts eene verhoogde of in modo veranderde werkdadigheid der ruggemergzelfstandigheid zelve en die waarschijnlijk in eene telkens plaats hebbende, dán spoedig voorbijgaande, dán wederom langer durende levensscheikundige en morphologische verandering van dit orgaan haren grond, hare naaste oorzaak, haren zetel heeft, doch welke noch door het anatomisch-pathologisch, noch door het scheikundig onderzoek tot heden ontdekt is.’ In de IIde Afdeeling handelt de Schrijver over de verminderde, belemmerde of opgehevene krachtuiting van het centraal zenuwstelsel en deszelfs hoofdzenuwstammen, zich uitende peripherisch door atonie of paralysis der gevoelszenuwen (anaesthesia) en der bewegingszenuwen (acinesia). De Schrijver doet hier opmerken, hoe moeijelijk de diagnose tusschen cerebrale en spinale paralysis is, en geef

{==110==} {>>pagina-aanduiding<<}
eenige aanwijzingen aan de hand, om beide toestanden van elkander te onderkennen; hij handelt over de medegedeelde paralyses van de gevoelszenuwen van een deel op deszelfs bewegings- en trophische zenuwen, en eindigt deze afdeeling met een kort woord over de paralytische toestanden der organen van het vegetatieve leven. Het overige gedeelte van dit Deel (bl. 187-275) bevat onderscheidene belangrijke ziektegeschiedenissen, waarvan de vijf eerste tot de neuropathologie behooren, de beide andere den morbus Brightii betreffen.
Dit is kortelijk het beloop van een werk, hetwelk weder de onmiskenbare blijken draagt van meer dan gewone vertrouwdheid met de geneeskundige literatuur van vroegeren en vooral van lateren tijd, en niet minder van de genialiteit van deszelfs Opsteller. 't Is waar, volledige nosographiën van de vermelde ziektetoestanden vindt men niet; maar zulks lag ook minder in het plan des Schrijvers, dan wel, om aan zijne lezers aan te toonen, hoedanig de in het eerste gedeelte ontwikkelde neurophysiologische grondstellingen in de pathologie hare toepassing vinden. Daarenboven zijn er nu en dan hoogst belangrijke ziektegeschiedenissen tusschen in gelascht, terwijl de aan het einde des werks medegedeelde historiae morbi, wegens naauwkeurigheid van waarneming en scherpzinnige epicrisis, inderdaad als modellen mogen gelden. Vooral bevielen ons de hoofdstukken over laryngismus stridulus, over hartkloppingen, neuralgia cutanea generalis, n. alveolaris, chorea, epilepsie, hysterie, hypochondrie en dat over paralysis. Opmerking, vooral in den tegenwoordigen tijd, waarin het bijna mode is geworden, de verbrandingstheorie van liebig omtrent de voortbrenging der dierlijke warmte, zonder kritiek, aan te nemen, verdient des Schrijvers op proefwaarnemingen steunende stelling, dat de achterste ruggemergstrengen de temperatuur des ligchaams besturen, waarbij tevens verdienen gelezen te worden de bedenkingen, welke Dr. gobée op eene andere plaats (*), vooral op het voetspoor van schultz, tegen de Liebigsche theorie zelve in het midden brengt. - Hoeveel

{==111==} {>>pagina-aanduiding<<}
voortreffelijks evenwel er in dezen arbeid van Dr. gobée ook gevonden worde, zoo is het er echter verre van daan, dat wij overal zoo gereedelijk met Z. Ed. zouden kunnen instemmen. Het is vooral aan doordraving op een geliefkoosd thema, dat zich de Schrijver heeft schuldig gemaakt; bij hem is spinaal-reflexie, of, gelijk hij het noemt, spinaalirritatie schering en inslag; gelijk hij zelf op eene andere plaats (Kliniek, D. I, St. 4, bl. 314) aan liebig verwijt, dat bij dezen het organisme niets is, dan eene soort van circuleerkagchel, zoo maakt Dr. gobée van hetzelve een louter reflexietoestel. ‘De geheele plastiek berust op een reflexieproces,’ dus lezen wij op bl. 33. Wij zijn er verre van verwijderd, aan den invloed der zenuwen op voeding en afscheiding te twijfelen, de hiervoor pleitende feiten liggen te veel voor de hand; maar zoo als de Schrijver de zaak voorstelt, gaat men toch wat al te ver. Of komt hier dan de eigene vitaliteit der verschillende weefsels, waardoor elk het zijne uit de vormbare stof tot zich neemt, volstrekt niet in aanmerking? Heeft er geene plastiek plaats in het bebroede ei, vóór de vorming der chorda dorsalis en kan men zich de vorming van deze laatste zelve zonder plastiek denken? Hoe heeft de voeding der planten plaats, indien men zich geene plastiek zonder reflexiewerking denken kan? Evenzoo ook noemt de Schrijver (bl. 31) ‘de geheele leer (?) der ontsteking een op reflexie berustend proces.’ Dit reflexieproces nu heeft, volgens den Schrijver, plaats niet in de zenuwknoopen, die met den n. sympathicus in verband staan, maar in het ruggemerg zelf; ja in het hoofdstuk over spinaalirritatie gaat hij zoover, dat hij beweert, dat het geheel catarrhaal proces (bl. 143) en ook de ontsteking (bl. 145) op spinaalirritatie berust! Dat de Schrijver die reflexie, welke
hij hier aanneemt, bepaaldelijk in het ruggemerg laat plaats hebben, hierover zouden wij hem niet aanvallen, indien hij in zijne praemissa het op zich zelf staan van het sympathisch zenuwstelsel ronduit had geloochend, daar de onafhankelijkheid van dit stelsel nog niet zoo stellig is uitgemaakt en valentin nog onlangs in zijn Lehrbuch der Physiologie des Menschen,

{==112==} {>>pagina-aanduiding<<}
1844, Bnd. II, bl. 711 sqq. de ongenoegzaamheid der argumenten van bidder en volkmann, de laatste verdedigers van het op zich zelf staan van den n. symp., (tegen de naauwkeurigheid van wier onderzoekingen zelfs remak is opgekomen (*)) heeft aangetoond, terwijl hij (bl. 719) het reflexievermogen der zenuwknoopen als zeer problematisch stelt. Maar de Heer gobée schijnt het omtrent dit punt met zichzelven niet eens te zijn; hij wederlegt bidder en volkmann (wier onderzoekingen hij trouwens vrij oppervlakkig mededeelt) niet, schoon met hunne naauwkeurigheid en geloofwaardigheid het geheele vraagstuk staat of valt (†), maar laat, na hun gevoelen in vijf regels te hebben medegedeeld, deze woorden volgen (bl. 12): ‘Wij zien uit het aangehaalde, dat het al of niet bestaan van een eigenaardig, het vegetatieve leven besturend en niet geheel en al van de hersenen afhankelijk zenuwstelsel eene nog niet besliste strijdvraag is.’ Hij zegt later (bl. 38): ‘In weerwil van dien bezitten de vegetatieve organen niet
zelden eene groote onafhankelijkheid van het ruggemergstelsel en kunnen zelfs zeer normaal functioneren, bijaldien ook het ruggemerg diep aangedaan is;’ en (bl. 39): ‘Zoo remak's ontdekking zich nader bevestigde, zoo ware de plastiek een van het cerebrospinaalstelsel onafhankelijk proces’; en vooral komen hier in aanmerking de volgende woorden (bl. 9): ‘Beiden, zoowel het ruggemerg, als de ganglia, hebben dit vermogen (om als centraalorgaan te werken) te danken aan de grijze zelfstandigheid, welke men niet meer, gelijk vroeger, als eene zelfstandigheid beschouwt, die door hare groote hoeveelheid bloedvaten

{==113==} {>>pagina-aanduiding<<}
slechts als voedingsorgaan voor de witte zelfstandigheid aanwezig is, maar als zoodanig, om overal, waar zij voorkomt, als centraalorgaan te fungeren, waardoor zij op inwerkende prikkels, hetzij met of zonder bewustzijn, reageert (reflecteert).’ Moet men het niet na deze en dergelijke uitdrukkingen den Schrijver als eene inconsequentie aanrekenen, wanneer hij naderhand overal in zijn werk het reflexieproces, waarin, volgens hem, plastiek en ontsteking bestaat, geheel alleen in het ruggemerg, met voorbijgang der zenuwknoopen, laat plaats hebben? Maar wat moet men zeggen, wanneer later datgene, wat eerst nog maar spinaalreflexie was, geheel spinaalirritatie wordt? Behalve dat de Schrijver hier de andere elementen van den ziektetoestand (zoo bijv. bij het catarrhaal proces de materies perspirationis retenta) eenzijdig heeft voorbijgezien, zoo verwart hij hier klaarblijkelijk de functie van het ruggemerg met deszelfs pathologischen toestand. Indien het al waar mogt zijn, dat dit orgaan bij ieder ontstekings- of catarrhaal proces als reflector werkt, dan behoeft het daarom nog niet zelf hier als ziekelijk beschouwd te worden, evenmin als de centraalorganen van het zenuwstelsel ziekelijk zijn, wanneer men jeuking aan den neus of verwijding der oogappels, ten gevolge van prikkeling van wormen in de ingewanden, waarneemt. Dezelfde overdrijving, welke het hoofdstuk over spinaalirritatie kenmerkt, treft men ook elders aan; zoo zouden bijv. van de 10 lijders aan cardialgie 9 pijn of hooge gevoeligheid der ruggewervels hebben (bl. 72). Eenzijdig en inconsequent mag men het noemen, wanneer de Schrijver (bl. 63-65) bij zielsziekten onbepaald de somatische leer huldigt, hoezeer hij (bl. 129) van eene normaal functionerende ziel, in
tegenoverstelling met eene niet normaal functionerende ziel, en (bl. 132) van eene psychische hyperaesthesie spreekt, en (bl. 130) de vasomotorische zenuwen den weg noemt, waarlangs alle zielsprikkels plastisch worden. Doch wij willen onze aanmerkingen hier liever staken, daar onze beoordeeling voor een Tijdschrift van gemengden inhoud reeds te uitvoerig is geworden. De Heer gobée moge zich uit het ontwikkelde overtuigen, dat, zoo wij al niet overal met hem instemmen, wij zijn werk met belangstelling heb-
{==114==} {>>pagina-aanduiding<<}
ben gelezen, en dat wij het vele goede, hetwelk zoowel dezen, als in het algemeen al zijnen arbeid kenmerkt, op prijs stellen.




Bijdragen tot de Geschiedenis en Oudheden van Drenthe; door Mr. J. de Wal, Substituut-Officier bij de Arrondissements-Regtbank te Winschoten, enz. Te Groningen, bij J.B. Wolters. 1842. In gr. 8vo. XVI en 162 bl. f 1-60.

Wij ontvangen hier eerst eene proeve eener geschiedenis van het jagtwezen in Drenthe, bl. 1-102. Daarbij wordt onderzoek gedaan naar de diersoorten, oudtijds in die provincie voorhanden, waaronder de urus, de bison en de alces, houdende de Schrijver den urus voor den zoogenaamden auerochs; den bison voor den bij hem van den auerochs onderscheiden wisent, en de alces voor den eland; naderhand, in de middeleeuwen, sprak men van elch en schelch of elo en schelo, waarvan de elch of elo de eland is, blijvende men omtrent den schelch of schelo nog in de onzekerheid. Behalve in de gewijde bosschen, was de jagt in de oudste tijden voor een ieder vrij. De wijze van jagen, zoo met verschillende soorten van honden als wapenen, wordt beschreven. Met de invoering des Christendoms ontstonden het eerste wildbanen en afgezonderde jagtstreken uit de in heidenschen tijd gewijde bosschen. De keizerlijke giftbrief van 24 Nov. 943, waarbij aan den Utrechtschen Bisschop het jagtregt in Drenthe geschonken werd, legde den grondslag van de magt der Bisschoppen in dat gewest. Dat regt was geschonken als een jus forestense, en Drenthe, of een deel daarvan, wordt pagus forestensis genoemd. De Heer magnin (Geschiedk. Overzigt van de Besturen, die vóór de herstelling van Nederland in 1814, elkander in Drenthe zijn opgevolgd. Gron. 1838, D. I, bl. 94) beweert, dat het middeleeuwsche forestum niet anders dan woud of bosch beteekent, en hij beroept zich op de tegenwoordige beteekenis van het Fransche
forêt. Dit gevoelen van dien anders telkens met achting aangehaalden schrijver wordt door Mr. de wal krachtig bestreden. Jus forestense is het regt van afgeslotene of privative jagt op hoog wild (bl. 69), en pagus forestensis is de landstreek, waar dat regt door den Keizer voor zichzelven of voor dezen of genen begiftigde was voorbehouden. De lage jagt echter bleef overal vrij, in dien zin, dat het regt

{==115==} {>>pagina-aanduiding<<}
daartoe, even als tot de visscherij, verknocht was aan het bezit van aandeel in de gescheidene of ongescheidene marken. De heerlijkheid Ruinen alleen maakte eene uitzondering. De Heer van Ruinen was alleen en bij uitsluiting dáárin tot uitoefening van jagt en visscherij geregtigd.
Op deze verhandeling over het jagtregt volgt (bl. 103-118) Iets over § 2 van het Drentsche Landregt van [Bisschop] frederik van blankenheim. Die 2de paragraaf wordt bij matthaeus, bij magnin en bij von richthofen verschillend gelezen. Mr. de wal betoogt, dat, gelijk bij matthaeus en magnin, als plaats der teregtzittingen Ranlo of Rallo, en niet, gelijk bij von richthofen, Beille moet gelezen worden.
Verder vinden wij hier (bl. 119-127) cornelius zantfliet, en zijn berigt over de belegering van Coevorden door Bisschop willebrord (in 1231). Dat berigt bezit zeer veel waarde voor de geschiedenis van Drenthe, als men slechts de oordeelkundige veranderingen van Mr. de wal aanneemt, en dus voor Theutones leze threntones, voor Theutonia threntonia, voor Tronordia covordia, en voor Auen anen. Wij moeten erkennen, dat de redenen dier verandering alles afdoende zijn, en het berigt anders geenen gezonden historischen zin kan opleveren.
Bl. 131-150 behelst iets over de heilige plaatsen in Drenthe, vóór de invoering des Christendoms hier te lande. Mr. de wal toont aan, dat de Drentenaar niet alleen in de uitgestrekte bosschen of te midden van ettelijke boomen, maar ook in tempelen zijne Goden vereerde. Dat ten tijde van tacitus de Germanen geene tempels hadden, bewijst niet, dat zij er naderhand geene hebben gesticht, toen zij meerdere kunstbeschaving hadden verkregen en in meerder aanraking met de Romeinen waren gekomen; gelijk het niet kan tegengesproken worden, dat in het gansche rijk van karel den groote, bij de invoering des Christendoms, alom tempels zijn omvergeworpen. En zelfs tacitus kende reeds den tempel van Tamfana; doch te zijnen tijde behoorden de tempels bij de Germanen nog onder de uitzonderingen. Naderhand ontstonden zij in menigte.
Bl. 153, tot het einde, deelt ons de geleerde Schrijver opmerkingen mede betrekkelijk een paar punten, rakende het oude strafregt in Drenthe, namelijk de straf op verkrachting, en het regt tot verdediging van zich zelven ten

{==116==} {>>pagina-aanduiding<<}
koste van den dood des aanvallers, indien men zijn eigen leven niet anders, dan tot dien prijs, kon redden, zoodat het moderamen inculpatae tutelae daarbij altijd moest worden in acht genomen.
De Heer Mr. de wal deele ons van tijd tot tijd nog meerdere vruchten zijner ijverige onderzoekingen mede!




Bijdragen voor Vaderlandsche Geschiedenis en Oudheidkunde. Verzameld en uitgegeven door Is. An. Nijhoff. IIIde Deel. 4 Stukken.

(Vervolg van bl. 22.)

Vele, en zeer belangrijk, zijn de bijdragen, met welke onderscheiden vaderlandsche geleerden dit derde Deel versierd hebben. De lezer oordeele.
De Hoogleeraar vreede verrijkt het met drie opstellen: 1o. Over de vrijheid van Haringvaart en Visscherij. Naar aanleiding eener nota, in den jare 1610 door de Nederlandsche gezanten aan de Engelsche regering ingediend. - Belangrijk, ook uithoofde der doorwrochte aanteekeningen (bl. 1-29).
2o. Laatste ziekte van Prins maurits (bl. 77-112). Een zeer uitgewerkt berigt, waarin veel opmerkelijks uit tot dus verre ongebruikte bescheiden, vooral uit de briefwisselingen der gezanten, is opgeteekend. Hoogst lezenswaardig zijn ook hier des Hoogleeraars aanteekeningen.
En 3o, Pieter cornel. brederode (bl. 266-272). Deze bekende Regtsgeleerde, die in den aanvang der XVIIde Eeuw in 's Hage bloeide, wordt hier voor het eerst ook als ijverig en bekwaam onderhandelaar in het licht gesteld. Vele jaren vertegenwoordigde hij de Republiek bij Duitsche Vorsten, vooral te Heidelberg, en wordt echter niet eens in het Staatkundig Nederland van scheltema genoemd.
De Heer nijhoff zelf deelde, van bl. 29-49 en 184-196, dertien onuitgegeven brieven mede betrekkelijk de geschiedenis der Spaansche heerschappij en die van den opstand tegen Spanje, bijzonder in Gelderland. Zij loopen tot Augustus 1566 en zullen door meerdere gevolgd worden. Vele bijzonderheden ontmoet men er, die door de geschiedschrijvers niet opgeteekend zijn.
Nog ontvingen wij van diezelfde hand een stukje, geti-
{==117==} {>>pagina-aanduiding<<}
teld: Het Loo, geen lusthuis der Geldersche Vorsten (bl. 214-220). De Heer van spaan had min volledig opgeteekend, dat het Loo door Hertog karel van gelre in 1537 aan johan bentinck erfelijk ter leen gegeven was. Hierop hebben velen het Loo als in vroegere Eeuwen een lusthuis en jagtslot der Geldersche Hertogen voorgesteld. Doch de Heer nijhoff bewijst met den leenbrief zelv', dat het een vrij eigen goed was van johan bentinck, die het aan den Hertog opdroeg, (dus een feudum oblatum) en het toen van dezen weder in leen ontving.
De Heer l.j.f. janssen handelde over oude Werptuigen, opgedolven te Katwijk. - De ontdekking van eene groote menigte oude ballen van gebakken aarde, die ruw uit de hand gekneed waren en eene middellijn hadden van 7 tot 11½ duim, gaf tot dit geschrift aanleiding. De Heer janssen houdt dezelve voor werp- en slingerballen van Germaansch karakter uit het Romeinsche of welligt voor-Romeinsche tijdperk. Deze gissing, met bescheidenheid voorgedragen, is met veel opmerkelijke gronden aangedrongen en waarschijnlijk gemaakt (bl. 137-152, waarbij eene Plaat.)
Uitgebreider is de mededeeling van Dr. conradus leemans over de Romeinsche steenen doodkisten, bij Nijmegen in den zomer van 1840 opgedolven, en thans met de daarin gevonden voorwerpen bewaard in het Museum van Oudheden te Leyden. Deze kisten werden opgegraven op het Glacis van het Ravelyn, vóór het zoogenoemde Hoornwerk Gelderland, op den Hunnerberg, tusschen de Hunner- en Hertogensteeg-poorten. Beiden zijn uit Andernachschen tufsteen gehouwen. Zij worden, benevens de menigvuldige daarin gevonden voorwerpen, uitvoerig beschreven, en daarbij op vier nette steendrukplaten afgebeeld. De bestemming van sommige dier voorwerpen blijft duister. Veel merkwaardigs is tot opheldering daarvan door den Heer leemans bijeengebragt (bl. 235-255). Ter aanvulling doet hij, op bl. 255 en volgende, eene opgave van andere voorwerpen, vroeger, daar ter plaatse of in den onmiddellijken omtrek gevonden. - Hier misten wij, tot onze verwondering, onderscheidene belangrijke stukken. Wij zullen, ten blijke der belangstelling, waarmede wij dit opstel gelezen hebben, eenige der door den Heer leemans niet vermelde vondsten opnoemen.
a) Den grafsteen van l. cornelius licinius, Veteraan van het XXste Legioen, gevonden in 1796 bij het ontblooten

{==118==} {>>pagina-aanduiding<<}
der grondslagen van den Burgt te Nijmegen. (Vermeld bij in de betouw, Iets betreffende de Oudheden van Romeinschen oorsprong op de Winseling aan den Waaloever ontdekt.)
b en c.) Den grafsteen van q. bisius secundus, alsmede die van l. valerius maternus, beide (in 1527) op het Hoogeveld bij Nijmegen gevonden.
d.) Den bekenden steen van c. julius pudens (No. 1 van in de betouw, Opschriften en Altaren.) Deze is in den muur der Kapel op den Hofberg gevonden.
e.) Vloertegels met het merk van het Vde Legioen (Macedonica) te Nijmegen ontdekt.
En f.) Eene groote dakpan met de letters van het XXIste Legioen (Rapuy) te Ubbergen, nabij Nijmegen, opgegraven.
Om billijk te zijn, moeten wij hier bijvoegen, dat wij hier putten uit een Mss. van in de betouw, 't welk, zoo wij hopen, nog wel eens in 't licht zal gegeven worden, en waaruit nog meer valt mede te deelen. Intusschen had de Heer leemans, toch eene opgave doende van voorwerpen van oudheden, dáár op of bij den Hunnerberg gevonden, zijne lijst kunnen aanvullen uit reuvens en westendorp's Antiquiteiten, IIde D. IIde Stuk, bl. 206 en volgende. - Eindelijk besluit de Schrijver dit belangrijk opstel met eene naauwkeurige opgave van andere Romeinsche doodkisten, reeds vroeger in of bij Nijmegen gevonden (bl. 258-265).
Van wijlen den Hoogleeraar van bolhuis ontmoet ons een kort maar zeer lezenswaardig opstel over de vraag: Welke waren de drijfveren van de aanbieding der Souverainiteit van Gelderland aan willem III in 1675? (bl. 197-213).
De Heer M... te D....... leverde Uittreksels uit eene briefwisseling van Noord-Amerikaansche zaakgelastigden, betrekkelijk den oorlog tusschen den Staat der Vereenigde Nederlanden en Engeland, gevoerd in de jaren 1777-1783 (bl. 157-183). Deze uittreksels zijn ontleend aan een in 1829 en 1830 te Boston in 12 Deelen uitgekomen werk, waaruit een te Washington wonende Hollander het hier geplaatste afgeschreven heeft. Als echte stukken strekken zij tot bevestiging van geschiedkundige berigten uit dat tijdvak, en hebben als zoodanig waarde, schoon wij niet kunnen bespeuren, dat er veel nieuw licht door is opgegaan.
Kleinere, maar daarom toch niet min belangrijke stukken, aan den Uitgever medegedeeld, getuigen van de belangstelling onzer vaderlandsche geleerden in deze verzame-
{==119==} {>>pagina-aanduiding<<}
ling. De Heer delprat zond eenen onuitgegeven brief van filips van bourgondië, Bisschop van Utrecht, gegeven op onsen Slots te Duerstede, ultimâ Maji 1521 (bl. 73). De Heer dodt van flensburg mede eenen onuitgegeven brief aangaande het overlijden van henrik, Graaf van den Berg, in 1638 (bl. 153-157). De Heer d.c. rink, eene geregtelijke handeling van 9 Febr. 1587, waarbij de Scholtis van Tiel, namens de Koningin van Engeland, boete eischt tegen zekeren schipper (bl. 234). De Heer g.d.j. schotel de Instructie van Jonkheer w. van zuylen van nijevelt, waarnaar hij zich te gedragen had als Hofmeester van floris van pallandt, Grave van Culenborg (omstreeks 1570). - Eene zoo nieuwe als in de daad opmerkelijke bijdrage tot de kennis der levenswijze van den hoogen Adel hier te lande in de XVIde Eeuw (bl. 272-278). De Baron sloet, eindelijk, gaf een berigt aangaande eene belangrijke oorkonde van den jare 1190. De oorkonde zelve is zoo wel bij slichtenhorst als bij bondam in druk voorhanden. Doch de Heer sloet zag het origineel, en bewijst er uit, dat de bedenkingen van bondam en ook van den Baron van spaan tegen hetzelve vervallen. Het opmerkelijke hierbij is, dat aan die Acte van Graaf otto, waarbij hij stadsvrijheid enz. aan Zutphen schenkt, slechts één zegel hangt, en wel dat van Graaf gerard van
gelder, die in het stuk niet voorkomt. De Heer sloet erkent, dit vreemd verschijnsel even min als bondam te kunnen oplossen. (Bl. 279 en volg.)
En hebben wij dan nu van al de opstellen, in de vier stukken van dit derde Deel voorkomende, verslag gedaan? Verre van daar hebben wij het breedvoerigste en waarover het meeste te zeggen valt tot het laatste bewaard. Wij bedoelen de drie hoogst opmerkelijke bijdragen van den Heer p.c. molhuyzen, de Anglen in Nederland en aan den Nederrijn, van welke wij in een volgend No. iets breedvoeriger en afzonderlijk verslag zullen doen. Hier zij alleen nog gemeld, dat ook in dit Deel, even als in de vorigen, onder den zedigen titel van Aankondigingen, Berigten enz., meestal zeer uitgebreide verslagen geleverd worden van de meest belangrijke werken, in het vak van Nederlandsche geschiedenis en oudheden laatstelijk uitgekomen, onder anderen der jongste geschriften van broes, bosscha, janssen, groen van prinsterer, schotel, vreede, de jonge, roijaards en meer andere beroemde letterhelden.

{==120==} {>>pagina-aanduiding<<}

Nijhoff's bijdragen verdienen dus meer en meer de warme belangstelling en ondersteuning van allen, wien vaderlandsche geschiedenis en oudheden ter harte gaan. In rijkdom van inhoud en grondigheid van bewerking wedijveren zij met den ook zeer rijken en lezenswaardigen Belgischen Messager des Sciences Historiques, die hen echter in het uiterlijke, vooral door een' schat van fraaije platen, overtreft. Mogt een steeds toenemend debiet den waardigen Uitgever aanmoedigen, om ook in dit opzigt niet bij onze zuidelijke naburen achter te staan.

(Het vervolg en slot hierna.)




Zijn afzonderlijke Scholen voor de verschillende Kerkgenootschappen noodig of wenschelijk? Mededeelingen en Opmerkingen van P. Hofstede de groot, Hoogleeraar te Groningen. Te Groningen, bij A.L. Scholtens. 1844. In gr. 8vo. VI en 135 bl. f 1-20.

Dit kleine werkje van den even werkzamen als begaafden Groningschen Hoogleeraar en Schoolopziener heeft van deszelfs in het licht treden af opzien gebaard en tegenspraak gevonden, zelfs dáár, waar men ze niet zou verwacht hebben; en bij voorduring worden er pennen tegen hetzelve gescherpt. Den eersten aanval had het te verduren van den Tijdgenoot, die dadelijk, in No. 34 van het 4de Deel, gereed was met een artikel over het godsdienstig onderwijs op de openbare scholen, dat waarlijk lezenswaardig mag genoemd worden; doch waartegen Prof. de groot, in No. 39, te regt zijne bedenkingen heeft medegedeeld. En eenen nieuwen aanval staat het te wachten van de Katholiek, die reeds in November 1844, bl. 285, hope heeft gegeven op een afzonderlijk artikel aan de waardering van het werkje toegewijd, waarvan hij, bij wijze van voorproef, zegt, dat de groot in hetzelve ‘een menigte redeneringen aangeeft, die zoo antilogisch en zoo antiwetenschappelijk, maar tevens met zulk een a-plomb voorgesteld zijn,’ dat zij zulk een afzonderlijk artikel verdienen. Dit lekker beetje hebben wij alzoo nog te wachten. ‘Maar, vraagt ge nu welligt, lezer! wat bevat het boeksken dan toch, dat zulke antipoden als de Tijdgenoot en de Katholiek er zich aan ergeren?’ Wij

{==121==} {>>pagina-aanduiding<<}
zullen u dan, in antwoord op die vraag, kortelijk den inhoud er van mededeelen, opdat gij zelf moogt kunnen oordeelen.
‘Volks-opvoeding,’ zegt de groot in zijne inleiding, bl. 1-4, ‘is het woord onzer eeuw, het kenmerk, het veldteeken onzer dagen, maar ook het kostelijkst goed, om welks bezit twee magtige partijen in een groot deel van Europa strijden, en welks naam zij beide als leuze in hare banieren voeren. Die twee partijen zijn de Staat en de Kerk, of liever de Kerkgenootschappen, van welke ieder op den naam van Kerk bij uitnemendheid of wel bij uitsluiting aanspraak pleegt te maken.’ Ook in Nederland wordt die strijd gevoerd; want er zijn er die, in stede van de tegenwoordige openbare, bijzondere kerkgenootschappelijke scholen verlangen, en er zijn er ook die ter goede trouw der zoodanigen pogingen te gemoete komen en ze ondersteunen, door zich te beroepen op eene gangbare uitlegging der verordeningen op het onderwijs, waaruit zij de noodwendigheid van sectenscholen trachten aan te wijzen en met veel schijn van waarheid ook kunnen aanwijzen. ‘Deze bewijstrant,’ zegt de groot, ‘is de gevaarlijkste voor School, Staat en Christendom, en het is vooral om de ongegrondheid daarvan aan te toonen, dat ik nu de pen heb opgevat. Ik wil daartoe de verordeningen over de verhouding van de Godsdienst en het lager onderwijs zelve mededeelen; daarna de verschillende of wel tegenstrijdige opvattingen er van toetsen; voorts de maatregelen, ter uitvoering dezer verordening aangewend, opgeven; en eindelijk, over het al of niet noodige of wenschelijke van veranderingen in die verordeningen, eenige opmerkingen van mij en anderen mededeelen.’ Hier ziet men, uit de eigene woorden van den Hoogleeraar, wat men in het algemeen in het boekje vinden kan, dat overigens alle blijken draagt van zaakkennis, gepaard met hartelijke ingenomenheid met de bestaande verordeningen en afkeerigheid om in dezelve
verandering te brengen. En waarlijk het is zoo, de verordeningen zijn goed op zich zelve; waar bezwaren zijn, zullen deze wel meer het gevolg wezen van slechte toepassing, verkeerde uitvoering of overtreding derzelve, dan van haren geest en inhoud. De regering onthoudt de noodige vrijheid van onderwijs niet. De groot zegt naar waarheid, bl. 88, 89: ‘Er bestaat vrijheid van onderwijs in Nederland; doch met die beperkingen, welke het leven

{==122==} {>>pagina-aanduiding<<}
in eene maatschappij noodwendig maakt; beperkingen, die juist de beschaafde maatschappij tot een zegen voor hare leden doen verstrekken, dewijl zij ons beveiligen voor allerlei bedriegerij en onregt; beperkingen, die wij derhalve niet mogen wegwenschen, al zijn zij een enkelen keer belemmerend ook voor welgezinde inwoners enz.’ De Regering mag geene meerdere vrijheid van onderwijs geven, dan zij gegeven heeft, en zij mag geen ander beginsel bij het onderwijs aannemen, dan het bestaande; want doet zij het, dan brengt zij de rust des lands, het geluk des volks in gevaar. Zoo ergens dan geldt het hier: houdt hetgeen gij hebt, opdat niemand uwe kroon stele. Wij bevelen het werkje van de groot ter lezing en herlezing aan ieder in de zaak belang stellende ten ernstigste aan, en houden de weinige bedenkingen, welke wij op enkele punten hebben, terug, vermits wij veel meer instemmen met hem, dan met zijne tegenstanders, dewijl de Tijdgenoot het Christelijke leven wil uitdooven, de Katholiek slechts de zegepraal der Roomsche Hierarchie bedoelt, en anderen wederom meer prijs stellen op koude formulierklanken, dan op geest en waarheid. Men vergelijke intusschen met het door de groot geschrevene de alle aandacht verdienende Bedenkingen over de zedelijk-godsdienstige opleiding in de openbare scholen. Een woord aan de Tijdgenoot door p.k. görlitz, onderwijzer te Rotterdam. Rott. 1844, en hoede zich voor alle overdrijving. Maar ook ieder, die in eenige betrekking staat tot het onderwijs, betrachte zijnen pligt en trede de grenzen, hem door de wet afgebakend, niet te buiten. Geen Gouverneur overschrijde zijne bevoegdheid, door bij circulaires voorschriften te geven omtrent boeken, welke niet gebruikt mogen worden, want dit is de taak der Provinciale
Commissiën; maar ook geen schoolopziener zie, gedreven door eenen ijver zonder verstand, de regten van andersdenkenden voorbij noch geve aanleiding tot ergernis en bestraffing. De verordeningen zijn goed; doch alles hangt af van de wijze, waarop zij in werking worden gebragt.




Iets over den oorsprong en het wezen van het Duitsche Tolverbond, en deszelfs invloed op de nijverheid; door U.G. Schilthuis, Jz. Te Groningen, bij J.B. Wolters. 1844. In gr. 8vo. 40 bl. f :-45.


{==123==} {>>pagina-aanduiding<<}

Wij hebben de uitgave van dit Iets enz. te danken aan de beleefdheid des Schrijvers, om het verzoek van eenige leden van het Genootschap: ter bevordering der Nijverheid te Amsterdam in te willigen tot het algemeen verkrijgbaar stellen dezer beschouwing over het Tolverbond, welke de kern eener door den Schrijver in Junij 1843 gehoudene redevoering uitmaakt. Het gewigt van het onderwerp zal van zelf ook voor de oningewijden duidelijk worden, als men met den Schrijver instemmen kan, dat ‘al de tot het Tolverbond behoorende staten, tot bevordering van derzelver materiële belangen, dezelfde bepalingen hebben, even alsof zij ingezetenen van één en hetzelfde rijk waren; dat alle zeehavens in de landen der Verbondsstaten voor den handel der onderdanen van de gezamentlijke Verbondslanden, tegen betaling van volkomen gelijke regten, zijn opengesteld, als waaraan de ingezetenen der landen, tot welke die havens behooren, onderworpen zijn. Dat de in vreemde zee- of andere handelsteden aangestelde Consuls van een tot het Verbond behoorenden staat gehouden zijn, al de onderdanen der Verbondsstaten met raad en daad bij te staan.’ De Schrijver heeft gemeend eenen blik te moeten werpen op de wording van dit Verhond, waartoe bijna geheel Duitschland en ook Nederland is toegetreden, en dat in Pruisen zijnen krachtigsten steun gevonden heeft. Na den val van napoleon vorderde toch eene gewijzigde Europesche staatkunde eene wijziging van het continentaal systema; en het blijkt, al lezen wij het niet met ronde woorden, hoe door de overheersching van napoleon eene toenadering van denkbeelden en zeden, en van behoeften aan meer onderling verkeer en ineensmelting van belangen, is ontstaan; waardoor het alleen mogelijk is geworden, om zoo vele tot daartoe op zich zelven gestaan hebbende Staten tot
één algemeen inzigt en de middelen tot voldoening van derzelver materiële behoeften te kunnen brengen. Dat sedert 1813 ook in het morele die gewenschte eenheid, vooral in Duitschland, is verlevendigd en krachtvol ontwikkeld, is onmiskenbaar; en hier brengt het een allengskens tot het ander. - Welligt zal, tegenover dit Duitsch Verbond, later een Weener Verbond met de Italiaansche Staten gesloten worden; en wij meenen, dat de toenadering tusschen Oostenrijksche en Duitsche materiële belangen als die, welke bij het Tolverbond bepaald zijn, wel even zoo ver van elkander zullen verwijderd

{==124==} {>>pagina-aanduiding<<}
blijven, als die toenadering in het morele schier ondenkbaar is.
Maar laten wij tot des Schrijvers doel terugkeeren, en hulde doen aan deszelfs naauwkeurigheid, waarmede hij, de hoofdbepalingen van het Verbond aanwijzende, in eenige opvolgende redeneringen den invloed aanwijst, welken dit Verbond op het bestaande toltarief oefent. Wij hebben dit boekske met genoegen doorloopen; het verdient vooral de oplettendheid van hen, die aan den bloei der Nijverheid hun leven of krachten hebben gewijd, en die in staat zijn, om voor den materiëlen bloei, vooral van ons land, te waken; en het zal ook door hen, die enkel uit weetgierigheid hetzelve doorbladeren mogten, niet ter zijde worden gelegd, dan na den ganschen inhoud van hetzelve met voldoening vernomen te hebben.

Het Vaderland. Tijdschrift voor Letterkunde en Geschiedenis. 1-5de Aflevering. Te Antwerpen, bij J.P. van Dieren en Comp. 1844. In gr. 8vo. Per Jaargang f 4-:

Het gering aantal Tijdschriften in België, aan Letterkunde en Geschiedenis gewijd, was waarschijnlijk de oorzaak van de uitgave van dit Tijdschrift. De uitgekomene Afleveringen geven ons bij vernieuwing het bewijs, dat ook in België vele beoefenaren der geschiedenis, en der wetenschappen in het algemeen, gevonden worden. Wanneer wij echter dit Tijdschrift met die, welke in ons vaderland, dezelfde vakken behandelende, uitkomen, vergelijken, dan moeten wij erkennen, dat het voor de meesten der onze moet achterstaan.
Niettemin treffen wij toch sommige belangrijke stukken in deze Afleveringen aan. Onder deze behooren: De belegering van Oostende door j. pietersz, bl. 1-26. De levensschets van maximiliaan I door michiel j.f. van der voort (*), bl. 49-96. De redevoering over den invloed van het gevoel voor het schoone, met toepassing op onze Taal- en Let-
{==125==} {>>pagina-aanduiding<<}

terkunde door Dr. j. nolet de brauwere van steeland, is den, in zoo veel opzigten, aestetischen Schrijver waardig. Ook noemen wij: Den oorsprong en voortgang van de magt der Bourgondische Vorsten in België, door van der voort.
Om echter meer nog aan den titel te beantwoorden, maken wij de Redactie opmerkzaam, de dichtstukken, benevens de verhalen, niet te vermenigvuldigen; en wil men het Tijdschrift ook meer in handen van geleerden en oudheidkundigen zien, dan sla men den weg in van onze vaderlandsche geschied- en letterkundigen, en make ook door dit Tijdschrift eenige oude charters, giftbrieven, gevondene oudheden enz. meer algemeen bekend.
De Afleveringen zien er, wat druk en letter betreft, goed uit; en een en ander moge medewerken tot verspreiding van kennis en van licht over vele nasporingen ten nutte van geschied- en letterkunde.





Uitstapje van Pieter Spa naar Amsterdam, ter gelegenheid van de inhuldiging van Koning Willem II. Door W.J. van Zeggelen. Tweede Druk. Te Dordrecht, bij H. Lagerwey. In gr. 8vo. 42 bl. f :-65.

Eene Avondpartij; door en bij dezelfden. In gr. 8vo. 41 bl. f :-80.

Bijschrift tot den gouden Gedenkpenning, Zijner Exc. den Heere Mr. A.F.J.A. Graaf van der Duyn van Benthorn en Maasdam, door de Staten der Provincie Zuidholland vereerd, Woensdag 5 Julij 1843. Bij denzelfden. 3 bl. f :-25.

De twee eerste dezer drie dichtstukjes, die toevallig bleven liggen, zijn te algemeen bekend, dan dat zij aankondiging zouden behoeven. Beide zijn op dezelfde losse, onderhoudende wijze ingerigt als Spa's reis naar Londen, eene manier, van welke de Heer van zeggelen goed slag heeft. Het eerste heeft één, het andere twee vignetjes in steendruk.
Het bijschrift is van den Marquis de thouars, en zijner brommende Muze waardig.





{==126==} {>>pagina-aanduiding<<}

Nieuwe Gedichten van Mr. A.F. Sifflé, Lid van het Zeeuwsch Genootschap der Wetenschappen te Middelburg, enz. II Deelen. Te Middelburg, bij J.C. en W. Altorffer. 1844. In gr. 8vo. Te zamen VI en 391 bl. f 5-10.

Wanneer wij een' blik slaan op den tegenwoordigen stand der poëzij in ons vaderland, dan valt het ons dadelijk in het oog, dat zich in de laatste jaren, als ware het, eene geheel nieuwe school heeft gevormd, die den grooten bilderdijk tot voorbeeld schijnt te nemen, zoowel in trant en voorstelling, als in schrijfwijze en gevoelens. Rec. zegt, schijnt te nemen: want, naar zijne wijze van beschouwen, ontbreken aan de voortbrengselen van dien laatsten tijd veelal die vereischten en die schoonheden, die bilderdijk door alle tijden heen zullen kenmerken en doen huldigen, als den Dichter, die door kracht en duidelijkheid, naauwkeurigheid en edelheid van uitdrukking, door waarheid van gedachten, tot ons gevoel, tot onze verbeelding tot - ons hart spreekt. Bilderdijk dichtte uit het hart, en daarom werd niets door eene gewrongene kunstmatigheid of navolgingszucht verduisterd of onverstaanbaar gemaakt. Bilderdijk was oorspronkelijk. Bilderdijk zweefde op eigen vleugelen, en bij eene niet slaafsche maar vruchtbare navolging der Ouden, was hij en zal hij blijven de Dichter, die, door de natuur geleerd, door waarachtig poëtisch gevoel opgewekt, ons meesterstukken heeft geleverd, die, tallooze malen herlezen, nog altijd behagen en de verhevenste gewaarwordingen in onze harten zullen opwekken. Recensent verklaart, dat hij deze eigenschappen zelden in die nieuwere school aantreft. Natuurlijkheid en eenvoudigheid, die kenmerken van het ware verhevene, mist hij er zoo vaak in, en veler harten zullen er voorzeker, al wordt ook de profetische toon of de zieners-orakeltaal nog zoo hoog aangeslagen of luide gehoord, ongevoelig en koud bij blijven.
Er ligt over de dichtvoortbrengselen des tegenwoordigen tijds wel eens een heilig donker; en waar dit het geval is, zijn, buiten twijfel, Dichters noch Redenaars op de hoogte, om gunstig en nuttig op het algemeen te werken. Het zijn dan ook niet die profetische klanken, die leerstellige ontboezemingen, die oproepingen aan eene geheele natie, die

{==127==} {>>pagina-aanduiding<<}
bedreigingen, alsof men een jezaia of habakuk ware, die, in onzen tijd, ingang zullen vinden, of de, door de dichterlijke vereeniging onzer dagen, gewenschte uitwerking doen zullen. Wil men zich hiervan iets goeds beloven, men moet dan zorgen, dat zijne stukken door het volk gelezen, en verstaan, en van buiten gekend worden. Rec. zou hier vele voorbeelden kunnen bijbrengen; dan het zal wel genoeg zijn, aan te merken, dat dit doel alleen kan bereikt worden door zóó uit het hart tot het hart zijne verzen te doen stroomen, dat zij de verbeeldingskracht verheffen, het gevoel verfijnen, de zeden verbeteren, ons inleiden in de schoonheden van natuur en Godsdienst, en ons, niet bedolven onder den vloed van zonderlinge woordvoegingen, overdrevene denkbeelden of vaak zinledige klanken, die hoogere waarheden verkondigen, die het hart voor al wat liefelijk is en wèl luidt, voor aardsche en hemelsche genietingen vatbaar maken. Zoo doende wordt men de lievelingsdichter eener natie; zoo is het onder anderen de onsterfelijke gellert geworden; en dezulken zijn er ook nog onder ons, wier namen door het nageslacht dankbaar zullen worden genoemd en wier werken, uitmuntende zoo wel door eenvoudigheid als rijken zin tevens, als waardige gedenkteekenen van het wezen en het doel der dichtkunst zich boven het gekunstelde, en gewrongene, en onverstaanbare verheffen zullen.
Recensent schrikt terug van die ziellooze kunstgenootschapszangen en van den rijmeldreun van vroeger dagen, die daar glad en effen als een bijna onbewogen stroom voortrimpelde; maar eene Ode onzer dagen, die niet roert en die, bij ondenkbare gedachten, ons duizelig maakt en in een' maalstroom van klanken voert, prijkt toch te vergeefs met den grootschen naam van dichtstuk. Rec. weet, wat de groote bilderdijk, van den Dichter sprekende, zegt: ‘Louter Godspraken stroomen van zijne lippen; men zucht, schreit, juicht en dartelt met hem. Gevoel is de bron der poëzij; gevoel haar beginsel; uitstorting des gevoels haar vervulling en doel’; maar hij weet ook, dat bilderdijk zegt: ‘Klare denkbeelden verzellen het juist gevoel; en hij is geen Dichter, die lust heeft in duister-, in algemeenheden, in hetgeen de verbeelding zich vruchteloos moeite geeft aan verstand of zintuig te vertegenwoordigen.’ Moeten dan de denkbeelden in nevelwolken van leerstellige of geheimzinnige klanken

{==128==} {>>pagina-aanduiding<<}
gehuld zijn? Of is hij Dichter, ‘die van de verbeelding zich meester maakt en ons in de toovernevelen der onmogelijkheid op wil voeren waar het hart geene ruste vindt?’ - Wanneer eene gedachte bepaald, verstaanbaar en duidelijk wordt voorgesteld, zal zij ons ook het diepst treffen, het meest tot ons verstand en gevoel spreken; maar hoogklinkende en zinledige woorden missen kracht en nadruk en laten het hart onvoldaan en koud. En, waarlijk! (eervolle uitzonderingen kan ieder wel als met den vinger aanwijzen, en de namen van hen, hoe zij dan ook in zienswijze over godsdienstige of staatkundige zaken met ons verschillen, zweven als dichters ons op de lippen) is hetgeen men, over het algemeen, thans in de dichterlijke wereld ziet te voorschijn treden, wel meer die taal des verteederenden gevoels, of is zij niet veeleer de taal van eene verwarde en sombere verbeelding? Moet men niet menigmalen naar den zin en de bedoeling des Dichters raden, en kan men soms zelfs bij eene strenge analyse nog wel de meening des opgewondenen klankenscheppers doorgronden? En al is bilderdijk's poëzij niet bijzonder geschikt om populair te worden, ze is toch klaar, verstaanbaar en vol duidelijk ontwikkelde schoonheden. Recensent getuigt in gemoede, dat hij menigen dichtbundel onvoldaan ter zijde legt, omdat in denzelve somwijlen geen enkel stuk de kenmerken draagt dier ongekunsteldheid en waarheid, die bij alle groote meesters steeds den stempel van schoonheid en verhevenheid op hunne kunstvoortbrengselen hebben gedrukt; terwijl het: ‘vooruitgaan met den tijd’ wel eens meer op de vormen dan op het wezen der zaken wordt toegepast, waardoor niet zelden een overdreven lof wordt gegeven aan gedichten, die waarlijk in gevoel, natuurlijk- en verstaanbaarheid zeer veel te wenschen overlaten.
Recensent vond zich gedrongen, dit, vóór tot de beoordeeling der voor hem liggende bundels over te gaan, omtrent den tegenwoordigen trant der poëzij te zeggen. Hij huldigt den geest, de rigting, den vooruitgang en beoefening van wetenschappen, letteren en kunsten, en vlecht gaarne lauweren voor die Dichters, die hierin een waardig voorbeeld geven; maar hij wenschte zoo gaarne, dat oorspronkelijkheid, waarheid en gevoel niet opgeofferd wierden aan den lust om eenen meester na te volgen, in wiens woorden men meent te zweeren, doch wiens woorden men soms niet ver-
{==129==} {>>pagina-aanduiding<<}
staat; in wiens voetstappen men wil treden, doch wiens weg men slechts ten halve kent; terwijl men kracht en schoonheid meent gelegen te zijn in de ontwikkeling van eene opeenstapeling van duistere godsdienstige of wijsgeerige begrippen, waardoor men als in een chaos wordt rondgevoerd, of wel tot eene hoogte opstijgt, die vaak den val van icarus ten gevolge heeft.
Niet dat wij den Heer sifflé onder de zoodanigen willen rangschikken. Voorzeker, neen! Sifflé is van vroeger tijdvak, en behoort, buiten twijfel, onder die Dichters, die ten minste niet door onverstaanbaarheid of duisterheid ons pijnigen of vermoeijen.
Wij treffen hier vele stukken aan, die wij vroeger of in de Mnemosyné, of in dit Tijdschrift, of in onze jaarboekjes geplaatst vonden. Mr. sifflé heeft bijeengezameld wat hier en daar lag verstrooid, en hij heeft daardoor zijne vrienden en allen, die in gebonden stijl aangenaam en nuttig wenschen bezig gehouden te worden, eene wezentlijke dienst bewezen. De wijsgeerige rigting van des Dichters denkbeelden maakt nu en dan zijne verzen wel wat koud. Zijne onderwerpen, uit het gebied van Godsdienst en zedekunde genomen, missen wel eens dien gloed, die de verheffing des harten zoo zeer bevorderen kan, en die ons in feith's zangen zoo zeer stemt, streelt en behaagt. Hooge dichterlijke vlugt, als van een' vondel of antonides, treft men hier wel niet aan; eene poëtische taal des gevoels, zoo verteederend, als een de decker of bellamy ze doet hooren, hooren wij wel niet; maar alles, wat de waardige sifflé ons levert, is toch geschikt, om ons voor het schoone en goede op te wekken en in te nemen, om onzen smaak te veredelen, onze zeden te verbeteren en ons hart zedelijk te volmaken; alles voorgedragen op eene wijze, die doet zien, dat het bij hem is: Scribendi recte sapere est et principium et fons. Wij kunnen van al de hier voorkomende stukken geene afzonderlijke melding maken: het is ook onnoodig, voor zoo veel eene gezonde en onpartijdige kritiek reeds over veler waarde heeft uitspraak gedaan, bij de beoordeeling van Tijdschriften of jaarboekjes. Sifflé's versificatie is vloeijend. Zelden vonden wij de euphonie verwaarloosd; zeer zelden aan de lettergrepen eenen verkeerden klemtoon gegeven. Sifflé is oorspronkelijk en ontwikkelt eigene gedachten op eigene wijze. Dat feith, buiten
twij-
{==130==} {>>pagina-aanduiding<<}
fel, ook een lievelingsdichter van sifflé is, straalt hier en daar duidelijk door: zijne zangen: 's Menschen leven en dood, vergeleken bij een dag en nacht in den zomer en zijne vier Jaargetijden doen dit zien. Zijne vertalingen, voor zoo veel wij die nasloegen, zijn zeer verdienstelijk. De gewijde Dichtkunst, naar de lamartine, is een uitmuntend gedicht. Wie het met het oorspronkelijke vergelijkt, zal ontwaren, dat de Dichter de schoonheden meesterlijk heeft teruggegeven. Schoon zijn de volgende regels:

Hoe trilt de harpsnaar ginds, door Jezaïa's vingers 
Getokkeld, als hij de eer en 't regt der Godheid wreekt: 
Hoe stroomt de dreigtaal uit de borst des zieledwingers! 
‘God roept mij. Hoor, heelal! De zoon van Amos spreekt: 
 
Uzia was niet meer. Ik zag den Heer verschijnen. 
Hij zit ten hoogen troon, in heerlijkheid gehuld. 
De sleep van zijn gewaad doet sterflijke oogen kwijnen, 
Terwijl hij 't Godsgebouw vervult. 
 
Ik zag der Englen stoet, die zich rondom Hem schaarde, 
Door vleuglenschaâuw gedekt voor zoo veel majesteit. 
Zij hieven beurtlings aan, tot dus hun stem zich paarde: 
‘Drie, - driewerf heilig is Jehova, en heel de aarde 
Is vol van al zijn heerlijkheid.’ 
 
Het tempelwulfsel dreunt, waar langs die klanken zweven, 
En op een gulden wolk snelt Adonaï voort, 
'k Zie 't heiligdom vol rook, daar ik den grond voel beven, 
Die 't heengaan van Jehova hoort. 

Zoo te vertalen is indringen in den geest van het oorspronkelijke.
In den eersten bundel treffen wij het Treurspel godefried en gisla aan, door den Heer sifflé aan Heeren Commissarissen van den Stadsschouwburg te Amsterdam aangeboden en door Hun Ed. aangenomen en goedgekeurd, in October 1833. ‘Het stuk,’ schrijft de Heer sifflé, ‘is echter tot nog toe niet opgevoerd, vermits de Heer jelgerhuis, die de hoofdrol, die van godefried, vervullen zou, vóór den dag, tot de eerste opvoering bestemd, overleden is; terwijl de andere, in het Treurspel optredende Acteurs en Actrices elk zijne of hare eigene rol bestudeerd hebbende,

{==131==} {>>pagina-aanduiding<<}
als nu de hoofdrol vooralsnog aan niemand, in plaats van den kundigen, verdienstelijken en hoogbegaafden overledene, schijnt te zijn opgedragen.’ Wij kunnen de redenen niet bepaald opsporen, waarom de Noorman, Hertog van Friesland, nog niet ten tooneele is gevoerd; evenmin kunnen wij over dit tooneelvoortbrengsel breedvoerig zijn. Alleen willen wij er van zeggen, dat, hoezeer de verzen goed gebouwd zijn en er doorgaans van het enjamberen een krachtaanbrengend gebruik is gemaakt, er welligt bij de opvoering wat te weinig voor tooneelmatige voorstelling en indrukmakend effect in zoude worden aangetroffen. De karakters zijn overigens goed geteekend en volgehouden. Bertha, hoe fier ook, is wel wat sterk gekleurd: hare zucht naar wraak en bloed is wat al te hevig en voegt eer alzóó aan den woesten Noorman, dan wel aan eene vrouw, hoe ook door eerzucht gekwetst. De godefried en Bisschop willebert zijn verdienstelijk geschilderd en maken het licht en bruin in dit Treurspel goed geplaatst. Hoe dit alles nu ook zijn moge, en onzeker of het tegenwoordig Bestuur (het is nu 12 jaren geleden) tot de opvoering besluiten zal, dat een en ander ontneemt niets aan de waarde van sifflé's dichterlijke verdiensten; men kan als Landschapschilder iets fraais leveren, zonder daarom Historieschilder te zijn.
Als eene proeve van krachtige poëzij verstrekken nog de volgende coupletten uit het dichtstuk, getiteld: Neêrlands Taal:

O taal, zoo krachtig, rijk en schoon, meer dan de meeste talen! 
Zijt gij de taal van 't Paradijs? - Neen! die van Neêrlands dalen. 
O landgenoot, die haar miskent! leer ééns die parel schatten 
En werp de valsche siersels weg, die geen waardij bevatten. 
 
Gij zijt het, taal van Nederland! uw spraak is alvermogen. 
Gij kust de koude wang in gloed en wischt den traan van de oogen, 
Gij strijkt de rimpels van 't gelaat, en lagchen moet de wijze, 
En lagchen moet, wanneer gij 't wilt, de wereldschuwe grijze. 
 
Gij zijt den breeden Rijn gelijk, dien koning der rivieren, 
Die dondrend in de diepte stort, om statig voort te zwieren; 
Die forsch door dijk en dammen breekt, wanneer de stormen loeijen, 
En ijsschots, die op ijsschots kruit, den stroom belet te vloeijen. 

{==132==} {>>pagina-aanduiding<<}

Doch die bij zomerzonneschijn, in welige valleijen, 
Als zegenspreidend God gegroet, om gul te spelemeijen, 
De jonkheid aan zijn' oever noodt, in schaduw van de dreven, 
Waar lach en lust met liefde en luim in blijde groepen zweven. 

Maar wij mogen niet meer afschrijven. Die taal is sifflé meester, en hiervan leveren zijne dichtbundels de bewijzen.
De Cantate de Hemelvaart van Jezus beviel ons bij uitstek; een gedicht vol verheffing, hoog gestemd en waarlijk den geest opvoerende tot den jubelkring des hemels. Bl. 120, beviel ons de regel boven 't wijkend starreveld niet. De twee laatste regels van dat couplet zijn ook herhalingen der 2de en 3de regels; waarom niet b.v., ook voor de climax?

Kom, kom eeuwig hier regeren! 
Englenhulde en lofgeschal, 
Wacht u, Koning van 't Heelal! 

En hiermede nemen wij van den Heer sifflé en van onze lezers afscheid. De Dichter biedt ons een' bloemhof aan, waarin voor den goeden smaak en voor zuiver genot veel gevonden wordt, dat streelt en het harte verkwikt. Dat het den Heere sifflé gebleken is, dat velen zijner landgenooten nog belang stelden om een bundel van zijne hand te ontvangen, verblijdt Recensent; want uit alles blijkt, dat sifflé het goede en nuttige, het schoone en ware vereert en huldigt, en dat hiernaar te streven zijn hoogste doel is; en daarom eindigen wij onze aankondiging met zijne eigene regels op hem toe te passen:

Te zijn hetgeen hij wezen kan, 
Dat wenscht, dat wil de brave man. 

Druk en uitvoering zijn goed. Eene enkele zinstorende fout troffen wij aan, o.a. bl. 155, reg. 15, waar eene syllabe te veel is.

Ethel Churchill, of de twee Bruiden. Naar het Engelsch van Miss L.E. Landon. II Deelen. Te Middelburg, bij J.C. en W. Altorffer. 1844. In gr. 8vo. 668 bl. f 6-20.

Miss landon behoort onder de beroemde vrouwelijke let-
{==133==} {>>pagina-aanduiding<<}
terkundigen, welke Engeland in den laatsten tijd tot sieraad hebben verstrekt. Vooral als Dichteres heeft zij, en te regt, onder hare landgenooten grooten naam en roem verworven. Maar ook hare romans vonden algemeenen bijval. In beide opzigten verdiende zij de toejuiching haar ten deel gevallen. Ook buiten haar vaderland werd haar die hulde toegebragt, en Rec. vereenigt zich gaarne met het oordeel, door eenen Duitschen criticus over haar uitgesproken: ‘Meer dan andere Engelsche dichteressen stond haar een groote rijkdom van poëtische denkbeelden ten dienste, die in wetenschappelijke studiën hunnen grond hadden en gedurig nieuw en gezond voedsel uit de geschiedenis en het leven putteden. Hare taal is bloemrijk, maar toch bepaald, en heeft eene muzikale volmaaktheid in de meest onderscheidene rhytmen.’ Van hare romans getuigt hij, dat zij rijk zijn aan poëzij, krachtig van karakterteekening en treffend door de verschillende groeperingen.
Van harte heeten wij dus eene vertaling van haren Ethel Churchill welkom, en wenschen aan deze vele lezers toe. Gelijk in hare poëzij, zoo ziet men ook in dezen roman, dat hare levensbeschouwing niet altijd vrolijk is geweest. Verscheidene van de karakters, die zij ten tooneele voert, zijn gekenmerkt door zekere somberheid of wrevel; de schaduwzijde van het maatschappelijke leven komt niet weinig bij haar uit. Doch er is rijke afwisseling in de tafereelen, die zij ons voorstelt, en men volgt haar gaarne. Het oogenblik der troonsbestijging van george II is door haar als tijdperk gekozen, waarin zij haar verhaal plaatst, en onderscheidene personen uit dien tijd spelen eene rol in dit boek, dat nogtans geen geschiedkundige roman is. Ook aan den stijl is de Dichteres dikwijls te herkennen, aan wie poëtische wendingen en uitdrukkingen gemeenzamer waren, dan prozaïsche.
Jammer nu, dat dit boek in handen is gevallen van eenen Vertaler, die volstrekt voor zijne taak niet berekend was. De poëtische kleur, die over den stijl van Miss landon ligt, heeft hij niet weten terug te geven en hare dichterlijke uitdrukkingen niet begrepen, zoodat hij in de vertaling meermalen onzin heeft geleverd, of althans zulke onbestemde en slecht gekozene woorden heeft gebezigd, dat zij den lezer volstrekt geen helder denkbeeld geven van datgene, wat de Schrijfster heeft willen zeggen. Men zal misschien vra-
{==134==} {>>pagina-aanduiding<<}
gen, of de schuld hiervan ook aan het oorspronkelijke ligt, en dus den Vertaler niet kan geweten worden. Rec. zou dit daarom niet gelooven, omdat hij meermalen uit de ongelukkige vertaling de Engelsche woorden vrij goed kon opmaken, die eenen goeden zin vormden, zoo men ze maar beter begrepen had. Daarbij komt, dat het boek op vele plaatsen de grofste bewijzen van onkunde in de Engelsche taal aan den dag brengt, en toont, dat de Vertaler maar voortschreef, zonder er naar te vragen, of het raak of mis ware. Enkele voorbeelden uit de vele; wij zullen ons bepalen bij de zoodanige, waar de fout zich in enkele woorden of volzinnen toont; wij zouden anders geheele bladzijden moeten uitschrijven. D. I. bl. 9, lezen wij van ‘ijzingwekkende aangezigten, veel minder gelijkende naar heilzame geesten, dan verdoemde spoken,’ in plaats van zalige geesten. D. I. bl. 49: ‘tweemaal in de week kwam de dichter;’ ongelukkig heeft zeker eene drukfout den letterknecht doen lezen poet voor post; er wordt gesproken van den post, die brieven brengt. Op diezelfde bladzijde heerscht de schromelijkste verwarring van personen, waardoor de zin onverstaanbaar is; terwijl Rec. op de volgende bladzijde evenmin de laatste woorden verstaat van dezen zin: ‘Vervolgens liet zich een hol gemurmel hooren, niet ongelijk aan het
ruischen der zee op onze kust; maar weldra werd het onduidelijker door de heimzinnige harmonie der watermassa's. Er wordt NB. gesproken van het geluid, dat men hoort bij het naderen van Londen. Bl. 51: ‘Wij reden de mijn voorbij om aan mijn nieuw huis te komen, - ik kan niet zeggen aan mijne woning.’ De mijn zal wel de Munt moeten zijn, en hoe fraai is hier het onderscheid tusschen house en home wedergegeven!! Bl. 70: ‘Op mijne eer, Mrs. courtenaye, gij wilt mij tot voorspraak gebruiken, om hem den degen te bezorgen, na zooveel blijken van deszelfs veelvermogenden invloed. Jonge vriend, ik heb den vrede lief. Sir robert deed eerst des anderen daags onderzoek naar den vertegenwoordiger van ons huis.’ Klaarblijkelijk onzin, waarvan wij alleen het des anderen daags, the other day, d.i. kort geleden, weten te herstellen. Bl. 97: ‘het bloemrijk beeld van ethil;’ er staat waarschijnlijk: blooming. Bl. 242: ‘fijne kleederen, en bl. 252: fijne woorden en fijne kleederen.’ Ongelukkig beteekent het Engelsche fine fraai. Bl. 246: ‘hij heeft de koningin der diamanten voor de ko-
{==135==} {>>pagina-aanduiding<<}
ningin der harten in de plaats genomen.’ Het oorspronkelijke is eene woordspeling; queen of diamonds en queen of hearts is ruiten- en harten-vrouw in het kaartspel. - Om te doen zien, dat het ook in het IIde Deel niet aan zulke fraaijigheden ontbreekt, laten wij nog een paar staaltjes volgen; bl. 39: dewijl er kans bestaat;’ while beteekent zoo lang. Bl. 44: ‘In uwe ringen alleen waant hij de zaak der
stuarts te zien triumferen.’ Stond er ook ringlets, in uwe lokken? Bl. 172: ‘Een devies trok de grootste bewondering.’ Het Engelsche device is hier zekerlijk letterlijk wedergegeven, maar vertaald is het woord niet, dat geheel wat anders beteekent dan een devies. Bl. 203: ‘gereed, om eenig bezwaar het hoofd te bieden.’ Ja, any beteekent eenig, maar ook ieder. Bl. 216: ‘wij moeten dankbaar zijn jegens anderen; jegens ons zelven mogen wij slechts regtvaardig zijn.’ Wij vermoeden, dat in het Engelsch stond merciful, d.i. genadig, barmhartig. Nog één staaltje, bl. 227: ‘Herinnert gij u, wat een zeker iemand op het graf van mevrouw de hertogin van Orleans geschreven heeft? Ci-gît l'oisiveté, en daar ijdelheid de moeder van alle ondeugden is,’ enz. Al wist de man nu niet, dat idleness ledigheid of luiheid beteekent, dan had immers de geheele zamenhang hem dit moeten zeggen. - Uit deze kleine staaltjes kan men gereedelijk opmaken, hoe de vertaling wezen moet, als er ingewikkelde zinnen of moeijelijke plaatsen voorkomen. Drukfouten, als onbevallig voor bevallig, geen voor een, ontbreken ook niet. Wij betreuren het, dat het boek in zulke handen is gevallen, en dat daardoor het genoegen der lezing niet weinig wordt weggenomen. De Uitgevers, die overigens voor eene nette uitvoering zorg droegen, mogen in het vervolg beter toezien, aan wien zij het werk der vertaling opdragen. De Vertaler zelf leere eerst Engelsch, voordat hij weder de handen aan het werk sla.




Studies en Schetsen; naar het Engelsch van Leigh Hunt, door E.J. Potgieter. Te Deventer, bij M. Ballot. 1843. In gr. 8vo. 336 bl. f 3-40.

Schoon laat, willen wij dit boek toch gaarne een woord van aanbeveling nazenden. Het behoort onder die boeken, die van het Engelsche humor vol zijn, eenvoudig-gevoelig,

{==136==} {>>pagina-aanduiding<<}
goedhartige levensbeschouwingen, dikwijls over alledaagsche onderwerpen loopende, maar aan deze eenen nieuwen tint wetende te geven, en den lezer voor den Schrijver evenzeer, als voor zijn geschrift innemende. Dat van tijd tot tijd de spelingen des vernufts wel eens wat verre gaan, kan ons daarbij niet verwonderen; er is iets verleidelijks in, om zich daaraan onbekommerd over te geven, zonder te vragen, of wel alles naar de strenge eischen van het koele redenerende verstand kan beoordeeld worden. De Studies en Schetsen, ons hier aangeboden; leveren eene aangename en afwisselende lectuur op, die niet dan ten goede op den lezer zelven kan werken. Dat zij uitstekend vertaald zijn, daarvoor levert de naam van potgieter ons een' waarborg, die meermalen bewijzen heeft gegeven, dat zijn stijl voor dergelijken schrijftrant uitmuntend geschikt is. Wij wenschen daarom ook het boek in vele handen.

De stormen des levens. Een Verhaal naar het Hoogduitsch van Wilhelm Müller. Te Zwijndrecht, bij J. Boden. 1843. In kl. 8vo. 238 bl. f 1-50.

Dit boekje is eene bruikbare bijdrage tot de lektuur voor uitspanning; in hetzelve wordt eene afwisseling van gebeurtenissen en van tooneel gevonden, welke den lezer tot het einde toe aangenaam bezig houdt. Hetgeen in het verhaal eenigermate onwaarschijnlijk is, behoort zoo duidelijk tot de inkleeding, dat het geen voedsel kan geven aan het bijgeloof. Hoe de stormen des levens in de hand der wijze en goede Voorzienigheid de middelen zijn tot bevordering van het geluk der deugdzamen, wordt in het werkje op eene doeltreffende wijze aanschouwelijk gemaakt. Over het geheel is ook de vertaling gelukkig uitgevallen; zoodat wij gaarne het geschrift ons lezend publiek aanbevelen, als geschikt tot aangename en nuttige tijdkorting.

Godsdienstige Kindergedichtjes, op bekende en gemakkelijke zangwijzen; voor Scholen en Huisgezinnen. Te Delft, bij H. Koster. In kl. 8vo. VIII, 56 bl. f :-40.

In vele opzigten verdient dit boekje eene goedkeurende aan-
{==137==} {>>pagina-aanduiding<<}
kondiging, al is het ook, dat men met den Dichter niet kan instemmen ten aanzien van het gebruik, dat van hetzelve zou moeten worden gemaakt; want schoon op den titel van scholen en huisgezinnen gesproken wordt, zoo wordt in de voorrede ook van bewaarscholen gewag gemaakt, en wel in zoodanig verband, alsof deze kindergedichtjes ook daarvoor waren bestemd. Voor zoo jonge kinderen, als op bewaarscholen worden geplaatst, zijn echter deze stukjes niet geschikt, wel voor grootere; en gaarne bevelen wij ze ouders en opvoeders aan. Wel is hier en daar van alphen wat al te woordelijk nabijgekomen; doch wij willen dat niet ten kwade duiden. Het best gelukt zijn, naar ons oordeel, die versjes, welke algemeene onderwerpen behandelen, en die in het eerste gedeelte van het boekje gevonden worden. Minder bevielen Rec. dezulke, waar de Dichter zich meer dadelijk tot de behandeling van Christelijke waarheden heeft gezet. Trouwens, dit was ook het moeijelijkste gedeelte van zijne taak. Daar vindt men nog al een en ander, wat en voor de kinderen onverstaanbaar en ook niet zelden onbijbelsch is. Zoo lezen wij, bl. 39:

Ach, doe mij bij mijn sterven 
Om Jezus wil, o God, 
Dat eeuwig leven erven, 
Dat heerlijk, zalig lot. 

Om Jezus wil, is noch eene Bijbelsche uitdrukking noch een Bijbelsch denkbeeld; en indien het kind verklaring mogt vragen, zal men geene andere, dan zeer verkeerde voorstellingen van het Opperwezen daarbij kunnen geven. Geheel boven de bevatting is het versje: Mijn doop, en de drieeenheid, die daar ingewikkeld voorkomt, is althans voor het kind onverstaanbaar; het geheel is volstrekt niet in den kindertoon. Evenmin behaagt ons: Jezus geboorte, waar plat proza als: ‘Wijzen kwamen ver gegaan,’ met voor het kind onbegrijpelijke dingen worden vereenigd, bijv. de vermelding van: ‘veertig eeuwen, lang te voren, aan de vaderen beloofd;’ en van ‘het veld van Ephrata.’ Ook bl. 49 vinden wij oubijbelsche uitdrukkingen aangaande jezus' dood, die men niet te naauwgezet kan vermijden, en die voor het kind ook geenen zin hebben:

{==138==} {>>pagina-aanduiding<<}


Zoo moest gij ons van straf bevrijden 
En hebt ge ook onze schuld geboet. 

Wil men eene proeve van deze gedichtjes, wij deelen gaarne een paar staaltjes mede, die kunnen doen zien, dat de Dichter den kindertoon wel wist te treffen.

	Avondzang.
Kom, 't spelen moe, 
Naar bedje toe, 
Maar voor den Heer de knietjes eerst gebogen; 
Heb dank, o God, 
Voor 't heilrijk lot, 
Voor al het goed, dat wij genieten mogen. 
 
Door U behoed, 
Gekleed, gevoed 
Mogt les en spel mij beurtelings vermaken. 
Blijf nu ook mij 
Deez' nacht nabij, 
Dat ik verkwikt op morgen mag ontwaken. 
 
Maar ach, vergeef, 
Wat ik misdreef, 
En leer mij steeds naar uwen wil te leven. 
'k Leg dan, o Heer, 
Gerust mij neêr, 
Ook in den nacht blijft mij uw zorg omgeven. 

Jammer is het, dat in het eerste couplet het wij ook niet door het ik is vervangen. Nog een staaltje:

	De Zondag.
Zie daar breekt de zondag aan, 
Die na arbeid rust komt geven; 
Dankend ben ik opgestaan, 
Blij, dat ik dien mag beleven. 
Straks vertelt mij vader weêr 
Veel van onzen Lieven Heer. 
 
Hoeveel menschen zie ik zaâm 
Naar de kerkgebouwen treden, 

{==139==} {>>pagina-aanduiding<<}

Waar zij allen dan Gods naam 
Dankend loven in gebeden, 
Waar zoo menig nuttig woord 
Van den leeraar wordt gehoord. 
 
Als ik nog wat meerder ken, 
Ga ik ook naar 't huis des Heeren. 
Als ik eerst wat ouder ben, 
Hoop ik daar veel goeds te leeren. 
Dat ik, Vader, dan altijd 
U den dierbren zondag wijd'! 

Wij wenschen, ondanks onze kleine aanmerkingen, het boekje in veler handen. Er bestaat ook nog eene sierlijker uitgave van, die 30 cents meer kost, doch die wij niet hebben gezien.

Almanakken voor 1845.

De weinige ruimte, waarover wij ten gevalle der Almanakken kunnen beschikken, en hun met ieder jaar toenemend getal maken, dat wij het ons ten regel moeten stellen, slechts tweemaal eene beoordeelende aankondiging dezer jaarboekjes te plaatsen. De later ingekomene kunnen wij ook nu slechts met een enkel woord aanmelden. Het

Jaarboekje voor de Provincie Overijssel. Te Zwolle, bij J.J. Tijl.

bevat, als naar gewoonte, eene uitvoerige statistiek, en is door de opgave van allerlei ambtenaren in zijne provincie een nuttig handboekje, verzameld door den Heer d. van schreven; onnaauwkeurigheden hebben wij niet aangetroffen; alleen meenen wij, dat bij sommigen de aanwijzing hunner ridderorde verzuimd is.
De

Friesche Volks-Almanak. Tiende Jaargang. Te Leeuwarden, bij L. Schierbeek. f :-75,

beklaagt zich over teleurstellingen, waardoor hij later in

{==140==} {>>pagina-aanduiding<<}
het licht verschijnt. Wij wenschen hem die gepaste en tijdige medewerking, waarop hij aanspraak heeft. Kalender, statistieke opgaven en mengelwerk vormen een goed geheel. Het plaatwerk bepaalt zich tot een muzijkstukje en het portret van Prof. camper.

Drentsche Volks-Almanak. Negende Jaar. Te Koevorden, bij D.H. van der Scheer. f 1-10.

Ook deze verdient, even als de vroegere jaargangen, aanprijzing. De Drentsche zegswijzen zijn niet alle bepaald en alleen Drentsch. Aftrekken (het bed) is niet enkel Drentsch en Overijsselsch, maar ook Zeeuwsch, Deel, dorschvloer, ook Utrechtsch; Dijk, weg, ook Noord-Brabandsch.
Het

Zaanlandsch Jaarboekje. Vijfde Jaar. Te Zaandijk, bij J. Heynis, Tz. f :-75,

vervolgt de geschiedenis der Zaanlanden, hangt ook nu in een verhaaltje de zeden en gewoonten van een tijdvak op, en levert, behalve het goede proza, dichtstukjes, die zeer uitgezocht zijn.
Wij eindigen met

Almanak tot gezellig onderhoud. Zevende Jaar. Te Gorinchem, bij A. van der Mast. f :-35,

waarin de stukken wel wat lang zijn voor een zoo klein boekje, en de uitdrukking, dat iemand ‘het aardsche met het hemelsche had verwisseld,’ van wiens schandelijke levenswijze en zelfmoord aldaar (bladz. 21) verhaald wordt, ons hoogst ongepast dunkt.

No. II. Boekbesch. bl. 82, reg. 13 enz. v.o., leze men, in plaats van: en het komt ons integendeel voor, - en wij moeten zelfs integendeel verklaren.






{==141==} {>>pagina-aanduiding<<}

Boekbeschouwing.

Verhandelingen, uitgegeven door het Haagsche Genootschap tot verdediging van de Christelijke Godsdienst, na deszelfs vijftigjarig bestaan. IIIde Deel. Ook onder den titel: Verhandeling over de werking van den Heiligen Geest, door G.W. Stemler, Predikant bij de vereenigde Evangelisch Luthersche Gemeente te Hoorn. Te 's Gravenhage, bij de Erven Thierry en Mensing. 1844. In gr. 8vo. XXX en 432 bl.

Vierde Deel. Verhandeling over hetzelfde onderwerp door S.K. Thoden van Velzen, Theol. Doct. en Predikant te Wolvega in Friesland, thans te Nijmegen. ibid. VIII en 456 bl. Te zamen f 6-20.

Het Haagsche Genootschap ontving op de vraag, welke het had uitgeschreven: Wat heeft men, velgens de leer van jezus en de Apostelen te denken aangaande eene voortdurende werking des Heiligen Geestes, en zulks in betrekking tot de werking zoowel van het woord Gods, als van 's menschen zedelijke vrijheid? de beide verhandelingen, welke thans door ons worden aangekondigd, tot antwoord. ‘Deze, eene verschillende rigting openbarende verhandelingen,’ dus lezen wij in het Programma des Genootschaps, ‘kwamen, ofschoon zij niet in alle opzigten voldeden, echter aan Bestuurders voor, zoo vele verdiensten te hebben, dat zij, zoowel aan de eerstgenoemde als aan de andere, den gouden eereprijs niet mogten onthouden.’ Wij zetten ons neder, om van deze beide bekroonde verhandelingen aan onze lezers een kort verslag te geven, waarbij wij de vrijheid zullen nemen, te gelijk bescheiden onze aanmerkingen mede te deelen, waar wij meenden, met eenig regt die te mogen maken, terwijl wij aan het einde van ons verslag met weinige woorden willen doen

{==142==} {>>pagina-aanduiding<<}
opmerken, waarin de beide verhandelingen met elkander overeenkomen, waarin zij daarentegen van elkander verschillen.
Wij beginnen met de verhandeling van den Heer stemler, (wiens stuk dat van den Heer thoden van velzen alleen daarom voorafgaat, dewijl het eerder is ingekomen). In de Inleiding worden de verschillende denkwijzen over den Heiligen Geest en deszelfs werking opgegeven, en wel zoo, dat de geschiedenis dezer gevoelens verdeeld is in drie tijdperken, het eerste loopende tot het Concilie te Konstantinopel (381), het tweede tot de Hervorming, het derde tot op onzen tijd. In elk tijdvak staat de Schrijver afzonderlijk stil bij de leer over den persoon van den Heiligen Geest, over de werking des H. Geestes op de Apostelen, en over de werking des H. Geestes op de Christenen in het algemeen. Men zou kunnen meenen, dat de Schrijver liever aan eene andere verdeeling de voorkeur had moeten geven, namelijk aan de doorloopende beschouwing van de geschiedenis der leer aangaande den persoon des H. Geestes, met behoud van dezelfde periodenverdeeling, en dat hij eerst daarna een overzigt had moeten geven over de leer aangaande de werking des H. Geestes op de Apostelen en de Christenen in het algemeen. Evenwel houden wij de orde van behandeling door stemler gekozen voor beter, omdat de denkbeelden, welke men heeft aangaande den persoon des H. Geestes, noodzakelijk invloed moeten uitoefenen op de wijze van denken over de werking des H. Geestes. Eene andere vraag is, of de Schrijver van de dogmenhistorie dat gebruik gemaakt heeft, hetwelk er van gemaakt moet worden. Is eene dogmenhistorie niets meer, dan eene chronijk, waarin de verschillende gevoelens der godgeleerden zijn opgeteekend? Of moet zij niet veel meer eene pragmatische beschrijving zijn van de wijze, waarop het Christelijk geloof zich tot bewustzijn van zichzelf heeft weten te verheffen, en hebben wij niet in de geschiedenis der dogmen zelve de steeds voortgaande ontwikkeling van het Christelijk denken over den inhoud des geloofs?
Wij

{==143==} {>>pagina-aanduiding<<}
twijfelen wel niet, of de Heer stemler denkt anders over de dogmenhistorie, dan men gewoonlijk vroeger over haar dacht, toen men niets anders in haar zag dan eene geschiedenis van meeningen en (waar het de zoogenaamde ketters gold) van dwaasheden en schadelijke afdwalingen. Maar hij had dit duidelijker kunnen doen uitkomen, dan hij zulks heeft gedaan. Als toch op bl. 3 de opgave van de geschiedenis der leer aangaande den persoon en de werking des H. Geestes wordt voorafgegaan door deze inleiding: ‘Wij willen de zeer uiteenloopende gevoelens over dit leerstuk in hunne beginselen, voortgang en ontwikkeling tot op onzen tijd gadeslaan,’ als er vroeger reeds gezegd is: ‘onder de leerstukken, die in den loop der eeuwen - het voorwerp van kerkelijke twisten geweest zijn, beslaat dat over den Heiligen Geest niet de grootste plaats,’ dan neemt de Schrijver geenszins den schijn aan, alsof hij in de dogmenhistorie zag, wat de grootste beoefenaars dezer wetenschap hebben aangetoond, dat daarin moet gezien worden. Voor het overige - want wij moeten niet vergeten, dat dit historisch overzigt slechts eene inleiding is tot de beantwoording der vraag, - kunnen wij het niet anders dan goedkeuren, dat de Schrijver deze inleiding beschouwd heeft als een onontbeerlijk vereischte van eene goede beantwoording der vraag, en hoewel sommige punten iets uitvoeriger behandeld en bepaalder uitgedrukt konden zijn, geeft het geheel een beknopt en vrij volledig overzigt over den loop, dien de geschiedenis van dit dogma heeft genomen.
Hierop volgt het eigenlijke antwoord, het ligchaam der verhandeling, dat in twee afdeelingen is gesplitst. De eerste afdeeling beantwoordt de vraag: Wat hebben wij, volgens de leer van jezus en de Apostelen, te denken aangaande eene voortdurende werking des Heiligen Geestes? Na eene vergelijking van hetgeen wij in het O.T. vinden, met hetgeen jezus en de Apostelen hebben geleerd, wordt eerst nagegaan, welk eene voorstelling jezus en de Apostelen ons in het algemeen van den H. Geest geven; ten tweede, wat wij volgens hen onder de werking

{==144==} {>>pagina-aanduiding<<}
des H. Geestes te verstaan hebben; ten derde, of zij die werking als voortdurend voorstelden; eindelijk, waarop de slotsom van hun onderwijs neêrkomt.
In het eerste Hoofdstuk, dat eene uiteenzetting belooft van de door jezus en zijne Apostelen gegevene voorstelling aangaande den H. Geest in het algemeen, wordt veel meer behandeld, dan men zoude verwachten. Immers vooraf gaat (§ 1) de voorstelling, in het Oude Testament van den H. Geest in het algemeen gegeven, en (§ 2) de voorstelling van den H. Geest in de Apokrijfe Boeken des O.T., bij philo en de Rabbijnen, waarna eerst (§ 3) datgene volgt, wat als hoofdinhoud van het geheele hoofdstuk is opgegeven. Hier had derhalve de Schrijver zich naauwkeuriger moeten uitdrukken. Zelfs geeft § 3 meer dan er beloofd wordt, daar zij vooraf nog (op 4 bladz.) handelt over de heerschende voorstelling aangaande den H. Geest, ten tijde van jezus en de Apostelen, bij de Joden. Dit had, naar onze meening, nog bij de vorige § moeten gevoegd worden. De verdeeling is niet zuiver logisch. - In de leer des O.T. aangaande den H. Geest ziet de Schrijver te regt voortgaande ontwikkeling van denkbeelden, en ontkent hij ook geenszins, dat nergens in het O.T. van den Geest van God, of jehova, als persoon wordt gewag gemaakt. (Eene zeer flaauwe nadering tot deze voorstelling vindt hij bij Jes. XLVIII:16. Het schijnt ons toe, dat op deze plaats van den Geest Gods niet meer en niet minder als persoon, onderscheiden van jehova, gesproken wordt, dan op vele andere plaatsen des O.V.) In de Apokrijfen des O.V. vindt de Schrijver geene verdere ontwikkeling, niet den minsten voortgang met betrekking tot dit leerstuk, bij philo niets, dat ons in den H. Geest een' persoon doet zien. En de Rabbijnen? Zij stellen zich onder den H. Geest alleen eene werking van God voor, die zich in de Profeten werkzaam betoonde, als zij in Gods naam spraken. Met acht regels maakt de Schrijver zich van dit onderwerp af. Zou het niet
achterwege hebben kunnen blijven, en is het nu, wegens hetgeen er volgt over de heerschende voorstelling aangaande

{==145==} {>>pagina-aanduiding<<}
den H. Geest ten tijde van jezus en de Apostelen bij de Joden, niet òf overtollig òf anticipatie? - In § 3 vinden wij de uiteenzetting der leer van jezus aangaande den H. Geest. Het resultaat, tot hetwelk stemler komt, is, dat de Heilige Geest door onzen Heer wordt voorgesteld ‘als een persoon, zeer naauw met God verbonden, als alles van God en christus ontvangende, maar toch (waarom dit: maar toch? het volgt immers reeds van zelf uit het zoo even gezegde?) van God onderscheiden, als die niet in God, maar nevens God bestaat’ (bladz. 108). Dat de Heer den Geest ook als werkende voorstelt, wordt kortelijk aangetoond. Wat de Apostelen, eigenlijk bij name paulus, betreft, volgens stemler zien wij door dezen Apostel een persoonlijk bestaan aan den H. Geest toegekend, en dezen voorgesteld als van God onderscheiden en niet in God, maar naauw met Hem vereenigd en van Hem afhankelijk; door wien God zich openbaart en werkt’ (bladz. 117). Uit het voorafgaande vloeit nu als gevolg voort: 1. dat jezus en de Apostelen hunne voorstelling aangaande den H. Geest als persoon niet aan de voorstelling des O.V. enz. kunnen ontleend hebben. 2. Dat, wanneer er in het N.T. van den H. Geest als van een' persoon gesproken wordt, zulks op zich zelf niet door persoonsverbeelding kan verklaard worden. 3. Dat somtijds in het N.T. plaatsen moeten voorkomen, waar het twijfelachtig is of jezus en de Apostelen door H. Geest een' persoon hebben verstaan; welke plaatsen, uit het O.T. aangehaald of in deszelfs toon en zin gesteld, als de minder duidelijke voorstelling bevattende, uit de meer duidelijke moeten verklaard worden (bl. 118-121). Hoewel wij aanmerking moesten maken op de verdeeling der § § in dit hoofdstuk, in verband beschouwd met het opschrift, dat
daarboven gesteld is als inhoudsopgave, zoo is het in zijn geheel een onontbeerlijk bestanddeel van eene grondige beantwoording der vraag. Te regt heeft hij gemeend, de leer van jezus en zijne Apostelen aangaande den H. Geest te moeten uiteenzetten, voordat er een onderzoek werd in het werk gesteld naar hetgeen de Heer en zijne Gezanten met betrekking tot

{==146==} {>>pagina-aanduiding<<}
de werking des H. Geestes leeren. Want kan men zich geene bepaalde en duidelijke voorstelling vormen van hetgeen de Heilige Geest eigenlijk is, het kan dan ook niet anders, of de voorstelling van de werking des H. Geestes zal onbepaald en onbestemd blijven.
Het tweede Hoofdstuk bevat de beantwoording der vraag: Wat verstaan jezus en de Apostelen door werking des Heiligen Geestes? Deze vraag wordt evenwel niet terstond beantwoord, maar eerst (§ 1) wordt het gevoelen van hen opgegeven, die onder de werking des Heiligen Geestes geene eigenlijk Goddelijke werking verstaan; daarna worden (§ 2) eenige bedenkingen tegen hunne voorstelling medegedeeld (nl. een historisch bewijs voor de waarheid van dit gevoelen ontbreekt; het denkbeeld van H. Geest is daarbij te onbepaald; die voorstelling is strijdig met het bepaald ontvangen van den Heiligen Geest op den Pinksterdag; zij beveelt zich niet door klaarheid en eenvoudigheid boven het tegenovergestelde gevoelen aan.) Vervolgens (§ 3) wordt er aangetoond, dat wij op die plaatsen, in welke aan die werking eene wonderdadige uitwerking verbonden is, eene Goddelijke werking moeten verstaan (hetgeen blijkbaar is uit hetgeen wij in de Evangeliën, en in de Handelingen en Brieven vinden). Voorts wordt (§ 4) aangewezen, dat dit ook geldt bij alle gezegden van jezus, die van eene zedelijke werking spreken, waarop men zich ten bewijze van het tegenovergestelde gevoelen meent te kunnen beroepen. (Hij leert toch in het algemeen eene Goddelijke werking, en wel in het bijzonder geschiedende door den H. Geest). Eindelijk wordt (§ 5) betoogd, dat ook in het algemeen de Apostelen bij die werking aan eene Goddelijke dachten. Dit Hoofdstuk is met groote zorg en naauwkeurigheid bewerkt. Echter hadden wij liever gezien, dat stemler eerst onderzocht had, wat jezus en de Apostelen door werking des H. Geestes verstaan, met andere woorden: welke werking zij aan den H. Geest toekennen, en daarna het gevoelen had wederlegd, hetwelk van het resultaat, waartoe hij door zijn onderzoek gekomen is, afwijkt. Zoo toch zoude het geheel

{==147==} {>>pagina-aanduiding<<}
een meer objectief karakter gekregen, en hij bij zijne wederlegging van andersdenkenden terstond een' vasten grond voor zijnen voet gevonden hebben. Nu begint hij met polemiseeren, zonder dat het den lezer volkomen duidelijk is, waarop deze tegenspraak is gegrond.
Het derde Hoofdstuk beantwoordt de vraag: Wordt door jezus en de Apostelen eene voortdurende werking des H. Geestes geleerd? § 1. Welke gaven vinden wij in het N.T. aan den H. Geest toegekend? a. Buitengewone gaven: het spreken in vreemde talen, buitengewone kennis en openbaringen, het vermogen om wonderen te doen. b. Gewone zedelijke gaven: kennis en belijdenis van christus, gezindheden en daden, daarmede overeenkomstig, de goederen en zegenrijke gevolgen des geloofs. § 2. Is wonderdadige en zedelijke werking des H. Geestes in het N.T. van elkander onderscheiden? Het antwoord is toestemmend. Schoon naauw met elkander verbonden, worden zij door den Heer zoowel als door zijne Gezanten van elkander onderscheiden, vooral door de laatstgenoemden. Zij onderscheiden beide werkingen, en door de wijze waarop de H. Geest tot die onderscheidene werking werd medegedeeld, en daardoor, dat de Geest tot de eene werking meer algemeen werd medegedeeld dan tot de andere, en door eene verschillende waarde daaraan toe te kennen, en door hare kenteekenen verschillend te bepalen, en door gebruik te maken van eene verschillende uitdrukking, waar zij van die werking spreken. § 3. Welke van beide werkingen wordt als voortdurend voorgesteld? Het antwoord is: alleen de zedelijke werking, zoowel volgens de leer van onzen Heer als volgens die zijner Apostelen, die leeren, dat deze zedelijke werking bij allen moet plaats vinden, dat zij onontbeerlijk is in onzen tegenwoordigen zedelijken toestand, dat zij één is met de Goddelijke werking, welke zij ons toezeggen.
Het vierde Hoofdstuk bevat het antwoord op de vraag: Wat hebben wij, naar hetgeen jezus en de Apostelen ons leeren van de voortdurende werking des Heiligen Geestes, als voor ons geldende waarheid aan te nemen? Zoo als

{==148==} {>>pagina-aanduiding<<}
de vraag hier gesteld is, klinkt zij een weinig vreemd, daar zij in het voorgaande reeds beantwoord is. Maar de Schrijver bedoelt er mede: waarop komt nu hoofdzakelijk hunne leer neder? en hij geeft dan met weinige woorden het resultaat op, waartoe hij gekomen is. Dit Hoofdstuk had, afgezonderd zoo als het hier staat, achterwege kunnen blijven, indien in het voorgaande de leer van jezus strenger onderscheiden was geworden van die der Apostelen. De Schrijver geeft, bl. 285, toe, dat hij dit overal niet opzettelijk heeft gedaan. De duidelijkheid en geleidelijke ontwikkeling zou er niet door geleden hebben, indien hij overal strenger had onderscheiden. Dan zou het telkens duidelijk zijn geworden, dat wij bij de Apostelen niet alleen overeenstemming vinden met hetgeen de Heer had geleerd, maar ook voortgang, ontwikkeling, uitbreiding. Doch over het geheel genomen is nu dit Hoofdstuk een goed besluit.
De tweede Afdeeling stelt de werking des H. Geestes voor in betrekking tot de werking zoowel van het woord Gods, als van 's menschen zedelijke vrijheid; onderzoekt, welke de werking des Geestes is, eerst tot die van Gods woord, daarna tot die van 's menschen zedelijke vrijheid, en toont eindelijk het gewigt dezer leer aan voor het werkdadig leven.
Het eerste Hoofdstuk handelt dien ten gevolge over de betrekking der voortdurende werking van den H. Geest tot die van Gods woord. Wordt er van Gods woord gesproken, dan hebben wij daaronder (§ 1) niet te verstaan de Schriften des N. Verbonds, maar het Goddelijk onderwijs, dat gegrond is en steunt op de openbaring, die wij in christus van God hebben ontvangen, of die uit haar ontleend is. Jezus en de Apostelen schrijven (§ 2) aan het woord Gods eene werking toe, die ons verlicht ten aanzien van hetgeen wij weten van God, die ons leidt tot geloof in christus, die ons opwekt tot deugd en ons vertroost, die ons leidt tot het eeuwige leven. Deze werking van Gods woord (§ 3) is onderscheiden van die des H. Geestes; want Gods woord wordt niet met den H. Geest verwisseld,

{==149==} {>>pagina-aanduiding<<}
en beider werking wordt onderscheiden. De eigenlijke betrekking der werking van Gods Geest tot die van Gods woord bestaat dan hierin, dat beide vereenigd werken, dat de werking des Geestes zich door die des woords openbaart, dat wij om gene deelachtig te worden het woord Gods moeten hooren en onderzoeken, en dat de werking des woords te wederstaan, wederstaan is van die des Geestes. (Dit laatste schijnt ons toe wel een gevolg te zijn, uit het onmiddellijk voorafgaande afgeleid, maar geenszins eene nieuwe bepaling der wederzijdsche betrekking tusschen de werking van Geest en woord Gods.) ‘Zonder met zichzelven in strijd te zijn, konden (jezus en de Apostelen) derhalve, en van de zedelijke kracht des woords in dier voege spreken, alsof alles daardoor gewerkt werd, wat ons tot verlichting, heiliging en zaligheid kan opleiden, en dit alles aan de werking des Geestes toeschrijven. Zoo konden zij niet alleen spreken, omdat de eene werking de andere niet uitsloot, en de mensch, die het woord Gods aannam en geloofde, (waarop het van de zijde des menschen alleen aankomt) ook verzekerd was, den Heiligen Geest te hebben ontvangen, die eene gave Gods is; maar ook, omdat de werking des Geestes, die zich aan onze bewustheid niet onderscheiden kenbaar maakt, zich alleen als werking des woords aan ons oog vertoont. Het woord Gods was, bij de verandering, die in den mensch, als Christen, werd te weeg gebragt, het in het oog vallende, zinnelijke middel, dat den mensch tot zaligheid bragt. Maar de Geest van God was daarbij de bovennatuurlijke kracht. Naarmate men nu van de eene of andere zijde de zaak beschouwde, moesten ook de voorstellingen en uitdrukkingen verschillend zijn. Dan eens moest het schijnen, alsof Gods woord genoegzaam en toereikend was, om ons tot zaligheid te brengen; dan weder alsof de Heilige Geest zulks alleen vermogt. Beide voorstellingen zijn dan slechts onderscheidene oogpunten van
ééne en dezelfde zaak. Bij de eene gaat men van het inwendige, zigtbare uit; bij de andere van het hoogere, van Gods alomvattende werking, die alles in allen werkt, zonder welke ook de werking des woords ongenoegzaam

{==150==} {>>pagina-aanduiding<<}
zijn zou.’ (Zie bladz. 336.) Bedriegen wij ons niet, dan is de voorstelling des Schrijvers hier met zichzelve in strijd. Of de werking van Gods woord is onderscheiden van die des Geestes; dan moet Gods woord ook kunnen werken zonder den Geest; of zoo de Geest door het woord werkt en werking des woords zonder werking des Geestes niet mogelijk is, dan kan er streng genomen van eene betrekking tusschen beide die werkingen niet langer gesproken worden, omdat zij niet tot elkander in betrekking staan als werking tot werking, maar als middel tot oorzaak. Stemler noemt het woord Gods het zinnelijke middel, dat den mensch tot zaligheid brengt; den Geest Gods daarbij de bovennatuurlijke kracht. Waar blijft nu het onderscheid tusschen de werking des woords en de werking des Geestes? Men moge zich beider werking zoo naauw verbonden denken als men wil, maar zal dit naauw verband niet in identiteit worden opgelost, dan moet de zaak anders worden voorgesteld, en is de voorstelling der zaak naar waarheid, dan zien wij niet in, dat men met eenig regt van eene werking des woords kan spreken, als onderscheiden van de werking des Geestes. Elders (bl. 324) lezen wij: ‘Beide (werkingen) worden in dier voege van elkander onderscheiden, dat die des woords wordt voorgesteld als de werking van iets buiten ons; die des H. Geestes als de werking van God, van zijn' Geest, dien wij in ons hebben ontvangen,’ (vóór wij verder gaan, moeten wij hier opmerkzaam maken op eene minder duidelijke wijze van voorstellen, welke wij op meer andere plaatsen in deze verhandeling aantroffen. De werking des woords wordt genoemd eene werking van iets buiten ons. Waarom? omdat het woord Gods van buiten af tot ons komt. De werking des Geestes wordt genoemd eene werking van den Gees, dien wij in ons hebben ontvangen. Is dan niet de werking des Geestes Gods insgelijks eene
werking van iets buiten ons, zoo wij met stemler den H. Geest hier voor eene Hypostase der Triniteit houden? En zoo de Schrijver zegt: ‘de werking des H. Geestes is de werking van God, van zijn' Geest, dien wij in ons hebben ontvangen,’ ver-
{==151==} {>>pagina-aanduiding<<}
geet hij, dat wij dien Geest toch niet ontvangen, voordat wij in christus gelooven; en hij had dan ook met hetzelfde regt van de werking des woords kunnen schrijven: de werking des woords is die van het Goddelijk onderwijs, dat in ons weêrklank vindt. Het onderscheid, door stemler in de aangehaalde woorden opgegeven, wordt alzoo tot een niets teruggebragt;) ‘en die den invloed van het woord versterkt, verhoogt en daaraan zijne volle kracht geeft’; maar hier zegt stemler meer, dan hij ons zou willen toegeven. Versterkt de werking des Geestes die des woords? Zoo volgt daaruit, dat de werking des woords zonder die des Geestes toch eenige kracht heeft; anders past het niet, van versterking te spreken. Verhoogt de werking des Geestes die des woords? Zoo volgt hieruit wederom hetzelfde, want anders voegt het niet, van verhooging te spreken. Geeft de werking des Geestes aan die des woords zijne volle kracht, zoo heeft dan toch de werking des woords op zich zelve eenige kracht. Maar neen, stemler gaat dus voort: ‘zoodat zonder de werking des Geestes geen hartelijk geloof in ons bestaan kan.’ Derhalve blijft de werking des Geestes achterwege, dan kan het woord alleen ons niet brengen tot een hartelijk geloof. Dit geven wij gaarne toe, maar herhalen nu, wat wij reeds zeiden: van eene werking des woords in onderscheiding van die des Geestes kan hier geen sprake zijn; het woord is het middel, de Geest is het eigenlijk, die werkt. Onzes inziens is dit de bedoeling
van den Heer stemler. Wij twijfelen niet, of hij zal ons moeten toegeven, dat op zijn standpunt het spreken van eene werking des woords, onderscheiden van die des Geestes, eigenlijk niets meer dan eene illusie is. Wat hij in het midden brengt tegen junkheim, die wilde bewijzen, dat de werking des H. Geestes niets anders kan zijn dan die des woords, geldt niet van de door ons gemaakte aanmerking. Want wij noemen de werking des H. Geestes niet identisch met die des woords, maar beweren, dat er, na al hetgeen stemler over de werking des Geestes gezegd heeft, eigenlijk van werking des woords niet meer kan gesproken worden. En zegt

{==152==} {>>pagina-aanduiding<<}
hij, bl. 327: ‘Alzoo is de Heilige Geest en deszelfs werking van het woords Gods en deszelfs werking, die het uitoefent, onderscheiden in dier voege, dat door de werking des Geestes in ons eerst het woord Gods zijnen zegenrijken invloed op ons kan uitoefenen,’ (derhalve oefent het woord Gods zonder de werking des H. Geestes geen' zegenrijken invloed op ons uit? waarom dan aan het woord nogmaals eene bijzondere werking toegeschreven?) dan blijkt het op nieuw, dat de Heer stemler bij de woorden onderscheid en onderscheiden werking iets anders denkt, en derzelver beteekenis niet zoo streng neemt, als wij. Ja, wat hij, bl. 337 env., laat volgen over Gods voorzienigheid in verband met den natuurlijken zamenhang en de betrekking der dingen en gebeurtenissen, geeft ons juist het wapen in de hand ter verdediging van de juistheid onzer aanmerking. Doch wij laten het onzen lezers over, dit nader te onderzoeken, daar wij anders te ver zouden afdwalen. Wij meenen den Heer stemler opmerkzaam gemaakt te hebben op het minder juiste in deze voorstelling, terwijl wij niet twijfelen, of hij zal moeten toegeven, dat het door hem, op bl. 341, geschrevene: ‘De werking van Gods woord en die des Heiligen Geestes zijn dus voor ons één, dat is: alle onderscheid valt, bij de vruchten, die uit beider vereenigde werking, als oorzaken (oorzaken?) ontstaan, zoo geheel weg, dat wij de innerlijke betrekking en zamenhang onmogelijk kunnen bepalen,’ - hij zal, zeggen wij, moeten toegeven, dat dit niet overeenkomt met zijne vroegere voorstelling van de werking des woords Gods, als van het uitwendige middel. (*)

{==153==} {>>pagina-aanduiding<<}

Het tweede Hoofdstuk handelt over de betrekking der voortdurende werking des H. Geestes tot die van 's menschen zedelijke vrijheid, en bevat het antwoord op de volgende vragen: 1. Waarin bestaat de zedelijke vrijheid van den mensch en hare werking? 2. Wat wordt ons daaromtrent door jezus en de Apostelen in onderscheiding van de werking des H. Geestes geleerd? 3. Is de werking des H. Geestes met die onzer zedelijke vrijheid in strijd, en is zij zulks ook niet volgens jezus en de Apostelen? 4. Welke is de oplossing van den schijnbaren strijd tusschen beide? 5. In welke betrekking staan dan beiden volgens jezus en de Apostelen tot elkander?
Volgens § 1 zijn wij zedelijk vrij, als wij naar het beginsel der zedelijkheid, naar de gronden, die de rede ons voorhoudt, naar hetgeen wij als zedelijk goed hebben erkend onze vermogens en krachten aanwenden. De werking van 's menschen zedelijke vrijheid is de gestadige worsteling tegen het zinnelijke en dierlijke, het streven en pogen, om zich aan de heerschappij der driften en hartstogten te onttrekken, en deze aan zich te onderwerpen. Volgens § 2 hebben jezus en de Apostelen 's menschen vrijheid voorondersteld, de zedelijke vrijheid erkend als een vermogen in den mensch, dat zijne werking betoont in den strijd tegen de zonde, welke werking door hem duidelijk onderscheiden wordt van die des Heiligen Geestes. Volgens § 3 is er geen strijd tusschen de werking des H. Geestes en die onzer zedelijke vrijheid, ook niet naar de leer van jezus en zijne Apostelen, omdat de H. Geest geen' gewelddadigen invloed op onze vrijheid uitoefent, omdat deszelfs werking geheel zedelijk is, en omdat de Geest de werking onzer vrijheid geheel ongestoord laat. (Vloeit het eerste en het derde niet in elkander?) Volgens § 4 ligt de oplossing van den schijnbaren strijd tusschen de werking des H. Geestes en die der zedelijke vrijheid in de stelling: dat wij ons van de werking des Geestes niet be-
{==154==} {>>pagina-aanduiding<<}
wust worden; gelijk jezus en de Apostelen, volgens stemler, zoowel bij de buitengewone als bij de zedelijke werking des Geestes geleerd hebben. Volgens § 5 leeren jezus en de Apostelen aangaande de betrekking, waarin de werking des H. Geestes en die onzer zedelijke vrijheid tot elkander staan: dat de werking der zedelijke vrijheid zich eerst door die des H. Geestes kan ontwikkelen, dat die des Geestes en der zedelijke vrijheid zich bij ons niet laten onderscheiden, dat alles wat aan de eene is toe te
schrijven, te gelijk werking is der andere, en dat de werking des Heiligen Geestes voor ons van geen onmiddellijk gebruik is. - Wij stemmen den Schrijver van harte toe, dat het onbillijk zoude zijn, te eischen, dat men den sluijer, die voor ons oog de betrekking tusschen de werking des H. Geestes en die van 's menschen zedelijke vrijheid bedekt, geheel ophief. Indien slechts vaststaat, dat de wijze, waarop de H. Geest werkt, geene belemmering is voor de werking onzer zedelijke vrijheid, dan moge er verder veel duisters overblijven, maar van strijd kan dan niet langer quaestie zijn. Hangt het van mij af, of ik den Geest Gods in mij wil laten werken, dan wordt mijne vrijheid niet belemmerd, wanneer ik die werking des Geestes in mij toelaat, en niets is er, wat ons verhindert te beweren, dat wij dan eerst waarlijk vrij zijn, wanneer de Geest Gods in ons woont. De mensch kan naar willekeur zich tegen het goede verzetten. Alleen hij, die dit ontkent, loopt gevaar de werking des Geestes in strijd te brengen met die van 's menschen zedelijke vrijheid. Maar de werking des Geestes is, volgens stemler, eene onmiddellijke (bl. 367 env.) en daarom wil hij dan ook niet ontkennen, dat zij, hoewel, op zich zelve beschouwd, niet in strijd met die onzer zedelijke vrijheid, zoo niet werkelijk, dan toch (dit klinkt vrij dubbelzinnig in den mond van hem, die stellig meent, dat er werkelijk geen strijd bestaat,) schijnbaar er mede in strijd is, als wij haar in betrekking tot deze voorstellen. Zij is toch eene werking, die niet van buiten op ons inwerkt, maar in ons woont, ons leidt en bestuurt, zonder dat wij, die ons alleen onzer eigene werking be-
{==155==} {>>pagina-aanduiding<<}
wust zijn, van haar eenige bewustheid hebben’ (bl. 377). Hoe zulks te begrijpen? vraagt de Schrijver. Zijne oplossing van den schijnbaren strijd tusschen de werking des Heiligen Geestes en die der zedelijke vrijheid komt ons geheel onvoldoende voor.
Hij redeneert aldus (bl. 378 env.): ‘Wij zijn ons de werking des H. Geestes niet bewust. - Juist dat niet bewust zijn van de werking des Geestes, als eene onmiddellijke werking Gods, is de oplossing van haren schijnbaren strijd met die onzer zedelijke vrijheid.’ En dit is nu alles, wat wij over de zaak hooren. Wel belooft de geheele 4de § (bl. 378-394) de oplossing, maar in plaats van die oplossing vinden wij, behalve de door ons aangehaalde woorden, niets dan een uitvoerig betoog, dat, volgens jezus en de Apostelen, zoowel bij de buitengewone als bij de (gewone) zedelijke werking des Geestes geene onmiddellijke bewustheid daarvan plaats vond, en - zoo lezen wij dan - daarmede was alle strijd in hunnen geest opgeheven.’ Ja, in hunnen geest, derhalve subjectief, maar is er nu ook, objectief, geen strijd? Of stemler ons al verzekert, dat wij ons de werkingen des H. Geestes niet bewust zijn, en dat dit niet bewust zijn juist de oplossing is van den schijnbaren strijd, daarmede winnen wij niets. Het is eene schijnbare oplossing. Omdat een blinde zich geen' strijd bewust is tusschen het licht des daags en de duisternis van den nacht, dat neemt niet weg, dat de strijd bestaat, al weet hij niets daarvan. Omdat de werking des Geestes (om nu met den Heer stemler te spreken) eene onmiddellijke werking is, en jezus zelf ontkend heeft, dat wij eenige onmiddellijke bewustheid van den H. Geest zouden hebben, daarom kan er zeer wel strijd zijn tusschen de werking des Geestes en die onzer zedelijke vrijheid. De strijd valt nu maar niet zoo spoedig in het oog; het tegenstrijdige, zoo het bestaat, wordt door stemler niet weggenomen, maar teruggeschoven. Hij heldert niet op, maar werpt er een' sluijer over; verspreidt geen licht, maar bedekt. Dit gedeelte schijnt ons toe, het zwakste punt des geheels te zijn. De wijsgeerige Christelijke denker is er geenszins door
tevreden gesteld, dat

{==156==} {>>pagina-aanduiding<<}
hem het niet bewust zijn van de werking des Geestes als een bewijs wordt voorgehouden voor het niet bestaan van den slechts schijnbaren strijd tusschen beide genoemde werkingen. De Heer stemler heeft duidelijk getoond, dat de naauwkeurige bepaling van de betrekking tusschen de werking van Gods Geest en die van 's menschen zedelijke vrijheid onder de moeijelijke vraagstukken voor de Theologie behoort, en - dat het onderzoek daaromtrent nog niet kan beschouwd worden te zijn ten einde gebragt. Want in plaats van aan te wijzen, dat de strijd, dien men gemeend heeft op te merken, slechts schijnbaar is, heeft hij aangetoond, dat wij onmogelijk iets van dien strijd kunnen opmerken, en zoo is de twijfel niet opgelost, maar blijft in volle kracht.
Het derde Hoofdstuk, over het gewigt dezer leer voor het werkdadig leven, bevat het antwoord op de vragen: Van welk belang is deze leer van de voortdurende werking des H. Geestes in het algemeen voor ons leven? (Antw.: Zij wekt het gevoel onzer afhankelijkheid van God levendig op; dit geloof vereenigt ons ten naauwste met God en elkander, het verhoogt onzen moed en onze krachten bij het werken aan de volmaking van onszelven en die onzer medemenschen, en verlevendigt onze hoop op eene zalige onsterfelijkheid.) Welke verpligting legt die leer op ons met betrekking tot het woord Gods? (Antw.: Voortdurend en aanhoudend onderzoek der H. Schrift, naauwgezette bijwoning en aandachtig hooren van de prediking des woords, aanhoudend gebed en eene gezette viering van het H. Avondmaal.) Welk is het gebruik dezer leer in betrekking tot onze zedelijke vrijheid? (Antw.: Zelfstandig werken en een levendig en hartelijk geloof hebben aan de werking des H. Geestes; derhalve alles aanwenden, wat ons hart kan openstellen voor de indrukken, die het Christendom uit deszelfs aard in ons werken kan, krachten en vermogens aanwenden om de ontvangene indrukken te bewaren, te versterken, aan te kweeken en hunnen invloed te bevorderen, met alle krachten die goede indrukken trachten op te volgen en hun te gehoorzamen.)

{==157==} {>>pagina-aanduiding<<}

Hebben wij met groot genoegen en nut voor onszelven deze verhandeling gelezen, het was ons eene aangename bezigheid daarvan een verslag te geven. De gemaakte aanmerkingen zal de geleerde Schrijver ons ten goede houden. Belangstelling in het onderwerp, en de wijze waarop het behandeld is, deed ons eenigzins uitvoerig zijn, ook daar, waar wij anders met den Schrijver eenstemmig dachten, zoo als dit bijv. het geval is met het schijnbare van den strijd tusschen de werking des Geestes en der zedelijke vrijheid. Wij ontkennen met hem, dat er strijd is tusschen die werkingen; alleen protesteerden wij tegen de wijze, waarop die strijd is opgelost. Thans zetten wij ons, om even onpartijdig van de verhandeling des Heeren thoden van velzen een verslag te geven; door het verschil van standpunt zullen wij hier in de gelegenheid zijn, om de zaak in een ander licht te beschouwen, en het: audi et alteram partem terstond in toepassing te brengen.

(Het vervolg en slot hierna.)




De Vriend der Kranken. Een Bijbelsch Handboek voor de Ziekenkamer, door C.E. van Koetsveld, Predikant te Schoonhoven. Te Amsterdam, bij Ipenbuur en van Seldam. 1844. In gr. 8vo. XVI en 320 bl. f 3-25.

Welligt herinnert zich deze en gene nog het kleine, maar lieve boeksken van gelijken titel, vóór zes jaren door den Eerw. van koetsveld in het licht gezonden. Het bevatte kleine opstellen, ten behoeve van eenen kranke opgeschreven, en hem meerendeels op het ziekbed voorgelezen. Langzamerhand groeide ook bij en voor andere lijders, en te midden van eigene zware beproeving, de verzameling des Schrijvers aan, en eindelijk kon hij den wensch niet wederstaan, om den troost verder te verspreiden, die hem en de zijnen ook in donkere dagen niet verlaten had. Zoo ontstond het tegenwoordige huisboek, ge-
{==158==} {>>pagina-aanduiding<<}
schikt om in iedere ziekenkamer nedergelegd, en bij elke gelegenheid aldaar gebruikt te worden.
Na ter Inleiding iets tot gezonde zoowel als kranke lezers te hebben gesproken, en de waarde van den Bijbel ook voor lijdenden te hebben vermeld, verdeelt de Schrijver zijn werk in vijf Afdeelingen. De eerste heet Bijbelsche Geschiedenis. Zoowel uit het O. als uit het N.T. worden al die geschiedverhalen verzameld en aangewend, die voor de ziekenkamer van bijzondere belangrijkheid zijn te achten. De tweede Afdeeling, Bijbellezing betiteld, bevat eene bloemlezing van het belangrijkste, dat tot het gezegde oogmerk in de leerstellige, dicht- of zedekundige, Profetische Bijbelboeken te vinden is. De derde, voor bepaalde tijden en gelegenheden ingerigt, bevat toespraken, zoowel voor Godsdienstige gedenkdagen, die in de ziekenkamer worden doorleefd, als voor bijzondere tijden van den dag en omstandigheden, die op den toestand en de gezondheid der kranken belangrijken invloed uitoefenen. Wat in dit een en ander nog aan de volledigheid mogt ontbreken, wordt in de vierde Afdeeling aangevuld door gemengde toespraken en herinneringen, die de strekking hebben, om aan de stemming van bijzondere kranken, naar hunne verschillende behoeften, de ware rigting te geven. De vijfde eindelijk dient tot leiding van gebed en gezang bij het krankenleger, en bevat voorschriften van het eerste, schoon niet als formuliergebeden te gebruiken, en opgaven voor het laatste. - Een kort, waardig woord van afscheid besluit het geheel.
Heeft onze zeer oppervlakkige inhoudsopgave reeds iets doen vermoeden van de veelzijdigheid der oogpunten, waaruit de Schrijver zijne taak heeft beschouwd en behandeld, nadere kennismaking met het boek zelf voert dat vermoeden tot overtuiging op. Wij mogen niet nalaten, onze hoogste ingenomenheid met dit werk van den waardigen koetsveld opentlijk uit te drukken, en te verklaren, dat wij ons over deszelfs verschijning verblijden, ja, het als een gunstig teeken des tijds zullen beschouwen, wanneer de toon, hier aangeslagen, spreekt tot veler gemoed.

{==159==} {>>pagina-aanduiding<<}

Wij wijzen, om die lofspraak te regtvaardigen, op de groote volledigheid, hier heerschende. Men kan het zien, dat de Schrijver den Bijbel opzettelijk, niet slechts heeft doorgebladerd, maar heeft onderzocht, met het bepaalde oogmerk, om te zien, wat hij voor de ziekenkamer opleverde. Van daar, dat vele min bekende geschiedenissen en verklaringen der H.S. hier eene plaats hebben gevonden. Niet ligtelijk zal men een belangrijk deel der H.S., voor het doel des Schrijvers bijzonder berekend, hier voorbijgegaan zien. Loffelijk is het al verder, dat de Schrijver bij het opstellen zich naar den geest niet op de studeerkamer maar in de ziekenkamer heeft geplaatst, zich met de lijders, aan wier sponde hij naderde, in naauwe aanraking heeft gesteld, en als het ware in hunne ziel heeft gelezen. Hij spreekt niet over, maar tot de kranken, en heeft, dunkt ons, over het geheel, den waren toon voor herderlijke bezoeken aan het ziekbed allergelukkigst getroffen, den toon van meewarigheid en gevoel, van geduld en toegevendheid, van ernst en van Evangelische zalving. Dat die toon zich gedurig afwisselt naar gelang des toestands van den kranke, dien de Schrijver zich voorstelt, zal men bij de lezing van het boek bespeuren. - Niet minder spreken wij met ingenomenheid van de niet kerkelijke, maar des te meer echt Christelijke kleur, die overal in dit geschrift valt op te merken. De Schrijver wenschte, ‘dat zij die het boek in handen namen, om te weten, welke partij hij aankleefde, zich bedrogen zouden zien, daar hij, zelfs op het gevaar af, om oppervlakkig of dubbelhartig te schijnen, aan het ziekbed niet anders dan Christen wilde wezen.’ Dat doel is volkomen bereikt, en de Schrijver heeft getoond, dat men echte Evangelietaal aan het zieken sterfbed kan doen hooren, zonder zich bepaaldelijk te scharen onder de vanen van de eene of andere partij. Het verblijdt ons, in dezen veelzins bewogenen tijd, te bespeuren, dat althans bij het veege ziekbed de stem van menschelijke
wijsheid kan verstommen, zonder dat men aan de poorte der eeuwigheid iets wezentlijks mist. Bovenal roemen wij het korte, kernachtige, puntige der hier

{==160==} {>>pagina-aanduiding<<}
geleverde stukjes. Zij bevatten geene uitgerekte vertoogen over afgezaagde gemeen-plaatsen, waarop het woord toepasselijk is: le secret d'ennuyer est celui de tout dire, maar juist wat zij moeten behelzen, wenken, vingerwijzingen, herinneringen, die de kranke zelf kan ontwikkelen, en die zijn innerlijk leven kunnen aankweeken, terwijl zijn ligchaam lijdt. De eenvoudige zal het boek met eenig nadenken kunnen verstaan, en de meer ontwikkelde zal hier nog ligt iets aantreffen, dat hem niet zoo gemakkelijk voor den geest zou zijn gekomen.
Vraagt men, of wij, bij zoo ruime lofspraak, geene bedenkingen hebben, dan spreekt het wel van zelf, dat het eene stukje ons beter dan het andere beviel: trouwens, dit zal met den Schrijver zelven ook wel het geval geweest zijn. Den Bijbel in onze gedachten doorloopende, en met het hier geleverde vergelijkende, hadden wij een en ander opgenomen, wat hier gemist, en weggelaten, wat hier opgenomen is, en vooral niet zoo vele bladen aan het uitschrijven van Bijbelplaatsen gewijd. Doch deze bedenkingen ontnemen zoo weinig aan de waarde van het geheele werk, dat wij ze niet te sterk willen drukken. Wij rekenen het ons liever ten aangename pligt, aan de goede bedoeling des Schrijvers mede te werken, door zijn geschrift zoowel aan kranken als aan hunne geestelijke leidslieden aan te bevelen. De eersten vinden hier juist, wat zij behoeven: een boek, dat zij gedurig met nieuw genoegen en nut kunnen opnemen, en na korte tusschenpoozen weder neêrleggen. De laatsten vinden hier een' schat van wenken, vol ervaring en levenswijsheid, die hun bij het krankenbezoek, eene soms zoo moeijelijke pastorale werkzaamheid, uitnemend kunnen te stade komen, inzonderheid bij den aanvang hunner Evangeliebediening. De pastorale Theologie heeft zich in de aanwinst, door dit boek verkregen, te verheugen. Het kan veilig naast de pastorij van Mastland staan.
Ten aanprijzende proeve een gedeelte van het laatste stukje: Vaarwel
‘Vaarwel! en indien het God behaagt, zoo zij uw

{==161==} {>>pagina-aanduiding<<}
ziekenleger weldra uw slaapplaats voor uwe gezonde dagen. Misschien ontmoeten wij elkander wel eens onder de gezonden, en kennen elkander niet; wat behoeft het ook? Misschien zult gij dan dit boek reeds weder vergeten zijn; ook goed, mits gij uwe ziekte en den Heer niet vergeet.
Mogelijk blijft gij nog krank, of wordt het weldra weder; neem dan deze bladen nogmaals bij de hand, indien gij er iets uit geleerd hebt, of er door getroost zijt; met de ziekte keere het geneesmiddel terug. En kunt gij dan al onder een ziekelijk leven moeijelijk blijde zijn: wordt slechts volmaakter, en gij zult zeker getroost wezen.
Sommigen uwer wensch ik nog eens, misschien spoedig, te ontmoeten, te weten hen, die men weldra in een plankenhuis zal wegdragen. Ik wenschte hen zoo gaarne te zien bij Hem, die ook krank geweest is, opdat door zijne striemen ons genezing zou worden. Dan zouden wij tot elkander zeggen: Broeder of zuster, wij wisten het wel, en het heeft ons staande gehouden, dat, waar de aardsche tabernakel werd afgebroken, wij een gebouw bij God hadden, niet met handen gemaakt.’

Hoe moeten wij ons bij het toenemend Separatisme in onze dagen gedragen? Een ernstig woord, ter bevordering van liefde en vrede. Te Utrecht, bij J.G. van Terveen en Zoon. 1844. In gr. 8vo. 56 bl. f :-60.

Een ongenoemde tracht door dit woord van liefde en vrede aan de heeling der breuke in de Hervormde kerk bevorderlijk te zijn. Hij wijst op den treurigen indruk, dien het toenemend Separatisme op ieder welgesteld gemoed moet te weeg brengen. Schoon erkennende, dat dit verschijnsel altijd bestaan heeft, en bestaan zal, ja in zeker opzigt zijne nuttigheid heeft, acht hij het echter hoogst noodzakelijk, dat men zijn gedrag tegenover die verkeerde rigting des tijds naar vaste beginselen bepale. Zonder opzettelijk raad te durven geven aan mannen, wien het ker-
{==162==} {>>pagina-aanduiding<<}
kelijk bestuur over anderen is opgedragen, wijst hij op de pligten, die zoowel aan leeraren als gemeenteleden gelijkelijk voegen. Hij wekt op tot verdraagzaamheid, zonder evenwel iets aan de waarheid te kort te doen. Hij raadt tot gematigdheid en wijze bedachtzaamheid aan, wekt op tot hooge belangstelling in alles, wat op de Godsdienst betrekking heeft, wil dat men terugkeere tot een vroom en kinderlijk geloof, en vermaant inzonderheid tot eenen Christelijk vromen wandel, als de beste middelen, om de afgewekenen zoo mogelijk terug te brengen, en anders te beschamen. Men ziet, het stukje blijft zeer in het algemeene, en treedt te weinig in bijzonderheden, om zwaar gewigt in de schaal te werpen. Het schijnt van een geoefend en weldenkend lid der Hervormde gemeente afkomstig, die tot de kerk in eenige betrekking staat, en haar wezentlijk welzijn zoekt. Een bepaald dogmatisch karakter vertoont het niet. De Schrijver schijnt tot de gematigde, maar bevreesde liberalen te bchooren. Het stukje is welgesteld, doch kon bij zoo oppervlakkige behandeling van algemeen bekende zaken de helft korter wezen. Wij twijfelen niet, of er is eene soort van lezers, voor wie zulk eene geschrift zijne nuttigheid kan hebben. Evenzeer echter aarzelen wij te verwachten, dat dieper denkenden, tot wat partij zij ook behooren, zich hier eenigzins zouden bevredigd vinden. Dat de Schrijver dus ‘gerekend mag worden, een
verdienstvol werk te verrigten,’ gelijk hij zich in zijn voorwoord uitdrukt, durven wij niet beloven. Wel doen wij gaarne hulde aan 's mans goede bedoeling.

Over de pligten en den levenswandel van Studenten in de Medicijnen en jeugdige Geneesheeren. Eene Redevoering, gehouden voor de Studenten der Geneeskundige School van het St. George Hospitaal, op den 2 Oct. 1843, door Sir Benjamin Brodie, Heelmeester der Koningin en van Z.K.H. Prins Albert. Vertaald door Dr. Rudolf Ruben, practiserend Geneesheer te Londen. Te Amersfoort, bij W.J. van Bommel van Vloten. 1844. In gr. 8vo. 33 bl. f :-50.


{==163==} {>>pagina-aanduiding<<}

De verhandeling, waarvan onder bovenvermelden titel het Nederlandsch publiek eene vertaling ontvangt, was oorspronkelijk in het Engelsch geschreven en door Dr. ruben in het Hoogduitsch vertaald; niet den Engelschen tekst, maar deze overzetting heeft de Nederduitsche Vertaler gebruikt. Indien, gelijk aanvankelijk het geval schijnt geweest te zijn, de oorspronkelijke redevoering van brodie niet in den handel verkrijgbaar was geweest, zouden wij eene reden voor het leveren van eene zoodanige vertaling van eene vertaling kunnen vinden; thans echter moeten wij ons verwonderen, dat men eene vertaling heeft gevolgd, waar men het oorspronkelijke krijgen kon. Vooral bij eene redevoering, waarbij het niet alleen op de zaken, maar ook zoozeer op de woorden aankomt, waaronder dezelve zijn voorgesteld, vonden wij het ongepast eenen zoodanigen weg te volgen. Indien men de Engelsche uitgave en niet de vertaling had gebezigd, zouden wij geenen onverstaanbaren zin, als de volgende, hebben ontvangen: ‘Jongere en werkzamer geniën, uwe tijdgenooten, en diegene, welke eenigzins ouder zijn dan gij, zullen uwe plaats ingenomen hebben, en de Regtbank, die later uwe waarde zal beoordeelen, zal uit eene andere klasse van wezens bestaan als [dan] zij, op wier gunstige meening gij op dit oogenblik het dringendst u moogt beroepen,’ (bl. 8). In het Engelsch staat: ‘Younger and more active spirits, your own contemporaries, and those a little older than yourselves, will have occupied their places; and the tribunal by which you will be judged hereafter will be composed of a different order of individuals from those to whose favorable opinion you would at this moment be most anxious to appeal.’ Waarschijnlijk heeft er in het Duitsch ‘Ihre’ gestaan, hetwelk door den Nederduitschen overzetter door ‘uwe’ is vertaald. Aan het
gebruik dier Duitsche vertaling hebben wij uitdrukkingen, als deze: ‘Zoodra zich uwe kennis van enkele (einzelne) vakken uitbreidt, zal derzelver onderling verband noodzakelijk van zelven [zelf] zich ontwikkelen’ (bl. 15), te danken, waar in plaats van enkele stellig afzonderlijke moet gelezen worden; en Ger-
{==164==} {>>pagina-aanduiding<<}
manismen, zoo als (bl. 24): ‘gedurende (während) dat den anderen [de ander], wien het wachten te lang duurt, slechts naar een gewenscht gevolg uitziet; ‘levendige (lebendige) Encyclopaedie’ voor levende Encyclopaedie (bl. 16) enz. Wij beklagen het, dat de vertaling in geene betere handen is gevallen, daar de redevoering zelve zulks dubbel waardig is. Moge het al waar zijn, gelijk een Duitsch Recensent (Rec. meent, in een der Nommers van het Hamburger Zeitschrift) beweert, dat de onderwerpen, welke in deze redevoering worden behandeld, voor de meeste geneeskundigen niet nieuw zijn, zoo is het niet minder waar, wat een Engelsch beoordeelaar (in forbes British and foreign medical Review. Januarij 1844) zegt: ‘that it contains matter which it behoves every medical man, whether pupil or practitioner, to read, learn, and inwardly digest.’ ‘Het is voorzeker van belang,’ dus vervolgt deze laatste, ‘de denkbeelden van eenen man als Sir benjamin brodie te leeren kennen omtrent die middelen, welke hij als de beste beschouwt voor leerlingen en beoefenaars der geneeskunde, om kennis en voorspoed in hun vak te verkrijgen, - van eenen man, die zelf deze beide dingen in overvloed heeft verkregen.’ Bij deze aanbeveling, welke haren grond heeft in het onderwerp der redevoering en den man, die dezelve
heeft voorgedragen, heeft Rec. omtrent de wijze, waarop die man dit onderwerp heeft behandeld, niets anders te voegen, dan dat ook deze waardiglijk aan die beide beantwoordt; weshalve hij, in weerwil der minder gelukkig geslaagde vertaling, deze redevoering met volle ruimte aan alle jongere geneesheeren en aan allen, die zich voor de geneeskundige wetenschap voorbereiden, aanbeveelt. Rec. meent zich te moeten onthouden van eene dorre schets van deze schoone redevoering te leveren, daar hij hierdoor aan de lezers van dit Tijdschrift slechts een flaauw denkbeeld van hare waarde zoude kunnen geven, maar eindigt zijne aanprijzing liever met eenige regels als proef af te schrijven: ‘Uw toekomstig lot is in uwe handen gelegd, gij kunt het goed of kwaad maken, gelijk gij wilt. Diegenen onder u, die nu reeds daarhenen

{==165==} {>>pagina-aanduiding<<}
streven, om zich kennis te verwerven, zullen ondervinden, dat zij eene nuttige voorraad voor lateren leeftijd hebben opgedaan. Zij zullen het bevredigende bewustzijn hebben, dat, terwijl zij hunne kunst tot hun eigen voordeel uitoefenen, zij daardoor te gelijker tijd voor hunne medemenschen nuttig zijn. Verkrijgen zij vertrouwen, zoo zullen zij gevoelen, dat hetzelve niet onverdiend is, en een regtmatig zelfvertrouwen zal hen zelfs bij het mislukken staande houden; maar voor diegenen, die eenen tegenovergestelden weg inslaan, is eene lange reeks van teleurstellingen en verootmoedigingen te wachten. Zij zullen zelfs door jongere menschen overschaduwd worden; zelfs daar, waar hunne wijze van zien juist is, zullen zij dezelve niet vertrouwen. Hun zal het leven eene aaneenschakeling van kunstgrepen en vraagstukken opleveren, en wie zich door eene of andere toevallige omstandigheid op een standpunt geplaatst ziet, waarvoor hij door zijne vroegere studiën niet geschikt is, zal inzien, dat dit voor hem niet als geluk is aan te merken: de wereld zal hem altijd met voortreffelijker personen vergelijken en de aanhoudende angst, om anderen slechts te voldoen en zich zelven voor vallen te bewaren, zal het genoegen van zijn bestaan verstoren. Al is het in het onze of in een ander beroep, ik ken geenen beklagenswaardiger persoon, dan den zoodanigen, die in eene betrekking geplaatst is, voor welks pligten hij niet behoorlijk geschikt is.’

Brieven over Scheikunde en de betrekking, waarin deze wetenschap staat tot Koophandel, Physiologie en Landbouw, door J. Liebig, Professor in de Scheikunde aan de Hoogeschool te Giessen. Uit het Engelsch vertaald. Te Haarlem, bij A.C. Kruseman. In kl. 8vo. XVI en 216 bl. f 1-80.

Het voorname doel dezer brieven, oorspronkelijk voor het Engelsche publiek geschreven, doch van welke sommige vroeger reeds in Duitschland uitgekomen waren en aldaar goede vruchten gedragen hebben, is, volgens den Schrijver, om gouvernementen en een verlicht publiek bedacht te ma-
{==166==} {>>pagina-aanduiding<<}
ken op de noodzakelijkheid om scholen voor scheikunde op te rigten, de beoefening dezer wetenschap, die in zulk een naauw verband staat met de kunsten en met het maatschappelijk welzijn van beschaafde volken, te bevorderen, en eene schets te geven der betrekking, waarin zij tot de op den titel genoemde vakken staat, en van den invloed, dien zij thans uitoefent op den maatschappelijken toestand der menschen. Dezelve loopen over verschillende, nu eens meer algemeene dan meer bepaalde onderwerpen. In den eersten brief wordt eerst gehandeld over de eigenschappen der voornaamste grondstoffen, uit welke de, den scheikundige onontbeerlijke werktuigen vervaardigd worden (glas, platina, kurken, caoutchouc) over de tegenwoordige inrigting der scheikundige werkplaatsen en over de balans, en vervolgens een blik geslagen op den toestand en de rigting der scheikunde, waarbij vooral opmerkzaam gemaakt wordt op het kunstmatige daarstellen van delfstoffen, vooral van den lapis lazuli. In den tweeden brief handelt de Schrijver over den verschillenden vasten, vloeibaren of luchtvormigen toestand, waarin de weegbare stoffen voorkomen, en de veranderingen in dezen vorm, die zij kunnen ondergaan, waarbij als voorbeeld de merkwaardige eigenschappen van koolzuur in dit opzigt genomen en de verdigting van gassen door kool en van zuurstof door platinaspons behandeld wordt. In den volgenden brief, die zeker een van de belangrijkste dezer verzameling is, ontwikkelt en berekent de Schrijver op eene verrassende wijze de gevolgen voor handel en nijverheid, ontsproten uit de kennis van de bereiding der soda uit keukenzout. De vierde brief begint met eene algemeene
beschouwing van den ondernemingsgeest en de gunstige gevolgen, die deze, door het ontdekken van andere nuttige zaken, steeds heeft, zelfs dan, wanneer het eigenlijke doel niet bereikt wordt, waaruit de Schrijver aanleiding neemt om de proefnemingen over het aanwenden van het electro-magnetismus als beweegkracht te toetsen, en uit de berekening der kosten aan te toonen, dat, ten minste thans nog, geene gunstige resultaten hiervan te verwachten zijn. Uit hetzelfde oogpunt, te weten dat der kosten, wordt vervolgens de fabrijkmatige bereiding der beetwortelsuiker beoordeeld, die thans onvoordeeliger is dan de tarwebouw, hetgeen voor eenige jaren juist omgekeerd was. Hetzelfde heeft plaats met de bereiding van het verlichtings-gas uit

{==167==} {>>pagina-aanduiding<<}
hars en olie, die, zoo men de tegenwoordige prijzen dezer ligchamen in aanmerking neemt, veel onvoordeeliger zijn zou, dan de bereiding van dit gas uit steenkolen. In den volgenden brief beschouwt de Schrijver kortelijk de isomerie, de kristalschieting, het amorphismus en isomorphismus, en heldert dezelve door voorbeelden op, waarbij de isomerie en het isomorphismus verklaard worden uit de verschillende of gelijke naast elkander rangschikking der niet in het oneindige deelbare atomen, en de meening verworpen wordt, dat ten minste sommige der tegenwoordig als grondstoffen aangemerkt wordende ligchamen van het eene in het andere overgebragt kunnen worden. Van den vijfden tot den tienden brief vinden wij eene korte uiteenzetting der meeningen van den Schrijver over de physiologie, de verdeeling der voedsels in die voor de ademhaling of verbranding en voor de voeding, over den oorsprong der dierlijke warmte, over de voeding en groei der vleesch- en plant-etende dieren, de overeenkomst tusschen de stikstofhoudende voedsels uit het dieren- en plantenrijk, het verband tusschen beide rijken (dit laatste is zeer fraai ontwikkeld) om hierna de grondstoffen van de voedingsmiddelen van den mensch na te gaan, alsmede het nut van den landbouw ter uitbreiding en verspreiding van het menschelijke geslacht en het nut der geleihoudende voedsels tot instandhouding van het celweefsel, de vliezen en het kraakbeen; alle onderwerpen, die, als genoegzaam bekend en elders uitvoeriger ontwikkeld, hier niet uiteengezet behoeven te worden. Of de Schrijver hierbij echter niet te ver gaat met te beweren, dat het thans geene moeite kost, de werking der spijzen, vergiften en geneesmiddelen te verklaren, en dat wij een klaar begrip gekregen hebben van de oorzaken van den honger en van de natuur van den dood, zal ieder met ons toestemmen, die de vele tegen des Schrijvers meeningen gemaakte, zoo het ons voorkomt, dikwijls gegronde tegenwerpingen kent, schoon wel niemand aan dezelve
scherpzinnigheid en behagen, door eenvoudigheid en verrassende uitkomsten, ontzeggen zal. In den elfden brief vinden wij eenen blik over het verband en de circulatie tusschen de zeedieren en de zeeplanten en de gelijkheid tusschen het groeijen der zeeplanten en die op het land. De eerste leven in eene middenstof, die al derzelver grondstoffen bevat, de andere hebben twee middenstoffen noodig, de dampkringslucht en den grond; waarna gehandeld wordt

{==168==} {>>pagina-aanduiding<<}
over den grond en vooral over deszelfs delfstoffelijke bestanddeelen, deszelfs invloed op den plantengroei en kunstmatige toebereiding. In den twaalfden brief ontwikkelt de Schrijver door eenige voorbeelden de noodzakelijkheid eener op scheikundige gronden steunende beoefening van den landbouw, en schetst de scheikundige werking van de zuurstof en het koolzuur van den dampkring, het water, het ploegen enz. op in rust of braakliggend land, vergelijkt de veranderingen, door deze werking op het land te weeg gebragt, met de wijze, waarop in Yaquil en Chili het goud gewasschen en door herhaaldelijk bezinken van de overblijvende erts, in grootere hoeveelheid verkregen wordt, om in de volgende brieven het nut van ongebluschte kalk, van het branden der bouwgronden, welke middelen zijn om de ontleding der kiezelzure loogen van de klei te verhaasten, het nut van meststoffen van dierlijken oorsprong en derzelver ontstaan, den oorsprong der kool- en stikstof in de planten enz. te schetsen, en eindelijk in den laatsten of zestienden brief terug te komen op het nut der phosphorzure zouten, vooral van den phosphorzuren kalk in de circulatie tusschen dieren en planten, het voorkomen dezer zouten in de zaden der graangewassen, de vermindering van derzelver hoeveelheid in de gronden (vooral in Engeland) en de wijze om hierin te voorzien, door de door buckland ontdekte beddingen van coprolithen (versteende excrementen) en fossile beenderen te branden, en hiermede de uitgemergelde velden te bemesten.
Uit deze korte inhoudsopgave zal de lezer zien, dat hier vele belangrijke onderwerpen behandeld worden. De behandeling zelve, hoewel, zoo als het doel medebragt, eenigzins oppervlakkig, is aangenaam en bevallig. Enkele zaken zijn vooral voor den Engelschen lezer van belang. Eene opzettelijke beschouwing der gevoelens van liebig zou ons èn te ver voeren èn strookt minder met het doel van dit Tijdschrift. Wij hechten echter aan dezelve meer blijvende waarde, dan de Vertaler van dit werkje schijnt te doen, en gelooven met hem niet, dat dezelve thans reeds vooral in de geschiedenis der scheikunde eene voorname plaats bekleeden, voor den tegenwoordigen stand der wetenschappen niet meer onmiddellijk van onwaardeerbaar belang zijn en slechts middellijk eenen gunstigen invloed op de scheikunde hebben. Ook kunnen wij niet toegeven, dat juist de

{==169==} {>>pagina-aanduiding<<}
ontdekking van het proteïne door onzen beroemden landgenoot g.j. mulder vele der verdiensten van liebig verduistert, daar toch liebig, toen hij zijne Dierlijke Scheikunde of bewerktuigde Scheikunde toegepast op physiologie en pathologie schreef, het proteïne kende, deszelfs bestaan aannam, en voor zijne theoriën zeer veel waarde hecht aan de gelijkheid in zamenstelling tusschen plantenvezel-, planteneiwit- en plantenkaasstof en de gelijknamige ligchamen in de dierlijke bewerkingen. Men zie onder anderen in de Hollandsche vertaling van bovengenoemd werk, bl. 91 en volg.
Na de uitgave der vertaling dezer brieven is eene vermeerderde Hoogduitsche uitgave derzelve in het licht gekomen, alsmede in het Engelsch eene tweede Series van brieven, (j. liebig, Familiar Letters on Chemestry second Series enz.) welke zeker die brieven behelst, die de Hoogduitsche meer bevat. Wij hopen, dat de Heer kruseman door een eenigzins goed debiet aangemoedigd zal worden ook deze tweede Series te doen vertalen en uit te geven.




De landhuishoudkundige School te Groningen, geschetst in haren oorsprong en tegenwoordige inrigting, door H.C. van Hall, Hoogleeraar te Groningen. Te Groningen, bij J. Oomkens. 1844. In gr. 8vo. 48 bl. f :-50.

In de landhuishoudkunde, eene wetenschappelijke kennis en beoefening van den landbouw, met toepassing van de tegenwoordige hoogte der schei- en andere natuurkundige wetenschappen, is men bij ons te lande nog zeer verre ten achter. Meest overal wordt de landbouw uitgeoefend als eene enkel werktuigelijke kunst, op dezelfde wijze als voor honderd jaren. Van nieuwigheden afkeerig, meenende dat hetgeen vader en grootvader deden, voor geene verbetering vatbaar is, huiverig om over te nemen, zelfs te beproeven hetgeen van elders bekend en aangeprezen wordt, volgt negenënnegentig honderdste van onze landlieden den ouden slenter. De meeste provinciale Commissiën van den Landbouw zijn sinecures, die niets uitvoeren, of hoogstens een weinig op hengsten en stieren letten. Bijna overal blijft het bij het oude, en een echt wetenschappelijk landbouwer, die op de hoogte van zijnen tijd staat, is in ons vaderland eene witte raaf. Sommigen zijn er die dit toestemmen, die zich beklagen over den slaperigen sukkeldraf van onzen landbouw, die niet ontkennen dat verbetering hierin ook tot het

{==170==} {>>pagina-aanduiding<<}
voordeel van den landbouwer nuttig en noodzakelijk is, maar die, wanneer het er op aankomt, iets te beproeven, hetgeen altijd is, iets te wagen, eerst zullen afwachten, wat een ander doet. Onze kabinetten van landbouwkundige werktuigen - en dat te Utrecht is voortreffelijk - zijn eigenlijk eene pronkerij, van welke de vreemdeling, die deze met vele kosten bijeen verzamelde stukken komt bezien, afteekenen, namaken, nog het meeste voordeel heeft. Men heeft wel in de laatste jaren stukjes en blaadjes uitgegeven, die gelezen of niet gelezen worden, maar waar slaat men handen aan het werk? Waar ziet men landerijen huren, om op dezelve proeven te nemen, hetgeen bij het groote verschil van gronden in ons vaderland zoo nuttig is?
Groningen, waar men in zoovele opzigten met den tijd medegaat, is ook hier vooruit. De landhuishoudkundige School, aldaar gevestigd, is eene allernuttigste inrigting, die nader verdient gekend te worden. Daartoe is dit stukje ingerigt, waarvan wij opzettelijk niets zeggen, om ieder, die in deze, voor het vaderland zoo belangrijke zaak belang stelt, tot de lezing uit te lokken.





Levensbijzonderheden van den Luit. Generaal Baron C.R.T. Kraijenhoff; door hem zelven in schrift gesteld en op zijn verlangen in het licht gegeven door Mr. H.W. Tijdeman, Professor aan de Universiteit te Leiden enz. Te Nijmegen, bij C.A. Vieweg. 1844. Met Portret. In gr. 8vo. XVIII en 538 bl. f 5-90.

Dit werk behelst een getrouw en uitvoerig verhaal van de gebeurtenissen met en de bemoeijingen van den Generaal kraijenhoff van zijne vroegste jeugd af tot aan zijnen dood, waarin zoo wel voor den beoefenaar der kunsten en wetenschappen, als voor den geschied- en krijgskundige veel belangrijks voorkomt. Zoo als veelal bij eigene levensbeschrijvingen, is ook hier het verhaal niet altijd even belangrijk, gelijk dit onder anderen blijkt op bl. 225, waar wij lezen: ‘Den 18den October (1820) vertrok de Inspecteur-Generaal van Brussel naar 's Gravenhage, om dienstzaken, en van daar naar Nijmegen, waar hij den 24sten terugkwam.’ Alhoewel dit boek, aangaande verschillende daadzaken, ons nader en beter heeft ingelicht, dan zulks elders vernomen wordt, zoo neemt Rec. echter de vrijheid

{==171==} {>>pagina-aanduiding<<}
aan te merken, dat hij er gaarne meerdere geschiedkundige bijzonderheden aangaande de blokkade van Naarden in had gevonden, alsmede de mededeeling had gewenscht, dat de projecten der zuidelijke frontieren niet van den Baron kraijenhoff afkomstig zijn, daar in dezelve geen dominant principe heerscht, zoowel wat de fortificatie als de constructie aangaat. Gaarne geven wij hem de eer van de vele berigten aangaande Koning lodewijk napoleon en zijnen broeder, Keizer napoleon, welke alle eene belangrijke geschiedkundige waarde bezitten. Wij hebben uit deze levensbeschrijving, benevens de daarbij gevoegde aanteekeningen en bijlagen, door welker mededeeling en uitgave de Hoogleeraar tijdeman zijnen landgenooten eene belangrijke dienst heeft bewezen, den Generaal Baron kraijenhoff leeren kennen als een allezins regtschapen en ijverig mensch, die niet alleen in zijne hooge betrekking als krijgsman, maar ook in het vak der natuur- en sterrekunde, de hoogachting en onderscheiding zijner landgenooten overwaardig blijft.

Pelgrimsreize uit Griekenland, over Egypte, naar Palestina. Behelzende: eene opgave van de geschiedenis en den tegenwoordigen toestand van alle voor den Christen merkwaardige plaatsen in het Heilige Land. In Brieven aan een' Geestelijke te Passau, door J.N. Visino, R.K. Geestelijke, toen Koninklijk Veldkapelaan in Griekenland en Garnizoensprediker te Athene. Uit het Hoogduitsch. Te Zwartsluis, bij R. van Wijk, Anthsz. 1843. In gr. 8vo. 430 bl. f 3-75.

Er zijn sedert het begin der 19de eeuw verscheidene en zeer belangrijke geschriften en reisbeschrijvingen over Palestina uitgekomen. Wie kent die van chateaubriand en de la martine niet? Andere pelgrimsreizen van mindere waarde en bekendheid, zoo als die van de geramb en dergelijke, zijn echter niet ontbloot van belangrijke bijzonderheden. Het boek, dat wij hier aankondigen, bekleedt onder deze soort eene voorname plaats, als zijnde levendig van stijl, vol goede opmerkingen, juiste plaatsbeschrijvingen, en een onderhoudend verhaal der bijzondere ontmoetingen opleverende. Alle schriften van deze soort zijn voornamelijk aan

{==172==} {>>pagina-aanduiding<<}
eene uitvoerige beschrijving der heilige plaatsen toegewijd, die hier zonder eenigen twijfel en zonder eenige kritiek voor echt aangenomen worden. Hoeveel er op de overleveringen aangaande die heilige plaatsen af te dingen is, hebben de laatste wetenschappelijke reisonderzoekingen van robinson en andere Engelsche en Duitsche geleerde reizigers, die kwamen om te zien en naauwkeurig waar te nemen, en die geenszins op het verhaal van monniken en priesters en eene oude heilige overlevering afgingen, in het licht gesteld. Voor het meest zijn die plaatsen, die voorwerpen van eerbied van vrome pelgrims, twijfelachtig en sommige stellig valsch en ongegrond. Het is nu bijna onmogelijk geworden, met zekerheid de meeste plaatsen aan te wijzen, waar de voornaamste gebeurtenissen van het Oude Verbond en van het leven van jezus zijn voorgevallen. Hoe het hiermede ook moge gelegen zijn, het werk van den R.K. Priester visino laat zich met belangstelling lezen en levert eene onderhoudende lectuur op voor diegenen, die zich met den tegenwoordigen toestand van het heilige land en die oorden wil bekend maken, welke eenmaal het tooneel waren van voorvallen, waarin ieder Christen, van welke geloofsbelijdenis hij ook zij, altijd het levendigste belang zal stellen.

Proeve eener Handleiding tot de in Nederland meest voorkomende Jagten met den staanden hond; alsmede eene natuurkundige beschrijving der behandelde dieren, in verband met derzelver jagten. Door Mr. Hubert Sassen. Tweede, veel vermeerderde en verbeterde druk. Met een Aanhangsel, bevattende de noodigste Jagtverordeningen. Te 's Hertogenbosch, bij P.R.D. Muller. 1843. In kl. 8vo. 198 bl. f 1-25.

Door de veelomvattende en aangename lectuur van blaze's geschrift over de jagt, getiteld: le Chasseur au chien d'arrêt, is de jagt met den staanden hond zoo volledig behandeld, dat men zich zoude verwonderen, indien over dit onderwerp, in het Fransch, nog iemand gevonden werd, die hier nog iets had bij te voegen. Intusschen heeft m. deyeux in zijne édition vade-mecum, getiteld: le vieux Chasseur, ou la chasse en action, te Parijs, bij houdaille, in 1837

{==173==} {>>pagina-aanduiding<<}
uitgegeven, nog zeer belangrijke toevoegselen geleverd, over het treffen van het wild met het geweer en tevens het voorkomen van ongelukken. In onze taal is het Jagthandboekje van den Heer a.m. verster van wulverhorst het uitgebreidste; het boekje van den Heer Mr. hubert sassen echter bevat zeer vele eenvoudig praktische waarnemingen, het gevolg van oordeelkundige beschouwingen op langdurige ondervinding gegrond, en is derhalve van zeer veel nut voor eenen jeugdigen jager, om ongelukken te voorkomen en tevens niet zonder wild in de weitasch naar huis te keeren, en om in Nederland met de verschillende gronden en soorten van wild bekend te worden; want al verschillen de provinciën nog zoo veel met betrekking tot de jagt onderling, zoo zal toch wel in dezelve meer overeenkomst gevonden worden, dan men dit in vergelijking van ons land met naburige Rijken aantreft, en het verschil, dat de eene provincie tot de andere oplevert, zal wel spoedig met oordeel te wijzigen zijn, vooral als men een leiddraad voor zich heeft. Het onderhavige boekje is bij de tweede uitgave zeer veel vermeerderd en in allen deele zeer uitvoerig en naauwkeurig bewerkt, en zijn er dus zeer weinige aanmerkingen op te maken, die welligt nog wel het meeste afhangen van het verschil, dat tusschen de provinciën Noord-Braband en Holland bestaat. Want in Noord-Braband treft men veel heidegrond, bosschen, heggen en bouwland aan, daarentegen in Holland veel weiland, slechts hier en daar bouwland, en bijna geene bosschen, en dan nog is alles door vele slooten doorsneden, zoodat de jagt in de eerste en in de laatste dezer twee provinciën blijkbaar veel moet verschillen.
Om den schijn niet te hebben, dat wij er ons met eene vlugtige aanprijzing van willen afmaken, zullen wij het boekje eens doorloopen.
Op bladz. 4 leest men: ‘Het onderzoek naar de hoeveelheid van de deelen, waaruit een schot bestaan moet, begint men, of door van de grootste hoeveelheid of gebruikt wordende maat tot de geringste af te klimmen of omgekeerd en beproeft zulks tevens met de verschillende Nos. van hagel.’ Ons komt het voor, dat het verreweg verkieslijk is, de juiste maat van het schot, zoowel wat de hoeveelheid van het kruid, als van den hagel betreft, voor het geweer, van welk kaliber ook, te bepalen, door te beginnen met de kleinste gebruikt wordende maat van beiden,

{==174==} {>>pagina-aanduiding<<}
dewijl men altijd de hoeveelheid van het schot gemakkelijk iets kan vermeerderen, ingeval het schot de genoegzame kracht niet mogt hebben, en zouden hierdoor, daar de gewone maten van de kruidhorens en hageltassen, vooral voor de thans zoo algemeen in gebruik zijnde percussie-geweren, over het algemeen veel te groot zijn, vele ongelukken voorgekomen worden; ook is het verre van aangenaam, als men door een te groot schot een' stoot ontvangt, die daarvan het natuurlijk gevolg is. Ook kan men niet altijd op het schot rekenen, wanneer het te groot is, door het wringen van het geweer.
Bladz. 7 van onderen heeft men: ‘De hagel, welke door zijne eigene zwaarte op het geladene kruid drukt, wordt niet, gelijk het kruid, door een' tweede prop bijeengepakt, maar slechts bijeengehouden.’ Men kan alles, zoo als van zelf spreekt, overdrijven, zoowel door den hagel te vast op het kruid te stampen, dat de kracht van het kruid vermindert, als door denzelven niet genoegzaam aan te zetten, waardoor men niet zeker van het schot kan wezen, daar de hagel dan, als 't ware, los uit den loop van het geweer wordt gestooten, en daardoor de kracht tot doordringen mist; behalve nog het veel grootere gevaar, dat, bij een horizontaal schot, een deel van den hagel, onder het uitsteken van het geweer, naar voren in den loop rolt en alsdan, door de werking der vis inertiae, het geweer doet springen. Ook kan men somtijds den hagel geheel en al verliezen. Dus moet men de juiste middelmaat weten te houden.
Op bladz. 10 raadt de Schrijver aan, om de geweren, na het eindigen van den jagttijd, ter bewaring tegen den roest, in te smeren met olie en er dan stokjes met linnen omwikkeld in te steken; dit laatste zouden wij niet aanraden, daar het linnen bij vochtig weder ligtelijk vocht opneemt, en komt het ons beter voor, hiertoe eene of andere wol te bezigen, of, zonder dit, de loopen in- en uitwendig goed in te smeren met gewone raapolie en kaarsvet, van ieder de helft, goed dooreengesmolten.
Op bladz. 17 geeft de Schrijver eene beschrijving der verschillende rassen van honden, voor de jagt met het geweer hier te lande in gebruik. Van de drie soorten, daar opgenoemd, zouden wij altijd den ruigharigen, ook wel ruigbaard genaamd, de voorkeur geven, vooral in de provinciën Holland, uithoofde van het veelvuldige water, daar deze soort de sterkste en het onvermoeidste in het jagen is, en voor

{==175==} {>>pagina-aanduiding<<}
alle soorten van jagt geschikt. Ook komt het ons voor, dat hier een groote hond beter bestand is tegen het water dan wel een kleinere, daar deze, bijna ieder oogenblik, uithoofde van de ontelbare menigte en dikwerf aanzienlijk breede slooten, vooral bij het gure jaargetijde, moetende zwemmen, veel lijdt, waar de groote bijna zonder nat te worden den ganschen dag jagen kan, dewijl hij de meeste slooten gemakkelijk kan overspringen.
De langharige (Epagneul) ontegenzeggelijk de fraaiste, blijft door zijn lang en dik haar te lang nat, is ook veel minder sterk, en de hette heeft, vooral in het begin van den jagttijd, zeer veel invloed op hem, zoodat hij spoedig moede wordt.
De derde soort, de gladharige, is gewoonlijk nog al bevreesd voor bosschen, waarin zich doornen, zoo als braamstruiken en dergelijke, bevinden, en kost het den jager dikwerf veel moeite dien in die bosschen te doen gaan, om dezelve af te jagen; ook is hij niet bestand tegen nat en koude, wanneer hij al spoedig met een' hoogen ingetrokken rug begint te loopen, en dan zijne dienst slecht verrigt. Zijn ligchaamsbouw is gewoonlijk te fijn voor groote vermoeijenis.
Het afhakken van de punt van den staart beschouwen wij, even als de Schrijver, als geheel overbodig, daar toch de mensch het schepsel niet kan verbeteren door het te verminken, en welk nut zoude het toch hebben, indien de hond, bij voorbeeld, in een bosch, voor den jager ontoegankelijk, het wild verontrustte of niet; het staan voor het wild zoude toch niet het geringste voordeel aanbrengen; daarbij komt nog, dat de staart den hond behulpzaam is bij alle mogelijke snelle bogten en bewegingen. Door een weinig ondervinding, en wanneer men slechts enkele malen met den hond is ter jagt geweest, zal men al spoedig, ook vooral aan den staart, gewaar worden, welke soort van wild zich vóór den hond bevindt.
Om den hond grondig het apporteren te leeren, is het zeer goed, hem een snip of patrijs te laten apporteren, doch moeten wij iedereen waarschuwen, dit den jongen hond niet te laten doen met een woudduif of wilde tortelduif, daar, deze vogels zeer los in de vederen zijnde, de hond bij het opvatten vele dezer losse vederen, door de ademhaling als anderzins, tusschen de tanden en vervolgens in den mond en de keel krijgt, welke hem hinderlijk zijn, en daarom

{==176==} {>>pagina-aanduiding<<}
tracht hij het wild te hervatten, waardoor hij het eindelijk gaat drukken, en hieruit ontstaat soms al spoedig het scheuren en het opvreten van hetzelve, en dan is de hond dikwerf voor altijd bedorven.
De Schrijver heeft, onzes inziens, zeer naauwkeurig alles beschreven, wat voor iederen liefhebber der jagt, of die zulks wenscht te worden, voordeelig en nuttig is, en is in onze taal dit boekje het beste en uitgebreidste, dat wij kennen. Wij moeten hem dus allen lof toezwaaijen voor de zoo menigvuldige nuttige lessen, door hem gegeven, ook ter voorkoming van ongelukken; want hoe zoude men zich zijne onkunde of onvoorzigtigheid in de behandeling van het geweer niet te laat beklagen, voor zich of zijne vrienden deze voorschriften, in elk der opgenoemde werken aangewezen en in dit boekje ook geenszins verwaarloosd, verzuimd te hebben.
Wij prijzen dit boekje dus gerustelijk aan ieder, maar vooral den jeugdigen jager aan, hopende het weldra in veler handen zal zijn. Ten slotte wenschen wij, dat de Heer Mr. sassen, door zijne langdurige ondervinding en grondige kennis der jagt daartoe zoo zeer geregtigd, zijne verdere opmerkingen in het licht zal geven, tot nut en genoegen zijner landgenooten, zoo als hij nu bij de tweede uitgave heeft gedaan, door die te vermeerderen met een hoofdstuk, handelende over de Watersnip.




Herdersdichten, door Mr. J.F.A. Leesberg. Te 's Gravenhage, bij K. Fuhri. In gr. 8vo. VI en 103 bl. f 2-50.

Wij mogen het zeker een zeldzaam verschijnsel noemen, een bundeltje Herdersdichten in het licht te zien treden. Deze soort van poëzij is zoo geheel uit de mode, dat er eene zekere stoutmoedigheid toe wordt vereischt, om daarmede voor den dag te komen. Rec. behoort niet onder de verachters van de Idylle, en ontving daarom ook het bundeltje van den Heer leesberg met belangstelling.
De Dichter heeft gevoeld, dat zijne poging iets gewaagds had, en ter hare regtvaardiging eene inleiding voorafgezonden, waarin hij zijne denkbeelden over het herdersdicht, deszelfs oorsprong, geschiedenis en vereischten ontwikkelt. Hij beschouwt het als uit eenen bepaalden maatschappelijken toestand ontstaan, en dus niet als eene loutere schep-
{==177==} {>>pagina-aanduiding<<}
ping des Dichters van latere dagteekening. ‘De Nomadentijd,’ zegt hij, ‘heeft, zoo als ieder tijdperk der maatschappij, zijne bepaalde letterkundige uitdrukking gehad, en deze, hoe gebrekkig men die ook wil veronderstellen, is het herderlijk gezang, is het Herdersdicht. In het eerst waren die zangen slechts ruwe en onvolmaakte uitboezemingen van een al te weelderig gevoel, van meest zinnelijke indrukken. Later blikte men met wellust op dat vroeger tijdperk terug, en zocht het eertijds ongekunsteld gezang met studie te verheffen en te veredelen, zonder het zijne eenvoudigheid te doen verliezen.’ Wij zullen niet ontkennen, dat deze wijze van zich den oorsprong van het Herdersdicht voor te stellen iets aanlokkelijks heeft, waardoor men ligtelijk geneigd wordt, haar als gegrond op de waarheid aan te nemen. Doch het komt ons voor, dat daarbij te veel gedacht wordt aan onze benaming van Herdersdicht. Bij de oudste dichters, die zich aan deze soort van poëzij hebben toegewijd, staat dat denkbeeld van herdersdicht niet op den voorgrond; de Heer leesberg zelf spreekt vroeger over de eenvoudige beteekenis van het εἰδυλλιον, hetwelk de naam is, waarmede deze gedichten door de Grieken worden bestempeld. Willekeurig is de bepaling, die hier alleen aan herders en herderinnen denkt; het kenmerkende ligt niet in de ten tooneele gevoerde personen, maar in den toon en den trant der poëzij zelve. Waar zijn de sporen of bewijzen, dat zij oudtijds
uitsluitend herders betrof, en dat dus de geheele redenering van den Schrijver eenigen vasten grond bezitte? De bijzonderheid, dat in dergelijke stukken meermalen herders en herderinnen de handelende of sprekende personen zijn, heeft ten onregte den naam van Herdersdicht in zwang gebragt, en zelfs somtijds, dwaas genoeg, aan het woord Idylle deze beperkte beteekenis gegeven. Zoo wij de Ouden raadplegen, vinden wij ook de duidelijkste bewijzen, dat zij het woord Idylle niet in dien bepaalden zin opvatteden; hoe vele der gedichten van theocritus, bij voorbeeld, zouden anders van de lijst der Idylle moeten worden uitgeschrapt, die door den geheelen toon en trant toch ongetwijfeld tot deze soort van poëzij behoeren! Geen wonder dan, dat, gelijk de Heer leesberg, bl. 6, zegt, ‘men wel visschers- en jagersliederen vindt, maar dat men dit geene bepaalde dichtsoort kan noemen; hetzelfde zou men even goed van herdersliederen kunnen

{==178==} {>>pagina-aanduiding<<}
zeggen, omdat alle drie te zamen tot ééne en dezelfde soort van poëzij behooren, door de Ouden εἰδυλλια geheeten, en bij ons verkeerdelijk door het engere Herdersdicht aangeduid. De naam drukt bij ons de zaak zeer onvolledig uit, en behoorde door het algemeenere Idylle te worden vervangen, om niet tot verkeerde beschouwingen aanleiding te geven. De Heer leesberg zelf raakt met zijne definitie en beschouwing in de war, wanneer hij bion's lijkzang op adonis en moschus treurlied over den dood van bion in zijnen zin tot de Herdersdichten rekent. Het is het hinken op twee gedachten, dat een natuurlijk gevolg is van de bekrompene opvatting van het denkbeeld van Herdersdicht en van den ruimeren zin, waarin de Idylle-zangers de zaak verstonden.
Het is aan deze eenzijdige opvatting der zaak vooral, dat wij de onverschilligheid voor de Idylle moeten toeschrijven. Bedenken wij daarbij, dat de geheele toestand des maatschappelijken levens verre afgeweken is van de eenvoudigheid en natuurlijkheid, die het kenmerk is van deze dichtsoort; dat daarenboven ons noordelijk en ruwer klimaat vreemd is aan het poëtische, dat zich in zuidelijker luchtstreek ook bij den minder beschaafde gemakkelijker ontwikkelt, en wij zullen ons ligtelijk de ongunst kunnen verklaren, waarin deze dichtsoort is vervallen; te meer, omdat de latere beoefenaars van dezelve zich meestal tot eene navolging van het Herdersdicht bepaalden, en wat slechts eene toevallige eigenschap was, als het eigenlijke wezen der zaak hebben beschouwd.
Ofschoon Rec. zich dus met de wijze van beschouwen van den Heer leesberg niet kan vereenigen, die hem eenzijdig en in strijd voorkomt met het ware denkbeeld der Idylle, heeft hij overigens zijne inleiding met veel genoegen gelezen, waarin eene beknopte geschiedenis van deze dichtsoort wordt gegeven, en ten slotte hare schoonheid en bekoorlijkheid wordt aangetoond. Zeer waar is de opmerking: ‘dat de Herdersdichter [liever de Idylle-dichter] zich niet bloot bij onderwerpen behoeft te bepalen, welke louter denkbeeldig zijn, en alleen op de huisselijke maatschappij betrekking hebben, maar dat hij soms zijn gezang zeer geschikt aan meer gewigtige gebeurtenissen der oude of nieuwere geschiedenis kan aansluiten en dan zelfs een hooger toon aanslaan, indien hij slechts zorg drage, dat in alles het herderlijk

{==179==} {>>pagina-aanduiding<<}
karakter bewaard blijft;’ (Rec. zou zeggen, het eenvoudige en natuurlijke der Idylle bewaard blijft.)
Van dit laatste heeft de Heer leesberg in sommige zijner herdersdichten (bij hem zijn het in de daad herdersdichten) eene proeve willen geven. Hij heeft daartoe eenige tooneelen uit de geschiedenis van den Heiland gekozen, die hem tot eene dergelijke behandeling geschikt voorkwamen. Het denkbeeld is niet ongelukkig, en ook de keuze gepast. De geboorte, Bethlehems kindermoord, de kruisiging, zietdaar de onderwerpen, welke in de eersten dezer herdersdichten worden behandeld. Het komt ons voor, dat de Heer leesberg den regten toon niet zelden heeft aangeslagen, en wij lazen deze dichtstukken met belangstelling en genoegen. Vooral het eerste dezer herdersdichten beviel ons zeer. Er is in deze opvoering der herders na het ontvangen der blijde boodschap iets eigenaardigs, dat ons de keuze bijzonder doet toejuichen. Het is de ontmoeting van eenen herder, die aan al het gebeurde van dien nacht vreemd is gebleven, met eenen anderen herder en eene jeugdige herderin, die het verhevene verschijnsel aanschouwd en het Goddelijke kind gezien hebben. Er is gang en natuur in de geheele voorstelling. Tot proeve een paar regels uit de eerste ontmoeting.

lamech. 
Zeg, dina! ei, wat drift! wat hebt... waar wilt gij gaan? 
dina. 
Ach laat me, ik ga voor 't kind mijn jonge duiven krijgen. 
lamech. 
Wat kind, wat duiven, zeg! wat spoed doet u zoo hijgen? 
dina. 
Weet gij van 't kind niet af, van Bethl'hem, van deez' nacht... 
Van d'Engel, die aan ons de blijde boodschap bragt? 
lamech. 
Neen, spreek! ik bragt den nacht niet door in deze streken 
En had verwonderd reeds naar herders rondgekeken, 
 
dina. 
Ik wil het u terstond... laat me eerst mijn' duiven halen; 
Vraag tharsis; zie hem van den gindschen heuvel dalen. 
(En eer hij omme zag, snelt ze als een hinde voort.) 

Uit hetzelfde stuk deelen wij nog een gedeelte van het

{==180==} {>>pagina-aanduiding<<}
verhaal van tharsis mede, de komst der herders te Bethlehem.

Wij spoedden naar de stad... wat vreugd! Wij vonden 't zoo. 
In windsels lag het daar en op een handvol stroo 
In eene beestenkrib. O welk een hemelsch wichtje! 
Wat goddelijke glans scheen van dat aangezigtje! 
De moeder stond er bij; zij zag ons minzaam aan, 
En schoon ze zweeg, haar oog deed alles ons verstaan. 
Nu hield ze dit op 't kind, dan weêr naar God geslagen, 
Als scheen zij beurtlings iets aan beiden af te vragen. 
Wij knielden voor de krib eerbiediglijk ter neêr; 
Maar dina's vreugde en drift vermanden haar te zeer. 
Zij had het kind gekust, hield haar mijn hand niet tegen. 
Ze kleurde tot haar hals, stond roerloos en verlegen: 
De goede moeder zag 't en wees haar 't lieve wicht, 
Terwijl ze 't met de hand van 't strooijen bedje ligt; 
Bedeesd trad dina toe, boog boven 't kribje neder, 
Doch kuste 't armpje alleen en knielde aanbiddend weder. 
Och, lamech! dat gezigt, wat was het hemelsch zoet! 
Een meer dan aardsch gevoel doorstroomde mijn gemoed. 
Van blijdschap schreide ik. Ja, hoe schoon ook de Englen zongen, 
De stilte in Bethl'hems stal heeft dieper mij doordrongen. 
Nog zie 'k dat God'lijk kind, aanbid ik 't in mijn geest. 

Bethlehem's kindermoord levert de stoffe tot de beide volgende gedichten, waarvan het eerste ons een tafereel van den gruwel ophangt, het laatste ons de vlugt naar Egypte verhaalt. Ook hier is de inkleeding goed gelukt. Van het eerste viertal beviel Rec. het laatste, de kruisiging, het minst; het komt hem voor, het minst op de hoogte van het verhevene onderwerp te zijn. Het was ook zeker het moeijelijkste, en liet ons daarom wel het meest onvoldaan.
Op deze vier stukken volgt nog een ander viertal, meer in den gewonen trant, alle eigenlijke herdersdichten, waarvan ons het laatste niet het minste geviel, al kunnen wij ons met het Roomsche denkbeeld der vereering van maria geenszins vereenigen. Wij danken den Heer leesberg voor dit bevallige bundeltje, dat met een paar fraaije gravures is voorzien en netjes uitgevoerd. Zijne versificatie is doorgaans gemakkelijk, en enkele stootende of om den klemtoon minder gelukkige regels waren ligt te vermijden geweest; ter-
{==181==} {>>pagina-aanduiding<<}
wijl ook de Oosterling bezwaarlijk een palm zal erkennen, die

zijn takken 
Met eerbied op die rest uit blijder eeuw laat zakken, 

als ware hij een treurwilg of soortgelijke boom. Wij hebben met welgevallen bij deze Herdersdichten vertoefd, al waren wij het in de opvatting van het denkbeeld van Idylle niet met den Dichter eens.

Tafereelen uit het Familieleven, in drie Verhalen. Naar het Hoogduitsch van Amalia Schoppe, geb. Weise. Te Deventer, bij M. Ballot. 1844. In gr. 8vo. 384 bl. f 3-60.

Het talent der bekwame Schrijfster verloochent zich in deze verhalen niet. Wij zouden ze echter met meer genoegen hebben gelezen, indien niet eene zekere overdrevenheid van gevoelens ons gedurig hadde herinnerd, dat het verdichting is, zoo als zij in het werkelijke leven niet gebeurt. Dat is jammer, omdat het de illusie eenigzins benadeelt, en daardoor ook de anders uitnemende zedelijke strekking in den weg staat. Het tweede verhaal is het minst natuurlijke. Een vader, die van eene dochter afkeerig is, omdat hare geboorte aan eene teedergeliefde vrouw het leven gekost heeft, is een schepsel der verbeelding; gevoelige vaders zullen zulk eene dochter te meer beminnen. Het derde is, eenige overdrevenheden (b.v. de opvoeding van Veronica) uitgezonderd, het beste en leerzaamste. Het is ook met eene beschaafde, hier vooral noodige kieschheid geschreven. De vertaling en uitvoering hebben aanspraak op loffelijke vermelding. De beroemde naam der Verhaalster zal aan het boek ongetwijfeld aftrek bezorgen.

Wyandotté, of de Hutberg. Een Roman uit het tijdperk der Amerikaansche omwenteling. Door J. Fennimoore Cooper. Uit het Engelsch vertaald. II Deelen. Te Alkmaar, bij H.J. van Vloten. 1844. In gr. 8vo. 746 bl. f 6-80.


{==182==} {>>pagina-aanduiding<<}

De lezers van cooper's Amerikaansche romans zullen hier vele van de goede en van de kwade eigenschappen van zijnen verhaaltrant terugvinden. Onder de eersten behoort eene getrouwe schets van de werkzaamheden en levenswijze der volkplanters, die zich in de (toen) nog weinig of niet bewoonde bosschen nederzetteden, eene belang inboezemende schildering van den toestand des lands en van het karakter en de zeden der Noord-Amerikaansche wilden, en eene goede teekening van de ten tooneele gevoerde personen. Tot de laatste eene groote breedsprakigheid, die dikwijls tot langwijligheid overgaat. Wie onderscheidene romans van cooper gelezen heeft, weet dus ook, wat hij in dit opzigt hier heeft te wachten.
Ons kwam het voor, dat wij in dezen roman eene zekere uitputting van de verbeeldingskracht des Amerikaanschen Schrijvers opmerkten. Onwillekeurig wordt men gedrongen, om bij het lezen van de Hutberg eene vergelijking te maken tusschen dit boek en den Spion, zeker een der beste romans, die cooper geschreven heeft. Er bestaat eene verbazend groote gelijkheid tusschen deze beide verhalen. De tijd, waarin de gebeurtenissen voorvallen, is ongeveer dezelfde; de toestand, waarin de handelende personen wordeu geplaatst, heeft groote overeenkomst. In beide gevallen is het een huisgezin, waarvan de zoon in het Engelsche leger dient; in beide gevallen is de onverwachte, geheime en gewaagde komst van den jongen officier de spil, waarom een groot gedeelte van het verhaal draait; in beide gevallen is een der minnaars een voorstander en bevorderaar van de Amerikaansche vrijheid, en zoo zouden er nog vele trekken van gelijkheid kunnen worden opgesomd. De Spion wordt hier door den Indiaan wyandotté vervangen, en zoowel wat het onderhoudende van het verhaal, als wat het belangrijke der voorstelling betreft, staat, onzes inziens, de Spion veel hooger, dan de Hutberg. Het onderwerp was door den eersten roman te zeer uitgeput, dan dat de tweede even gelukkig konde uitvallen.
Het ontbreekt ook hier intusschen niet aan eigenschappen, die het gebrekkige in zekere mate vergoeden. En schoon het karakrer van harry birch, den edelen, niet alleen zijn bloed en leven, maar ook zijnen naam opofferenden spion, die ter liefde van zijn vaderland zich zelfs schande en verachting getroost, tevreden zoo slechts één man, wash-
{==183==} {>>pagina-aanduiding<<}
ington, zijne edele beginselen kent en waardeert, oneindig belangwekkender is, dan dat van den held dezes verhaals, zoo is toch in zijne soort wyandotté fraai geteekend, en is ook aan de situatie en het karakter der heldin eene gelukkige wijziging gegeven.

Leven en Avonturen van Valentijn Vox den Buikspreker. Naar het Engelsch van H. Cockton. Iste Deel. Te 's Gravenhage, bij J.H. Bisschop. 1844. In gr. 8vo. 393 bl. f 4-50.

Wij hebben den vrolijken buikspreker niet zonder genoegen bij zijne avonturen in dit eerste Deel gevolgd. Zeker is hij hier en daar wel eens wat breedsprakig, en moet hij zijne kunst wat heel dikwijls uitoefenen; maar over het algemeen is hij toch een onderhoudende makker en brengt de lachspieren niet zelden in beweging, terwijl enkele episoden waarlijk treffend zijn. Een aantal gesteendrukte karikaturen strekken het boekdeel tot wezentlijk sieraad en behooren er ook onmisbaar bij. Maar hoe is het? Is valentijn midden in zijnen loop blijven steken? Wij hebben althans nog niet meer dan het eerste Deel ontvangen. Dat zou jammer zijn voor de bezitters van het verschenen gedeelte.




Jezus de volmaaktste Leermeester. Een broederlijk woord aan Onderwijzers en Opvoeders der Jeugd; door P.J. Andriessen, Onderwijzer te Amsterdam. Te Amsterdam, bij J.D. Sijbrandi. 1844. In gr. 8vo. 45 bl. f :-50.

Een eenvondig, welgemeend en ernstig woord, oorspronkelijk zeker eene voorlezing in eenen kring van onderwijzers, en om den goeden geest, dien het ademt, verdienende door velen te worden gehoord. Het spreekt van zelf, dat men hier geene volledige behandeling en breede uiteenzetting van het onderwerp kan verwachten, waartoe het aan stof niet zou ontbreken, gelijk ook geleerde Dissertatiën en Oratiën aan onze Hoogescholen hebben geleerd. Maar met vlugtige trekken is hier toch veel aangestipt, wat den onderwijzer op het hart behoort te worden gedrukt. De Schrijver spreekt eerst van de leerwijze van jezus in hare eigen-
{==184==} {>>pagina-aanduiding<<}
aardigheid, in den eenvoud, de duidelijkheid, de verstaanbaarheid der leeringen, in het gepast gebruik maken van gelegenheden, in de juiste verhouding, waarin het onderwijs tot de hoorders stond, in de trapsgewijze ontwikkeling zijner leerstukken. Vervolgens wijst hij op 's Heeren karakter, op zijne liefde, zachtmoedigheid, geduld, ernst, werkzaamheid, wijsheid, grondigheid, hooge belangstelling, voorbeeld en godsdienstigheid, in welke alle hij den Heer zijnen medeönderwijzers tot voorbeeld voorstelt. Opzettelijk wekt hij hen ten slotte op tot betamelijken trots op hunnen stand, tot nederigheid, tot navolging van het gegeven voorbeeld, tot toewijding der scholen aan den Heer.
Men zou op de schikking van deze onderdeelen hier en daar nog al wat kunnen aanmerken, en vragen, of wijsheid en voorbeeld tot het karakter kunnen gebragt worden; maar wij lazen het geheel toch met genoegen. Het getuigt van des Schrijvers hooge waardering zoo wel van zijnen post, als van het Evangelie, en doet ons van zijn onderwijs goede vruchten verwachten. Van harte wenschen wij hem toe, dat hij in den hier geschetsten geest werkzaam moge zijn, en dat ook dit boekje nut moge stichten!

Humoristische Schetsen over den Neus. Te Deventer, bij J. de Lange. 1844. In 8vo. 150 bl. f 1-20.

Waar het aardige van dit neusboekje moet zitten, vatten wij niet; waar het humoristïsche, nog minder. Daar wij ongaarne als wijsneuzen onzen neus steken in dingen, die wij niet verstaan, uit vrees van, als wij overal met den neus bij zijn, met een' langen neus te worden weggezonden, zeggen wij er eenvoudig van, dat het geen snuif voor onzen neus is, zonder dat wij daarom van het boeksken den neus optrekken, of beweren, dat het geen knip voor den neus waardig is. De door sterne beroemde neus van Slawkenbergius prijkt op den titel; velerlei leelijke neuzen zijn op den omslag te zien. De laatste bladzijde zegt, dat het woord neus 1111 maal in het boekje te lezen is; welnu, dat is 1101 maal zoo veel, als in onze aankondiging. - De recensie is uit.






{==185==} {>>pagina-aanduiding<<}

Boekbeschouwing.

Verhandelingen, uitgegeven door het Haagsche Genootschap. IVde Deel. Over de werking van den Heiligen Geest, door S.K. Thoden van Velzen, Theol. Doct. en Predikant te Wolvega in Friesland, thans te Nijmegen.

(Vervolg en slot van bl. 157.)

De Heer thoden van velzen geeft, na eenige opmerkingen over het gewigt der zaken, in de vraag vervat, voor elken belijder des Christendoms, voor den Protestantschen Christen en voor den Bedienaar des Evangelies, even als de Heer stemler dit deed, een overzigt over de geschiedenis van het leerstuk, dat de stoffe uitmaakt van zijne verhandeling. Dit overzigt is dan te gelijk antwoord op de vraag: of eene nieuwe behandeling van het genoemde onderwerp niet welligt als overbodig zou kunnen worden beschouwd? Zoo knoopt de Schrijver het resultaat zijns onderzoeks aan dat van vroegere onderzoekingen aan, en motiveert te gelijk de vernieuwde door hem aangewende poging, als allezins overeenkomstig met de behoefte van onzen tijd. Hij verdeelt de geschiedenis van dit leerstuk niet zoo streng in perioden als stemler, maar doet ons eerst de denkbeelden der Apostolische vaders en van de leeraren in de Grieksche kerk kennen, daarna de leer der Latijnsche kerk, vooral van augustinus en pelagius; hij werpt vervolgens een' blik op de volgende eeuwen en de leer der Hervormers, en bepaalt zijne lezers eindelijk bij de ontwikkeling van dit leerstuk in de Protestantsche kerk tot op onzen tijd, bijzonder met betrekking tot ons vaderland. Zoo wordt het duidelijk, ‘dat er, van de eerste tijden des Christendoms af tot op onzen tijd toe, een verschil van meeningen aangaande dit leerstuk onder de Christenbelijders en Christenleeraars zich geopenbaard heeft,

{==186==} {>>pagina-aanduiding<<}
eene worsteling tusschen het bewustzijn van genade en vrijheid, die nu eens meer ten gunste der laatste, dan weder tot verheffing der eerste oversloeg, zelden of nooit geheel ophield, en nog heden ten dage voortduurt.’ Wij moeten hier opmerken, dat de Heer thoden van velzen niet afzonderlijk spreekt over de ontwikkeling van het leerstuk aangaande den H. Geest, maar dat hij alleen zich bepaalt bij deszelfs werking in betrekking vooral tot die van 's menschen zedelijke vrijheid.
De verhandeling is in drie deelen verdeeld. Vooraf gaat nog een voorbereidend onderzoek naar de leer des O. Verbonds aangaande de werking des H. Geestes, alwaar wordt aangewezen, waarin die werking zich openbaarde, en op welke wijze de Geest Gods daar werkende wordt voorgesteld. Als slotsom van dit onderzoek wordt opgegeven: ‘dat er volgens de Schriften des O.V. eene onzienlijke, geestelijke, zich zelf bewuste, almagtige kracht bestaat, een aldoordringend, albewegend, albevelend beginsel des levens, 't welk objectief in God, den Schepper en Opvoeder zijner menschenkinderen, in oneindig rijke mate geheel volkomen aanwezig is; maar 't welk ook subjectief in den mensch - zóó werken kan, dat deze - er door niet slechts als met hoogere kracht en aandrift, met genie en verstand begaafd, maar ook innerlijk als herschapen, geestelijk vernieuwd wordt.’ Tevens zijn er sporen voorhanden, die ons den aard dier werking ophelderen, ‘zoodat wij haar geenszins kunnen houden voor strijdig met 's menschen redelijke en zedelijke natuur, en met de ontwikkeling van den verheven aanleg des menschen.’ Doch zij bleef, gelijk men dit onder het O.V. zelf gevoelde, en wat de algemeenheid en wat den innerlijken aard van dat werken betrof, nog altijd onvolmaakt; eene heerlijker en ruimer mededeeling van den Geest des Heeren verwachtte men door middel van eenen volmaakten Leidsman en Godsgezant, Propheet, Middelaar of Koning.
Zoo worden wij ingeleid tot de beschouwing van (het eerste deel) de leer van jezus en de Apostelen aangaande eene voortdurende werking des Heiligen Geestes, waar de

{==187==} {>>pagina-aanduiding<<}
Schrijver zich vooraf nader verklaart over den zin, waarin hij de vraag heeft opgevat, en over de reden, waarom hij niet alleen wat jezus en zijne Apostelen geleerd hebben, maar ook wat in de schriften des N.V. als dadelijk plaatshebbende, geschiedkundige werking des H. Geestes voorkomt, als bronnen heeft aangemerkt, waaruit hij bij zijn onderzoek kon putten. Nu volgt I. de werking des H. Geestes, volgens de schriften des N.V. De Schrijver beschouwt afzonderlijk die werking des H. Geestes in jezus zelven, de leer van jezus aangaande de werking des H. Geestes op en in de zijnen, de eerste ten deele buitengewone werking des H. Geestes in de gemeente des Heeren, de leer der Apostelen aangaande de werking des H. Geestes, en de leer van paulus aangaande dit punt. Vervolgens II. onderzoek naar de voortduring van de werking des H. Geestes. Hier wordt aangetoond, dat de werking des H. Geestes, naar de leer en in den geest van jezus en zijne Apostelen eene voortdurende is, en onderzocht, in hoe verre zij als eene voortdurende moet beschouwd worden. Thoden van velzen verklaart zich nadrukkelijk tegen eene onderscheiding in gewone en buitengewone gaven des H. Geestes. Hij betuigt (bl. 196), gedachtig aan hetgeen uit de uitspraken en den geest van jezus ten opzigte van de voortdurende werking des H. Geestes door hem is afgeleid, ‘in de uitdrukkelijke leer van den Heer en zijne Apostelen geenen grond te vinden, om een gedeelte van de werking des H. Geestes tot de eerste tijden des Christendoms te bepalen, een gedeelte van dezelve te beschouwen voor alle volgende eeuwen bestemd te zijn.’ Het is daarom, dat hij, ‘met allen, die den arm des Heeren niet verkort achten, en het bij ondervinding kennen, wat geloof in dien Heer vermag, die als des menschen zoon in alle
betrekkingen eenmaal het beeld vertoonde des Hemelschen Vaders, en het in zijne geloovigen overdrukte, die zijne beelden en navolgers waren op aarde, het er voor houdt, dat nog alomme in zijne gemeente, waar dat geloof in deszelfs aloude kracht en leven bestaat, alle voorwaarden aanwezig zijn, om, onder gelijke omstandigheden, dienzelfden geest op dezelfde wijze

{==188==} {>>pagina-aanduiding<<}
te doen werken tot uitbreiding en volmaking van christus Rijk en dat van Zijnen grooten Vader, gelijk dan ook werkelijk niet slechts van lieverlede die meer buitengewone werkingen hebben opgehouden, maar het ook in latere tijden aan soortgelijke werkingen niet geheel heeft ontbroken.’ Ref. deelde de woorden des Schrijvers eenigzins uitvoerig mede, omdat hij zelf van oordeel is, dat voor de strenge onderscheiding van buitengewone en gewone gaven des Geestes, van buitengewone en gewone werking des Geestes, geen genoegzame grond bestaat. De beschouwingswijze dergenen, die dit onderscheid aannemen, is geheel subjectief. Zij zouden in hun goed regt zijn, zoo er kon bewezen worden, dat nu onder gelijke omstandigheden en gelijke voorwaarden de Geest Gods niet zoo kan werken als vroeger, toen het Christendom gelijk was aan eene jeugdige plant. Zij zouden in hun goed regt zijn, zoo de buitengewone gaven des Geestes in aard en wezen, gelijk in de wijze waarop zij worden medegedeeld, karakteristiek onderscheiden waren van de zoogenoemde gewone gaven des H. Geestes. Wil men sommige gaven buitengewoon noemen, omdat zij nu niet meer gewoon zijn, wij willen over het woord niet twisten, maar moeten de onderscheiding als onbijbelsch en onwetenschappelijk verwerpen. Volgens den Heer thoden van velzen is het dus minder juist uitgedrukt, wanneer men de werking des H. Geestes alleen in zooverre eene voortdurende noemt, als zij zich in de mededeeling der gewone gaven openbaart; en wij meenen met hem, dat de werking des H. Geestes, zij moge dan naar de omstandigheden en veranderde tijden gewijzigd zijn, in hare volle kracht blijft voortduren. Maar evenmin als de Schrijver ontkennen wij, dat een gedeelte van de werking des H. Geestes, (datgene, hetwelk uit de meer onmiddellijke en bijkans zigtbare nabijheid en uitwendige heerlijkheid des Heeren, uit de behoefte, om op
krachtdadige wijze het Christendom baan te maken in eene ongoddelijke wereld, uit den druk en drang der tijden voortvloeide,) allengskens in de gevestigde, geregelde en overwinnende gemeente op den achtergrond gekomen is,

{==189==} {>>pagina-aanduiding<<}
en plaats gemaakt heeft voor de (uitwendig beschouwd) meer gewone en natuurlijke, maar het wezentlijk heil en de innerlijke volmaking der gemeente meer dadelijk bevorderende werking des H. Geestes. (Zie bladz. 199.)
Wij zouden tot het tweede deel dezer verhandeling kunnen overgaan, ware het niet, dat wij eene aanmerking hadden mede te deelen omtrent den inhoud van het eerste deel. Wat hebben wij te denken bij de woorden: werking van den Heiligen Geest? Deze vraag rijst natuurlijk bij elk nadenkend lezer op. Maar wij twijfelen zeer, of het hem duidelijk zal worden, wat de Schrijver daarbij denkt. Zal de vraag goed beantwoord worden, dan moet niet slechts worden aangewezen, welke voorstelling wij ons behooren te maken, waar in dezen zamenhang gesproken wordt van: Heiligen Geest, maar ook naauwkeurig onderscheiden worden tusschen werking in den actieven zin (werkzaamheid), en werking in den passieven zin (hetgeen gewerkt wordt). Dit laatste heeft de Schrijver niet altijd, naar het ons voorkomt, onder het oog gehouden. Soms scheen het ons toe, als was in zijne wijze van voorstellen datgene, wat hier de werkende oorzaak is, verwisseld en verward met datgene, wat door de werkende oorzaak wordt gewrocht. De Heer thoden van velzen duide het ons niet kwalijk, dat wij hem hierop opmerkzaam maken. De scherpzinnigheid en duidelijkheid, waarmede hij over het algemeen zijn gevoelen heeft ontwikkeld en voorgesteld, gaven ons regt, om hier naauwkeuriger uiteenzetting te verwachten. Ditzelfde geldt van de wijze, waarop de vraag beantwoord is: Wat is de H. Geest, waarvan in de vraag, door het Haagsche Genootschap uitgeschreven, gesproken wordt? Opzettelijk is die vraag niet beantwoord. Men moet zich het antwoord des Schrijvers uit onderscheidene plaatsen zijner verhandeling tezamenstellen. Zien wij dan, tot welke uitkomst wij geraken. Bl. 91 lezen wij: ‘Eindelijk wordt er, wel is waar, in de vraag alleen van den Heiligen Geest gesproken; doch het behoeft hier naauwelijks gezegd te worden, dat het de bedoeling niet is, alleen die uitspraken van jezus en de
Apostelen over

{==190==} {>>pagina-aanduiding<<}
de werking des Heiligen Geestes aan het onderzoek te onderwerpen, die bepaaldelijk van den Heiligen Geest gewagen, (welke formule, ook in de schriften des N.V., niet altijd in de zedelijke beteekenis, welke wij aan het praedicaat heiligen hechten, voorkomt, maar ook daar zelfs nu en dan naar de oorspronkelijke beteekenis van het Hebreeuwsche woord, door heilig vertaald, in plaats van verhevene, vereerenswaardige, heerlijke, Goddelijke geest, gebruikt wordt); maar dat hier al die plaatsen in aanmerking komen, waarin de benaming geest, hetzij alleen, hetzij met de bijvoeging van den Naam Gods of van christus jezus, den Zoon van God, hetzij met toevoeging van andere praedicaten, als daar zijn: geest der waarheid, geest der wijsheid, geest des geloofs, geest des kindschaps, geest der heiligmaking, geest der belofte, geest des levens en dergelijke, gebezigd wordt, als de Geest die in God, in christus, in de Christenen is, of uit en door hen werkt op anderen; in onderscheiding van des menschen denkend, gevoelend en willend levensbeginsel, voor zoo verre dat ook geest genoemd wordt, maar hem oorspronkelijk door God is ingeschapen, schoon dit vatbaar en bestemd is, om de werking des Heiligen Geestes op te nemen; in tegenstelling van het booze beginsel, dat niet uit God is, maar in de zondige wereld heerscht, hetwelk, waar het op het uitwendige betrekking heeft, een geest der krankheid, een booze of een onreine geest, waar het op het innerlijke, zedelijke ziet, de geest
der zondige wereld, de geest der dwaling, de geest des diepen slaaps genoemd wordt, of ook de geest, die werkt in de kinderen der ongehoorzaamheid.’ Bl. 108. ‘De Geest van God, de Heilige Geest is bij Hem (d.i. bij jezus) het inbegrip van alle goede en beste gaven, die de mensch van den Hemelschen Vader kan verwachten, en die Hij ook, op zijne opregte begeerte en bede, van Hem verkrijgen kan.’ Bl. 125. ‘Met één woord, de werking des Heiligen Geestes, zoo als jezus haar op deze plaatsen voorstelt, die komen zou na zijn heengaan tot den Vader, zoude in zijne geloovigen een geestelijk voortleven en voort-
{==191==} {>>pagina-aanduiding<<}
werken van christus zijn, in al zijne kracht, wijsheid, heiligheid, heerlijkheid; met dit onderscheid, dat dezelve in christus zelven, die onmiddellijk van God was uitgegaan, volmaakt en geheel Goddelijk was, maar in de zijnen, die hun geestelijk leven van Hem ontvangen hadden, volmaakbaar, en in alle Goddelijke waarheid leidend wezen zoude’; enz. Bl. 203: ‘Met één woord: dit is de blijvende, voortdurende werking des H. Geestes in de gemeente, dat de Heer, die de Geest is, wel niet in zijne meer uitwendige heerlijkheid, in zijne wondermagt, onfeilbare wetenschap, noch ook in zijne buitengewone lotgevallen, maar in de innerlijke volheid van wijsheid, waarheid en genade, waardoor Hij dan ook eigenlijk het zigtbaar beeld van het onzienlijke zedelijke wezen van God is, tot verlossing, leven en zaligheid, in de zijnen is blijven voortleven, inwonen en werken, tot gedurige herschepping van den mensch en de menschheid, naar het beeld des Vaders; zoodat van dien’ (van welken?) ‘Heiligen Geest, welke alle dingen werkt, nog alle geestelijk leven, dat uit God is, uitgaat, door jezus christus,’ enz. Met dit
alles (en wij zouden meer zulke plaatsen kunnen bijbrengen) is wel veel gezegd, maar niet veel verklaard en opgehelderd. Wij kunnen ons met den besten wil geene duidelijke voorstelling maken van hetgeen, volgens den Schrijver, de Heilige Geest is, over wiens (of welks) werking hij spreekt. Het eene oogenblik meenen wij eene gestalte te omvatten, het andere oogenblik is het: nubem pro Junone. Gaarne geven wij toe (want wij meenen niet de waarheid alleen in bezit te hebben), dat het gedeeltelijk aan ons hapert. Maar zoo dit het geval is, dan is het ook te vreezen, dat anderen eveneens over eenige duisterheid zullen klagen, en daarom zouden wij wel wenschen, dat de geleerde Schrijver, al had hij dan ook minder woorden gebruikt, de zaak helderder, of liever, want dit is het regte woord, bevattelijker had uitgedrukt. Een onderzoek naar de werking van den Heiligen Geest heeft uit den aard der zaak zijne moeijelijkheden. Maar zal men voor anderen de zaak duidelijk maken, dan moet in de

{==192==} {>>pagina-aanduiding<<}
eerste plaats tusschen schrijver en lezers bepaald en vastgesteld worden, wat men te denken heeft over de zaak, welker werking zal worden beschreven. Zoolang aan deze voorwaarde niet voldaan is, tast men in het onzekere rond, en wandelt men in een schemerlicht. Meenden wij nu die duidelijkheid en bevattelijkheid in de mededeeling der resultaten van des Schrijvers onderzoek niet te vinden, welke wij daarin meenden te mogen zoeken, het geldt hier niet de zaak zelve, waarover gehandeld wordt, maar de voorstelling der zaak.
Thans gaan wij over tot de beschouwing van (het tweede deel) de leer van jezus en de Apostelen aangaande de werking van het woord Gods en van 's menschen zedelijke vrijheid. I. De werking van het woord Gods, volgens de schriften des Nieuwen Verbonds. (Beteekenis der benaming woord Gods. De leer van jezus aangaande de werking van het woord Gods. De leer der Apostelen dienaangaande. De leer van paulus betrekkelijk dit punt. Vergelijking van de leer van jezus aangaande de werking des H. Geestes en de werking van het woord Gods.) Doorgaans, zegt de Schrijver, gebruikte jezus de benaming woord Gods, om er de waarheid mede aan te duiden, die Hij zelf van Gods wege mededeelde en verkondigde tot der menschen behoudenis en zaligheid. Met eenige wijziging spraken de Apostelen in denzelfden zin van woord Gods; het hoofdbegrip: de van Gods wege verkondigde waarheid ter zaligheid in jezus christus, is bij allen dezelfde. (Bl. 210.) Wat de werking van het woord Gods betreft, jezus achtte dat woord, 't welk Hij zelf was en verkondigde tevens, 't welk Hij wist dat na Hem in de zijnen blijven en door hen werken zoude, van zulk eene kracht te zijn ten leven, dat al wie er vatbaar voor was, die hetzelve hoorde, opnam en bewaarde, er door komen zoude tot een nieuw leven des Geestes uit God, in waarheid, heiligheid, liefde, blijdschap en zaligheid, en dat het, gelijk het reeds tijdens jezus' omwandeling op aarde deed, zoo ook vooral na Hem op de nog ongeloovige wereld zóó krachtig zoude werken, dat het de zonde als zonde, als

{==193==} {>>pagina-aanduiding<<}
magt des boozen, zoude openbaren en aldus de wereld brengen tot het geloof, dat God Hem gezonden had; zoodat dan eindelijk allen onderling en met Hem en zijnen Vader in heilige liefde vereenigd zouden worden en Goddelijk volmaakt ten eeuwige leven. (Bl. 224.) Niet anders dachten er des Heeren gezanten over, die in den geest van christus aan het woord Gods alle kracht tot volmaking en zaliging der menschen toekenden. En vergelijken wij dan de leer van jezus en zijne Apostelen aangaande de werking des H. Geestes en de werking des woords Gods, dan blijkt het, volgens den Schrijver, dat zij, die spreken van eene meer uitwendige en ter zaligheid onvoldoende werking des woords, van eene meer inwendige, bijkomende, bekrachtigende, bekeerende, heiligende en zaligende werking des H. Geestes, als zijnde deze eerst eene eigenlijk Goddelijke werking, - een gevoelen voorstaan, strijdig met de Christelijke waarheid. Aan beide werkingen wordt inderdaad gelijke kracht, dezelfde invloed op de bekeering, verlichting, heiligmaking en zaligheid des menschen toegekend. (Bl. 241.) Daarop wordt de treffende gelijkheid aangewezen, welke wij bij vergelijking dezer beide verschillende werkingen kunnen opmerken. - Nu volgt II. De werking der zedelijke vrijheid des menschen, volgens de schriften des N.V. (Over het begrip, dat bij dit onderzoek aan de benaming zedelijke vrijheid des menschen moet gehecht worden. De leer van jezus aangaande de werking van 's menschen zedelijke vrijheid. Leer der Apostelen dienaangaande. Leer van paulus hieromtrent. Over de kracht des geloofs, als mede behoorende tot de werking van 's menschen zedelijke vrijheid.) Volgens thoden van velzen is zedelijke vrijheid ‘dat vermogen in den mensch, waardoor hij uit eigen keuze, met bewustheid van eigen wilsbepaling, de middelen, die God hem ter ontwikkeling en vorming van zijnen zedelijken
en Goddelijken aanleg geeft, kan afslaan of aangrijpen; waardoor hij steeds ongedwongen, uit eigen vrije innerlijke beweging, handelen en zedelijk kan werkzaam zijn; waardoor hij, ook bij de hoogst mogelijke vorderingen in het geestelijke

{==194==} {>>pagina-aanduiding<<}
leven, ook als hij geleerd heeft als van zelve Gods wil te doen, zich bestendig bewust is, zelf de bewegende en uitwerkende oorzaak van die volmaaktheid, van alle zijne zedelijke handelingen en daden te zijn en te blijven.’ Het is de leer van onzen Heer, dat er eene werking der zedelijke vrijheid des menschen is, waardoor deze niet slechts in staat is, om uit eigen keuze het goede zoowel als het kwade te volgen, maar waardoor hij zich ook bewust kan en moet zijn, zonder dwang en uit eigen voortdurende beweging zich te ontwikkelen, het zondige, dat in hem is, te bestrijden, ja der Goddelijke volkomenheid, waarvoor hij bestemd is, deelachtig te worden. Christus schrijft, van uit het subjective standpunt, eene, alle trappen des geestelijken levens doorgaande werking toe aan des menschen zedelijke vrijheid, die wij in zijnen geest zouden kunnen noemen: eene den mensch oorspronkelijk inwonende Godskracht, welke, wanneer hij hare leiding volgt, hem brengt tot volmaking en zaligheid. (Bl. 268.) Bij de Apostelen zien wij de werking der zedelijke vrijheid van den mensch niet zoo sterk uitkomen, omdat zij zich niet zedelijk volmaakt gevoelden, gelijk hun Heer, en de Geest, die over hen was uitgestort, hen drong, om bovenal van de in christus geopenbaarde genade Gods te spreken. Ook de Apostelen ontkenden evenwel geenszins eene magtige werking van 's menschen zedelijke vrijheid, hetgeen vooral ook duidelijk blijkt uit de wijze, waarop zij spraken over het geloof.
Dit tweede deel getuigt van des Schrijvers diepen blik in de Evangelische waarheid. Het is de zelfstandige Christelijke denker, die hier spreekt, en toont, dat hij de betrekking, waarin de mensch tot de in christus geopenbaarde waarheid staat, goed heeft begrepen. Men zal hier menig' belangrijken wenk vinden, en veel in een helder licht zien geplaatst, wat niet altijd even helder en begrijpelijk wordt voorgesteld.
Wij wenden ons tot de beschouwing van (het derde deel) de leer van jezus en de Apostelen aangaande de betrekking van de werking des Heiligen Geestes tot die van het

{==195==} {>>pagina-aanduiding<<}
woord Gods en van 's menschen zedelijke vrijheid. I. Leer van jezus en de Apostelen aangaande de betrekking van de werking des H. Geestes tot die van het woord Gods. (Beide werkingen staan dikwijls nevens elkander. Het woord Gods is een gevolg van de werking des Heiligen Geestes. De H. Geest is eene vrucht van de werking van het woord Gods. ‘De Heilige Geest, zegt de Schrijver, komt dikwijls voor als de oorzaak en bronwel des woords Gods, die zijnen invloed in dat woord openbaart; maar ook wederkeerig, het woord is menigmaal de kracht, waardoor de Heilige Geest wordt opgewekt, gewerkt en versterkt,’ (zie bl. 309) en later geeft hij als reden, waarom dezelfde kracht tot vernieuwing, heiliging en zaligheid des menschen zoowel aan den H. Geest, die alles in allen werkt, als aan het woord Gods, dat eene kracht is tot zaligheid voor een iegelijk die gelooft, wordt toegeschreven, deze op: ‘daar de H. Geest door dat magtige woord Gods werkt, waarin dezelve zich natuurlijk moet openbaren, en wederkeerig dat woord den H. Geest werkt, dat nieuwe herscheppende, Goddelijke beginsel des levens, waaruit van zelve alle volmaaktheid en zaligheid voortvloeit.’ (Bl. 320.) Maar hiermede is het vraagstuk niet opgelost. De Schrijver gaat verder en toont aan, dat de werking des H. Geestes en des woords Gods in de eerste plaats is eene werking van God, ten tweede eene werking van christus, ten derde eene werking der geloovigen in of der gemeente van christus, eindelijk ook toegekend wordende aan de groote daadzaken van Gods openbaring in christus, en met dezelve ten naauwste verbonden. Het resultaat is, dat er in God een oorspronkelijk, zelfstandig, eeuwig, volmaakt beginsel des levens in waarheid, heiligheid en liefde woont, hetwelk, in zoo verre Hij het op zijne schepselen laat werken en hun naar gelang hunner vatbaarheid mededeelt, volgens het spraakgebruik in de Heilige
Schriften, Heilige Geest genoemd wordt; dat de Allerhoogste dit beginsel des levens vooral in de volheid der tijden, door middel van jezus christus, heeft medegedeeld, eerst aan de getuigen van zijne magtige

{==196==} {>>pagina-aanduiding<<}
en heilige daden en aan hunne onmiddellijke discipelen, dan ook aan de gansche gemeente dergenen, die in christus gelooven, zoodat van dien tijd af, gedurende alle volgende eeuwen, de Heilige Geest van God, nu eens als eene hoogere aandrift en kracht, dan weder als doorgaande zin, als het beginsel van datzelfde zelfstandige, blijvende, eeuwige Goddelijke leven, in die gemeente woont en zich openbaart. - Het woord Gods is en blijft het magtigste werktuig des H. Geestes in de gemeente, om al wat er van dat Goddelijke leven haar inwoont te bewaren, op te wekken, te zuiveren, te volmaken, en ook aan anderen, die er nog van verstoken zijn, mede te deelen. De hoofdkracht des H. Geestes is gelegen in het woord Gods. Werking van den H. Geest en werking van het woord Gods zijn onderscheiden; de eerstgenoemde is eene persoonlijke, de laatstgenoemde eene instrumenteele werking. (Zie dit uitvoeriger uiteengezet, bl. 349-368.) Ref. meent hierbij te moeten aanmerken 1o. dat het denkbeeld, door den Schrijver aan het woord: ‘Heilige Geest van God’ gehecht, op deze wijze te weinig bepaald is, gelijk dan ook zijne uitdrukkingen en geheele voorstelling van eenige onbestemdheid niet zijn vrij te pleiten; 2o. dat werking van den Heiligen Geest nu eens in den actieven, dan eens in den passieven zin genomen wordt; 3o. dat de werking van het woord Gods, juist omdat zij eene instrumenteele werking is, in den grond beschouwd, niet kan onderscheiden worden van die des H. Geestes.
De Schrijver gaat nu over tot II. de leer van jezus en de Apostelen aangaande de betrekking van de werking des H. Geestes tot die van 's menschen zedelijke vrijheid. Hij handelt afzonderlijk over de wijze, waarop, volgens hunne leer, de werking des H. Geestes door den mensch wordt opgenomen, en waarop de H. Geest werkt in den mensch, die dat Goddelijke levensbeginsel reeds opgenomen heeft. Met betrekking tot het eerste toont hij aan, dat de werking des H. Geestes in 't algemeen zedelijk onwederstaanbaar is, in zoo verre dezelve met 's menschen aanleg overeenkomt; dat nogtans de mensch eigenwillig de werking des

{==197==} {>>pagina-aanduiding<<}
H. Geestes kan wederstaan; en dat het daarom ook met 's menschen vrijen wil gepaard gaat, wanneer hij den H. Geest op zich laat werken. Met betrekking tot het tweede doet hij ons zien, dat de oorspronkelijke vrijheid des menschen, waardoor hij de werking des H. Geestes kan wederstaan of verlevendigen, geenszins door die werking in hem wordt weggenomen; dat deze werking in den mensch niet de werking is van een hem vreemd, maar van zijn eigen beginsel des levens; dat de innerlijke noodzakelijkheid in den mensch, die den H. Geest deelachtig is, één is met die ware en wezentlijke vrijheid, waarvoor hij bestemd is. Uit volle overtuiging noemen wij de bewerking van dit gedeelte allervoortreffelijkst, en zouden de lezing der verhandeling dringend aanbevelen, al was het slechts om hetgeen de Schrijver hier geschreven heeft. - Na eene korte beoordeeling der verschillende gevoelens aangaande het behandelde onderwerp eindigt de Schrijver met een gepast besluit.
Ons oordeel over het geheel komt kortelijk hierop neder, dat wij het anthropologische deel dezer verhandeling hooger stellen, dan het pneumatologische. Waar de Schrijver handelt over 's menschen zedelijke vrijheid, hare werking en de betrekking, waarin deze werking staat tot die van den H. Geest, daar is de voorstelling helder, daar volgden wij den Schrijver met waar genot in zijne Evangelische en wijsgeerige beschouwingen. Wij geven den Heer thoden van velzen evenwel in bedenking, of niet hier en daar eenige meerdere beknoptheid kon gewenscht worden. De verhandeling is niet vrij van eene zekere breedsprakigheid, waaraan wij het toeschrijven, dat de Schrijver nog al eens in herhalingen valt, door het vroeger gezegde te zamen te vatten en al weder met andere en mindere woorden weder te geven. De duidelijkheid wint er natuurlijk bij, als de stijl kernachtig en de voorstelling beknopt is. Voorts erkennen wij gaarne, dat er over het geheele stuk een gloed ligt verspreid, die als weêrschijn van de geestdrift, waarmede de Schrijver bij de behandeling van dit hoogst belangrijk onderwerp bezield was, den lezer medesleept, en

{==198==} {>>pagina-aanduiding<<}
bij het einde onwillekeurig het gelezene nogmaals doet overzien.

Wanneer wij deze beide verhandelingen vergelijken, dan vinden wij natuurlijk wel punten van overeenkomst, maar vooral ook punten van verschil.
Met betrekking tot den vorm hebben de beide Heeren hierin denzelfden weg bewandeld, dat zij een kort overzigt laten voorafgaan over de geschiedenis van de verschillende gevoelens aangaande het onderwerp hunner verhandeling. Overigens is de door stemler gekozene verdeeling wel zoo eenvoudig mogelijk, maar aan die van thoden van velzen geven wij de voorkeur, omdat zij meer voordeel biedt voor eene alzijdige beschouwing der zaak.
De methode dezer beide Heeren komt in sommige punten overeen. Beiden maken zij een juist gebruik van de schriften des O. Verbonds; beiden beschouwen de leer van jezus en van zijne verschillende Apostelen telkens afzonderlijk. Het groote verschil, dat er tusschen hen bestaat, geldt vooral de houding, welke zij aannemen. Stemler gaat polemisch te werk, thoden van velzen thetisch. De laatste kan daardoor rustiger voortgaan met zijn onderzoek, dan dit bij de door stemler gekozene methode mogelijk was. Bij thoden van velzen is nog opmerkenswaardig en navolgenswaardig, dat op de geschiedkundige werking des H. Geestes een oog is geslagen, wat wel door stemler niet geheel is vergeten, maar minder op den voorgrond gesteld.
Het standpunt, waarop beide Heeren staan, is geheel verschillend, ja in zekeren zin is de verhandeling van den een' gerigt tegen die van den anderen. Stemler polemiseert tegen de beschouwingswijze, van welke thoden van velzen niet afkeerig is, en deze kan zich niet in alles met de door stemler voorgedragene opvatting vereenigen. De eene verhandeling te lezen, de andere niet in te zien, is dus eene zeer eenzijdige handelwijze. Men behoort beide te vergelijken, om tot de geheele waarheid

{==199==} {>>pagina-aanduiding<<}
te komen. De eene verhandeling maakt de andere noodzakelijk. Wat wij bij stemler grondiger, naauwkeuriger gewenscht hadden, vonden wij bij thoden van velzen met meer zorg bewerkt (dit geldt vooral van de zedelijke vrijheid des menschen, hare werking en de betrekking tusschen deze werking en die van den H. Geest). Daarentegen zochten wij weder bij thoden van velzen te vergeefs, wat stemler ons bood (bij het pneumatologische). Bij beiden is de werking van den H. Geest eene Goddelijke werking; in de bepaling van de betrekking, waarin de Heilige Geest tot het Goddelijke wezen staat, wijken zij van elkander af. Beiden noemen de werking van den H. Geest eene persoonlijke, maar stemler in een' geheel anderen zin, dan thoden van velzen. Beiden noemen die werking eene voortdurende, maar thoden van velzen drukt niet zoo op het onderscheid tusschen buitengewone en gewone werkingen en gaven, gelijk stemler dit doet. Bij beiden is het ontvangen van den H. Geest afhankelijk van het geloof in christus, maar bij thoden van velzen komt het veel meer uit ‘dat de Heilige Geest in de Christenen geheel van hunne gemeenschap met christus, dus van Hem, afhankelijk is,’ en ‘dat de werking des H. Geestes zóó onafscheidelijk behoort tot alles, wat zijn persoon, het doel zijner komst en zijn geheele werk ter verlossing der menschheid kenmerkt, dat de Heer zich dit alles geen oogenblik zonder de werking des Heiligen Geestes gedacht kan hebben, die in het wezen der zaak sinds zijn verscheiden van de aarde geheel één is en dezelfde met zijne eigene geestelijke regering, die alle eeuwen zal verduren, tot dat het volmaakte Godsrijk zal gekomen zijn.’ Bij beiden is de
werking des woords Gods onderscheiden van die des H. Geestes, maar volgens stemler is Gods woord het middel waardoor, volgens thoden van velzen het werktuig waarin de H. Geest werkt, een verschil, dat oppervlakkig beschouwd geen verschil schijnt, maar waarvan bij eenig nadenken de gevolgtrekkingen niet onbelangrijk zijn. Beiden nemen eene door de werking van den H. Geest niet belemmerde werking der zedelijke

{==200==} {>>pagina-aanduiding<<}
vrijheid aan, maar stemler spreekt toch nog van eene onmiddellijke werking des Geestes, waardoor hij genoodzaakt wordt nog afzonderlijk aan te toonen, dat er tusschen beide werkingen geen strijd bestaat, terwijl thoden van velzen, door geene eigenlijk gezegde onmiddellijke werking des H. Geestes toe te laten, ook niet opzettelijk de moeite behoeft te nemen om een' schijnbaren strijd tusschen beide werkingen op te lossen.
Wij zien hier derhalve, bij overeenstemming, ook groote verscheidenheid. Wij zouden die ook kunnen aanwijzen in de exegetische onderzoekingen, maar daardoor te uitvoerig worden. Beiden betoonen zich vijanden eener laxe en flaauwe verklaring van de H. Schrift. Beiden betoonen zich vrienden van een echt wetenschappelijk onderzoek, en de een geeft den ander niets toe, waar het er op aankomt te toonen, dat de waarheid ook in liefde kan gezocht worden.
En is nu de zaak uitgemaakt? Zoo vraagt natuurlijk ieder, die van deze beide verhandelingen gehoord heeft. De verhandelingen zelve antwoorden ontkennend, en met dat antwoord vereenigt zich het Genootschap, dat aan beide Heeren den gouden eerepenning heeft toegewezen, en deze verhandelingen heeft uitgegeven tot opwekking van verder wetenschappelijk onderzoek. Ref. gelooft, dat wij door het werk der Heeren stemler en thoden van velzen eene groote schrede genaderd zijn tot de oplossing van het moeijelijke vraagstuk, maar dat de punten, waarin beiden verschillen, op nieuw zullen moeten onderzocht worden, aangezien òf de Heer stemler, òf de Heer thoden van velzen, hetzij geheel, hetzij gedeeltelijk, moet gedwaald hebben in hetgeen hij over den Heiligen Geest en diens werking in betrekking tot het woord Gods geschreven heeft. Wij wagen het niet, hier iets te beslissen. Dit slechts houden wij voor zeker, dat de beantwoording der vraag altijd iets zal te wenschen overlaten, zoo niet wordt onder het oog gehouden: 1o. Dat de bepaling der werking van den Heiligen Geest onbepaald en onbestemd blijft, als niet vooraf wordt aangewezen, in welke betrekking de Heilige

{==201==} {>>pagina-aanduiding<<}
Geest tot het Goddelijk wezen staat. Men moet dan eene schrede verder gaan dan het terrein der zoogenaamde Bijbelsche Theologie, en de resultaten der exegese dogmatisch bewerken. 2o. Dat de werking van het woord Gods geene zelfstandige, van die des H. Geestes onderscheidene werking is, als wij haar voor eene instrumenteele, en het woord Gods voor middel waardoor of werktuig waarin de H. Geest werkt, moeten houden. Als een krijgsman met het zwaard in de vuist zijnen vijand eene doodelijke wonde slaat, is dan de werking van het zwaard onderscheiden van de werking der krachtige hand, die het zwaard hanteert? Wij kunnen wel zeggen: het zwaard wondde; ook wel: de hand des krijgsmans wondde; maar de hand van den krijgsman (natuurlijk eigenlijk de wil des krijgsmans, die zijne hand opheft en het zwaard vasthoudt,) is hier oorzaak, het zwaard middel of werktuig, en de onderscheiding tusschen werking des zwaards en werking der hand, die het zwaard bestuurt, is onjuist. Het woord Gods is het zwaard des Geestes. Ergo.
Wij eindigen met de betuiging, dat wij uit deze verhandelingen veel hebben geleerd; over menig punt is ons een helder of helderder licht opgegaan. Wij roemen de vrijmoedigheid, waarmede beiden hebben gesproken, de kennis van den zin en den geest der Heilige Schriften, van welke beide verhandelingen op vele plaatsen de schoonste getuigenis afleggen. Wij danken eindelijk het Haagsche Genootschap, dat het op eene echt liberale wijze aan beide Heeren het eermetaal heeft toegewezen. Het heeft daardoor op nieuw duidelijk getoond, groot belang te stellen in zelfstandig onderzoek der waarheid, en bij alle verschil van standpunt het goede op te merken en te waardeeren, wat aan elke rigting eigen is.

De Handhaver der Hervormde Godsdienst, in Vertoogen. Iste Deel. Te Rotterdam, bij van der Meer en Verbruggen. 1843. In gr. 8vo. X en 416 bl. f 2-60.


{==202==} {>>pagina-aanduiding<<}

De ongenoemde Schrijver van het weekblad, waarvan de eerste afdeeling voor ons ligt, werd tot de uitgave opgewekt door de opmerking van de vele twisten en oneenigheden, die in onze dagen de vaderlandsche kerk beroeren. Bedroefd over de afwijkingen van de eerste Hervormde (d.i. Dordsche) leer, en tevens bekommerd over den noodlottigen invloed, die deze konden uitoefenen op het geloof en de zielrust des gemoedelijken Christens, vormde hij het plan, om de leer, door onze vaderen omhelsd, weder te verdedigen, en aan onze tijdgenooten aan te prijzen. Het eerste blad is aan de nadere ontwikkeling van het eigenlijke doel des Schrijvers gewijd. ‘Hij wil de voornaamste leerstukken der Hervormde kerk van den grond ophalen, en zich bij de zoodanigen het langste ophouden, die in onzen tijd het meeste tegenspraak ontmoeten. Hij zal dit doen op eene eenvoudige en tevens onderhoudende wijze, wenscht ook brieven te ontvangen en te beantwoorden van lezers, die van hem van gedachten verschillen, en rigt zich hoofdzakelijk naar het weekblad, de Christen, in 1772 te Utrecht uitgekomen.’ - De billijkheid gebiedt hier bij te voegen, dat hij niet voornemens is, iedere uitdrukking, in onze symbolische boeken voorkomende, voor zijne rekening te nemen, zijne lezers niet formulier - maar Bijbelsch regtzinnig maken wil, en de formulieren naar den Bijbel wenscht te verklaren. (Het spreekt echter van zelf, dat vooruit bij den Schrijver het resultaat reeds vast staat: Hervormd-Bijbelsch.) Hij meent eindelijk, dat de vorderingen in allerlei wetenschappen, vooral in de wijsbegeerte, geenszins daartoe leiden, om de opgevatte taak noodeloos of onvolvoerbaar te maken.
Ingevolge dit plan wordt nu in dit Deel gehandeld over de Godsdienst, de H. Schrift, Gods bestaan, wezen en werken. Over de eigenlijke leer van zonde, verlossing en dankbaarheid zal later gesproken worden. De Schrijver kan vooralsnog niet bepalen, hoevele vertoogen daartoe zullen noodig zijn. - Wat de inrigting van zijn werk betreft, heeft hij vrij getrouw het opgegeven voornemen velvoerd.

{==203==} {>>pagina-aanduiding<<}

Over het noodzakelijke en wenschelijke van een' arbeid, als de zijne, hebben wij onze gedachten niet mede te deelen. In zeker opzigt kunnen wij beide toestemmen, schoon gedeeltelijk van andere beginselen, dan die des Handhavers, uitgaande. Doch waar eene zoo gewigtige taak wordt opgevat door iemand, die zichzelven beschrijft ‘als genoegzaam geoefend om dit werk te aanvaarden,’ daar mag men aan zijn geschrift nog al eenige eischen doen. Dit ten minste zal men mogen verwachten, dat zijn geschrijf ter zake diene, onpartijdig zij, en op de hoogte der wetenschap sta.
Wat het eerste betreft, trok het al dadelijk onze aandacht, hier zooveel omgehaald te vinden, dat bij geene stukken na met de oude Hervormde leer kan worden in verband gebragt. Wij wijzen ten proeve op Vertoog 4-9, waar over de natuurlijke Godsdienst en de echtheid der Bijbelboeken wordt gehandeld. Waar is hier toch het karakteristiek Hervormde? Zoo wij ons op het standpunt des Handhavers stellen, dan wil hij alleen de kenmerkende leerstukken der Gereformeerde gemeente verdedigen. Maar dit gelooven immers Socinianen, Arminianen enz. ook? Even zoo is het met een groot gedeelte van hetgeen hij aangaande Gods eigenschappen, voorzienigheid en werken mededeelt, zoo men slechts de leer der Praedestinatie en der Drieëenheid uitzondert. Wij weten wel, dat in het tweede Deel beter aan onzen eisch zal voldaan worden. De aard der onderwerpen, dáár te behandelen, brengt dit van zelf mede. Maar daarom vragen wij nogmaals: waarom zoo veel omgehaald, dat met het doel des Schrijvers in geene de minste betrekking staat? Het kan zijn, dat wij ons vergissen: maar bij het lezen kregen wij den indruk, als wilde een oud, streng Gereformeerd Predikant aan zijne lezers een populair systema van natuurlijke en stellige Godgeleerdheid mededeelen, geheel op de kerkelijke leest geschoeid, en daarbij zoo wat op de bedenkingen van anderen acht slaan.
Even min kunnen wij op des Schrijvers onpartijdigheid roemen. Onpartijdigheid brengt mede, dat men de be-
{==204==} {>>pagina-aanduiding<<}
denkingen der tegenpartij voorstelle in al hare kracht. Maar wij vragen aan ieder, die eenigzins bekend is met den aard der zaak, of b.v. de flaauwe Heer anti-nicaenus een waardig representant der latere uitlegkundige en wijsgeerige bedenkingen tegen de kerkelijke Triniteitsleer is te achten? Zijn de vijanden, die de Handhaver bestrijdt, niet beter gewapend, hij behoeft ook van zijne zijde niet om te zien naar zwaar geschut. - Onpartijdigheid brengt niet minder mede, dat men de ingebragte bedenkingen grondig wederlegge. Eene proeve, hoe weinig dit hier geschied is, vinden wij in de behandeling van de persoonlijkheid des H. Geestes.
Allerminst prijst zich het werk van eene wetenschappelijke zijde aan. De Schrijver heeft zoo weinig acht geslagen op hetgeen er in de laatste jaren in het gebied der Godgeleerdheid, vooral in het naburige Duitschland, gedeeltelijk zelfs ter handhaving der Hervormde leer is gedaan, dat zijn geschrift bijna den indruk op ons maakt, als ware hij in het begin dezer eeuw ingesluimerd, en na 40 jaren geslapen te hebben, eensklaps door het krijgsgerucht in onze kerk ontwaakt, en aangespoord, om in der haast naar de wapenen uit de voorraadkamer der oude polemiek te grijpen. Wij kunnen, bij een oog op het publiek, dat hij zich voorstelde, wel geene eigenlijke geleerde onderzoekingen van hem verwachten, maar wel, dat hij populaire resultaten geve van geleerden vóórarbeid op de hoogte en naar de behoeften des tijds. Intusschen moeten wij eerlijk verklaren, daarvan al zeer weinige voorbeelden te hebben aangetroffen. Voorbeelden mogen het staven. Een later Pantheïsme, dan dat van spinoza, schijnt hij niet te kennen, bl. 53, daar toch de nieuwe speculative philosophie aan dit beginsel, ook waar zij het voorstond, eene geheel andere rigting heeft gegeven. Nuys klinkenberg is het beste, dat hij aangaande dit onderwerp den denker weet aan te bevelen. - Anti-nicaenus een Predikant, heeft nog nooit zoo diep nagedacht (bl. 313) om te weten, dat Jesaia LXIII:9, 10 door onze Godgeleerden voor de Triniteit werd aangevoerd,

{==205==} {>>pagina-aanduiding<<}
en de niet minder grondige Handhaver bewijst het hem door weinig meer dan bloote aanhaling: terwijl partij niets anders heeft in te brengen dan het veelbeteekenende ei (bl. 312), of het diepzinnige woordeke wat? (bl. 314). Bepaalde kenteekenen ter onderscheiding van het plaatselijke en tijdelijke in den Bijbel geeft hij nergens op. Even willekeurig is het, als hij elders op grond van innerlijk gevoel en ervaring zekere verklaring van Rom. VII bouwt. En wilde de Schrijver aantoonen, dat de Bijbelsche geschiedenis waarlijk geloofwaardig, niet mythisch te verstaan is, voorzeker zou niemand, die eenigzins van nabij en in bijzonderheden bekend is met hetgeen daaromtrent in den laatsten tijd is voorgevallen, zoo geschreven hebben, als hier geschiedt. - De Schrijver tracht deze bedenking, waarvoor uit ieder vertoog bewijzen bij te brengen waren, wel te ontduiken door de opmerking, dat hij de oude bedenkingen veel grondiger dan de nieuwe vindt, maar ieder, die, met den geest des nieuweren tijds doorvoed, zijne Handhaving leest, zal den indruk ontvangen, dat hij laatstgenoemde weinig meer, dan bij name kent. Vooral schijnt de latere wijsbegeerte hem geheel onbekend, en de school der nieuwe Grammaticale Exegese, het eerst door den voortreffelijken winer ontsloten, nimmer door hem betreden te zijn.
Het zij verre van ons, 's mans goede bedoeling en zekere liberaliteit in zeg- en zienswijze op zijn standpunt voorbij te zien. Welligt zal over een' volgenden jaargang ons oordeel gunstiger kunnen zijn. Maar in het belang der zaak, die hij voorstaat, hadden wij voor onze dagen iets beters gewacht en gewenscht.





Het gezag der Apostelen velgens de eerste Christenleeraars; eene verdediging der voorstelling daarvan in zijne Verhandeling over de Kerkelijke Overlevering, tegen den Hoogleeraar H.E. Vinke, door J.H. Stuffken, Theol. Doct. en Predikant te Haaften.

{==206==} {>>pagina-aanduiding<<}
Te Zaltbommel, bij J. Noman en Zoon. 1844. In gr. 8vo. 101 bl. f 1-20.

Het, in No. 16 des vorigen jaars, bl. 726-731 aangekondigde, Antwoord aan de Redactie van het Tijdschrift, Waarheid en Liefde enz. door h.e. vinke, Hoogleeraar te Utrecht, heeft den Heer stuffken tot schrijven opgewekt, en het werkje, dat wij bij dezen aankondigen, is de vrucht van die opwekking. Zoo brengt het eene woord het andere voort. ‘Gelijk de Heer vinke, (zegt stuffken) zich verpligt rekende om, in weerwil van zijnen afkeer van twisten en twistschriften, te bewijzen, wat hij omtrent mij beweerd had, alzoo gevoelde ik mij gedrongen om aan te toonen, dat hij niet bewezen heeft, wat hij bewijzen wilde; ofschoon ik liever gewenscht had den tijd, daartoe gevorderd, aan iets anders te kunnen besteden, dan aan de verdediging van hetgeen reeds voor bijna vier jaren in het licht verschenen was.’ En stuffken heeft onzes inziens wél gedaan met, in navolging van den Hoogleeraar, ook zijne bedenkingen openbaar te maken; want daar zij geheel wetenschappelijk zijn en met de meeste bescheidenheid en waardigheid worden voorgedragen, zoo heeft hij der waarheid voordeel gedaan zonder der liefde nadeel toe te brengen, en tevens een twistschrift geleverd, hetwelk niet minder dan dat des Hoogleeraars van blijvende waarde voor de wetenschap kan worden gerekend. Hij volgt den Hoogleeraar op den voet, eerst. blz. 12-49 antwoordende op de vraag: welk gezag hebben de Apostolische vaders aan de Apostelen als Leeraars toegekend? daarna bl. 49 verv. op de vraag: welk gezag hebben de Apostolische vaders aan de Schriften der Apostelen toegekend? op beide punten pogende te doen zien, dat de Heer vinke niet bewezen heeft wat hij wilde bewijzen.
Ref. zal het niet wagen, tusschen deze beide waarlijk geleerde en bekwame pleiters uitspraak te doen; maar erkent dat hij van beiden heeft geleerd; en, ofschoon meer overhellende naar de zijde van stuffken dan naar die

{==207==} {>>pagina-aanduiding<<}
van vinke, dat hij nogtans verre is van het gewigt te miskennen van vele opmerkingen, door den Hoogleeraar medegedeeld. Bij voortgezet, even kalm en waardig onderzoek zal de Tijd ook hier wel het best beslissen kunnen wat waarheid is; en een iegenlijk kieze intusschen voor zich zelven, maar hij kieze op goede gronden, gelijk vinke en stuffken beide gedaan hebben. Dit laatste geschiedt nog niet zoo algemeen, als wel behoorde; want had het plaats, een van der willigen, een stuffken enz., die in bekroonde Verhandelingen de resultaten van een naauwgezet en zelfstandig onderzoek hebben nedergelegd, zouden niet door zoo velen zoo luide veroordeeld geworden zijn en nog veroordeeld worden, als plaats heeft gehad en heeft. Een onbevangen en eerbiedig exegetisch. of historisch onderzoek naar de waarheid van geschiedkundige feiten, meeningen enz. kan nimmer nadeel doen aan het ware Christendom. Waarom zou men het dan niet zijnen vrijen gang laten? waarom de wetenschap aan banden willen leggen of haar verlagen tot den rang eener dienares van vroegere meeningen, die welligt den toets van scherpe wetenschappelijke critiek niet eens kunnen doorstaan! - Onbekookte meeningen zinken spoedig en van zelve terug in het niet, waaruit zij voortkwamen; maar voor zoo veel zij bruikbare grondstoffen inhielden, blijven deze bij den ondergang overig, om naderhand tot voltooijing van den tempel der waarheid gebezigd te worden. Men late dus de wetenschap vrij in hare bewegingen; en wie zich op hare beoefening toelegt, hij trede in het spoor van eenen vinke, stuffken enz., parende geleerdheid aan zelfstandigheid en zelfstandigheid aan gematigdheid en liefde. Zóó zullen wij vooruitkomen, terwijl Synodale banden voor Leeraren en Hoogleeraren slechts stilstand kunnen bewerken; en stilstand gelijk staat met achteruitgang.




Grondbeginselen der Natuurkundige Wetenschappen door A.M. Constant Dumeril. Uit het Fransch vertaald en

{==208==} {>>pagina-aanduiding<<}
met Aanteekeningen vermeerderd, onder medewerking van J.A.B. Kuijper van Waschpenning, corresponderend Lid van het Genootschap der Natuurkundige Wetenschappen te Groningen. Met 33 Platen, meer dan Zevenhonderd onderscheidene Voorwerpen bevattende. Te Breda, bij F.P. Sterk. 622 bl. f 12-:

De naam van dumeril doet reeds een gunstig denkbeeld betrekkelijk dit werk opvatten. Eene nadere beschouwing, welke wij van hetzelve zullen geven, zal den lezer in dit opzigt niet te leur stellen. Men wachte zich echter van hier meer te willen vorderen, dan hetgeen de aard van het behandelde onderwerp toeliet. In een' tijd, als den onzen, waarin de natuurkundige wetenschappen zulk een' verbazenden omvang verkregen hebben, een werk te leveren, hetwelk al de grondbeginselen dier wetenschappen bevat, is geene gemakkelijke taak, indien het, bij doelmatigheid en nuttigheid, tevens beknoptheid paren moet. Intusschen meenen wij het daarvoor te moeten houden, dat de Schrijver deze moeijelijke taak op eene loffelijke wijze heeft vervuld en alzoo de vertaling van zijn werk in onze taal allezins wenschelijk te noemen was. Voor hen toch, die het uitgestrekte veld der Natuur willen leeren kennen, waarop zij leven en waarvan zij zelve een belangrijk deel vormen, - voor hen is dit werk van het hoogste belang. Niet slechts zij, die zich aan de geneeskundige wetenschappen wijden, maar ook zij, die op eene verlichte beschaving aanspraak willen maken en wien het, door hunne maatschappelijke betrekking, niet gegeven is dieper in natuurkennis door te dringen, zullen in dit werk nut en genoegen smaken. Het kan niet genoeg gezegd worden, dat natuurkennis den mensch veredelt en hem tot die zelfkennis voert, welke het voornaamste doeleinde van zijn bestaan mag genoemd worden.
Wij willen in het belang van dezen eene korte analyse van dit boek geven, waardoor het zich als van zelf zal aanbevelen.
Onder de wetenschappen, welke in dit werk behandeld worden, behooren de Natuurkunde (Physica) de Scheikunde (Chemia) de Ontleed- en Natuurkunde van Planten en Dieren (Anatomia et Physiologia Plantarum et Animalium) de eerste begrippen der Delfstofkunde (Mineralogia) en aanhangige wetenschappen, zoo als de Proefkunde (Docimasia), de Kristallen-Leer (Crystallographia) de Metaalkunde (Metal-
{==209==} {>>pagina-aanduiding<<}
urgia), de kennis der Aardlagen (Geognosia), gelijk mede het voornaamste der Plant- en Dierkunde (Botanica et Zoologia).
Het werk is in drie Afdeelingen gesplitst, waarvan de eerste, bij eenige voorafgaande algemeene beschouwingen, de leer der onbewerktuigde, de tweede de bewerktuigde ligchamen, de derde de Dierkunde bevat.
In het eerste Hoofdstuk (§ § 1-9) worden het doel der natuurlijke geschiedenis, hare betrekking tot andere wetenschappen en de wijze harer beoefening behandeld.
Het 2de Hoofdst. (§ § 10-20) bevat de verdeeling der ligchamen in onbewerktuigde of levenlooze, en in bewerktuigde of levende.
De algemeene wetten der Natuur, de onbewerktuigde ligchamen in 't algemeen, hunne rangschikking, en de middelen, welke hen leeren kennen, vormen den inhoud van het 3de Hoofdst. (§ § 21-99.) Hier vinden wij onder andere de warmte, het licht, het electrum en den zeilsteen beschouwd en hunne verschillende krachten overwogen. Over de warmte en het licht hadden wij gaarne eene meerdere ontwikkeling verlangd, b.v. over den aard van het licht en de daaromtrent nog tegenwoordig bestaande verschillende gevoelens der natuurkundigen.
Het 4de Hoofdstuk (§ § 100-228) loopt over de onbewerktuigde ligchamen. Men ontmoet hier eene beknopte maar tevens juiste beschouwing van verschillende onderwerpen. Beurtelings vinden hier eene plaats de enkelvoudige weegbare, natuurlijk gasvormige ligchamen; de enkelvoudige, natuurlijk niet gasvormige en niet metaalachtige; de metalen; de zamengestelde ligchamen uit twee meestal verbrande of met zuurstof verbondene grondstoffen; over die uit drie of vier grondstoffen, waaronder de zouten, steenen, rotssteenen, fossiliën en hetgeen de Aardkunde oplevert. Bij eenige der laatste punten hadden wij eene meerdere uitvoerigheid verlangd. Zoo missen wij bij de Aardkunde de mikroskopische waarnemingen van ehrenberg en bij de beschouwing der Vulkanen de belangrijke Vuurbergen, welke in Zuid-Amerika en den Indischen Archipel gevonden worden.
De tweede Afdeeling, welke de eerste in uitvoerigheid verre overtreft, bevat de bewerktuigde of levende ligchamen. In het vijfde Hoofdstuk (§ § 229-242) wordt het begrip van leven aangeduid, benevens het onderscheid tusschen dieren en planten. Door levenskracht moet volgens den Schrijver

{==210==} {>>pagina-aanduiding<<}
verstaan worden, ‘een geheel van krachten, een gevolg van zeer verschillende werkingen en afwisselende verschijnselen, hoewel ze allen één eenig doel hebben, namelijk de instandhouding van het individu of van de soort; alleen in zoo verre, als de bewerktuigde wezens dit vermogen bezitten, worden zij levende genoemd.’
De vier volgende Hoofdstukken (6-9) hebben tot onderwerp de Kruidkunde. De planten in het algemeen, hare gedaante, weefsels en verrigtingen worden op eene doelmatige wijze voorgesteld (§ § 243-328.) Hierop volgt eene aanwijzing om de plantenleer te beoefenen en de drie voornaamste stelsels der plantenkunde, dat van tournefort, linnaeus en lamarck aangegeven (7de Hoofdstuk § § 333-412.) Voorts wordt het natuurlijk stelsel van jussieu vermeld, met de verbeteringen, welke in lateren tijd aan hetzelve zijn toegevoegd (8ste Hoofdstuk § § 427-557.) De voorstelling hiervan is zeer duidelijk en leerzaam. In het 9de Hoofdstuk (§ § 559-630) wordt de kruidkunde met eene beschouwing over het gebruik en de bijzonderheden der planten besloten.
De derde Afdeeling levert de Dierkunde in het 10de Hoofdstuk (§ § 631-665) worden de dieren in het algemeen en hunne verrigtingen beschouwd. De vier groote verrigtingen bij de dieren, de voeding, de voortteling, de beweging en het gevoel worden op eene duidelijke en bevattelijke wijze beschreven.
De rangschikking der dieren volgens hunne verrigtingen vindt men in het 11de Hoofdstuk (§ § 666-687), waarbij tevens eene tafel dier rangschikking gevoegd is.
Het 12de Hoofdstuk (§ § 688-709) bevat de plantdieren. - Ook hier missen wij de mikroskopische waarnemingen van ehrenberg.
De volgende negen Hoofdstukken behandelen de weekdieren (§ § 710-743.) De ringwormen (§ § 744-752) de schaaldieren (§ § 753-768) de gekorven dieren, (§ § 769-955) de werveldieren in het algemeen en hunne bewerktuiging, vergeleken met de niet gewervelde (§ § 956-972) de visschen (§ § 973-1044) de kruipende dieren (§ § 1045-1104) de vogelen (§ § 1105-1204) de zoogdieren (§ § 1205-1317.) Bij iedere dierklasse is eene tafel van rangschikking gevoegd.
Het werk wordt besloten met de beschouwing van den mensch (§ § 1318-1345.) De ligchaamsbouw van den mensch en deszelfs voortreffelijkheid boven de overige wezens vindt

{==211==} {>>pagina-aanduiding<<}
men hier aangewezen, van de verschillende stammen en van de onderscheidene standen melding gemaakt.
Uit de korte opgave van hetgeen wij in het werk aantreffen zal men gereedelijk tot deszelfs belangrijkheid kunnen besluiten. Voegt men hierbij de bevattelijke en doelmatige wijze, waarop de onderwerpen zijn behandeld, dan verdient het, gelijk wij vroeger te kennen gaven, alle aanbeveling, inzonderheid voor hen, die voor eene meer uitvoerige studie der natuurkundige wetenschappen noch gelegenheid noch roeping hebben. Als zoodanig kunnen wij dit boek aanprijzen en hopen wij, dat hetzelve een goed onthaal onder ons vinden zal. Van geene geringe waarde voor den lezer zijn de 29 platen, welke het werk bevat, als 5 over de delfstofkunde, 8 over de kruidkunde, 16 over de dierkunde. Behalve den bladwijzer, heeft men tevens een alphabetisch register der uitdrukkingen, welk door het daarnevens geplaatste nommer de paragrafen aanwijst daarover handelende. - De vertaling is over het algemeen goed, en de uitvoering van het werk verdient loffelijke melding.

De Kerkhervorming in Duitschland, naar haren aard en hare waarde geschiedkundig geschetst door Ds. K.G. Bretschneider, vrij naar het Hoogduitsch. Te Utrecht bij van Dorp en Heringa. 1844. In gr. 8vo. XIV, 310 bl. f 3-:

Eene verlichte en gematigd godsdienstige geest scheen, in het begin der XIXe eeuw, na het ongeloof en oppervlakkig rationalismus van het einde der XVIIIde, weder te ontwaken. Verdraagzaamheid, en eene toenadering zelfs, begon er tusschen het Catholicismus en het Protestantismus te ontstaan. Toen het Fransche Instituut in 1805 de Verhandeling van charles villers, over den Invloed der Hervorming, bekroonde, werd deze door velen, en zelfs door Roomschen, met belangstelling, gelezen, en men was van beide partijen overtuigd, dat de Hervorming der XVIde eeuw, over het algemeen, heilzame gevolgen voor de verlichting en beschaving van Europa gehad heeft.
Doch toen de rust van ons werelddeel na den val van napoleon was wedergekeerd, stak langzamerhand een geest van terugwerking in het godsdienstige zoowel als in het staatkundige het hoofd op. De hierarchie des Pausdoms trachtte

{==212==} {>>pagina-aanduiding<<}
weder haren ouden invloed en magt te herkrijgen, en begon, door het herstel der Jezuitenorde, op nieuw haren gestaakten strijd tegen het Protestantismus. Dezen strijd heeft zij sedert dertig jaren met afwisselende kansen volgehouden, en, wij moeten zulks erkennen, zij heeft veld gewonnen. Hare magt heeft zij weder in Engeland, Duitschland en Nederland uitgebreid, en al mogt het Pauselijk gezag in Portugal en Spanje gevoelige slagen ontvangen hebben, het heeft zich hiervoor in Frankrijk en Zwitserland ruim schadeloos gesteld. De orde der Jezuiten was nimmer werkzamer dan thans, om overal de verlichting in het godsdienstige tegen te werken en het Protestantismus te ondermijnen. De Protestanten zijn zulks reeds lang, en echter nog te laat, gewaar geworden. Zij hebben in het begin te veel op de deugdzaamheid hunner zaak gesteund, later hunnen vijand te ligt geacht. Wij zullen niet herhalen al hetgeen in onzen tijd van de zijde des Pausdoms geschied is, om het gezag der Roomsche kerk op de grondslagen, in de Middeleeuwen door de gregoriussen, urbanussen en innocentiussen gelegd, weder op te bouwen. Hoezeer in strijd met de verlichting en beschaving der eeuw heeft zij zulks beproefd en is er eenigzins bij de meeste onkundige hoogere standen en de domme menigte in geslaagd. Het wordt tijd, dat iedereen zijne oogen opene, nu het bijgeloof en priestergezag driest het hoofd weder opsteken, en in onzen tijd de afgodische en ongerijmde reliquiën-eerdienst weder uit de vermolmde asch oprakelt, waaronder zij voor altijd moest bedolven gebleven zijn; waarin eene orde zich weder van het onderwijs der jeugd tracht meester te maken, onder het voorwendsel van vrijheid van onderwijs, om alle vrijheid en onafhankelijkheid van den geest uit te dooven, en alles aan hare plannen en uitbreiding van haren
invloed dienstbaar te maken.
Gelukkig heeft zich in onze eeuw tegenover haar een andere geest, die van onderzoek, onbekrompenheid en wetenschappelijke kennis, ontwikkeld, die, door geschiedenis en wijsbegeerte voorgelicht, reuzenschreden in het veld ook der godsdienstige verlichting gedaan heeft en hoe langer hoe meer aanhangers telt; deze zijn meer en meer wakker geworden en zullen pal staan in den strijd, dien zij altijd tegen onkunde, bijgeloof en priesterheerschappij gevoerd hebben. Zij strijden met het onverwinnelijke wapen der rede-
{==213==} {>>pagina-aanduiding<<}
lijke en verstandelijke overtuiging in het openbaar, en zullen de geheime en bedekte aanslagen der duisterlingen weten te ontmaskeren. Hun doel is heilig; het is de vestiging van het rijk des lichts, der waarheid en der deugd; de Voorzienigheid zal hunne onvermoeide pogingen zegenen.
Een dier voorstanders is Dr. k.g. bretschneider, een verlicht en achtingwaardig Godgeleerde, grijs geworden in het verdedigen der goede zaak, strijdende zoo wel tegen de geestdoodende Orthodoxie in het Protestantismus, als tegen de aanmatigingen van het Pausdom. Hij heeft op nieuw de waarde der Kerkhervorming in Duitschland geschiedkundig op eene populaire wijze geschetst, om voldingend te betoogen, dat de godsdienstige en zedelijke beschaving van het menschdom aan haar de grootste verpligting heeft.
Zijn werkje is rijk aan daadzaken en geeft stof tot de in onzen tijd nuttigste gevolgtrekkingen.
In de 1ste Afdeeling schildert hij den toestand der Christelijke kerk van het Westen onder de Pausen vóór de Hervorming; in de 2de geeft hij eene beknopte doch vrij volledige geschiedenis der Hervorming zelve, om in de 3de aan te toonen, dat het Pausdom onverbeterlijk is en den strijd tegen de Hervorming voortzet; terwijl hij in de 4de de Duitsche Hervorming op eene meesterlijke wijze tegen de beschuldigingen verdedigt, die zoo ongegrond tegen haar ingebragt zijn. Hier betoogt hij vooreerst de noodzakelijkheid van dezelve, en werpt de beschuldiging van haar af, alsof zij de eenheid des geloofs verbroken en den Sektengeest zoude gesticht hebben. Tevens spreekt hij haar vrij, dat zij oproer tegen de wettige magt zoude hebben doen ontstaan en den geest des opstands aangekweekt, verder toont hij de ongerijmdheid aan van de bewering, dat luther de reeds aangevangene hervorming in de Kerk zelve zoude gestoord hebben. Hoezeer hij de gebreken der Reformatie niet verheelt, maar dezelve onpartijdig aanwijst, eindigt hij met de diensten te doen opmerken, door haar aan de Monarchie of het wettig gezag der Vorsten bewezen, en ontwikkelt haren heilzamen invloed op de burgerlijke maatschappij, op de zedelijke en godsdienstige kennis, op de echte waardering der Christelijke Godsdienst en op de vorderingen in kunsten en wetenschappen; terwijl hij dit alles met eenige krachtige opmerkingen en vermaningen, naar de behoefte van het oogenblik, besluit.
Wij zeggen hem dank voor zijne zoo welgemeende als wel-
{==214==} {>>pagina-aanduiding<<}
geslaagde poging, om den echten geest van het Protestantismus meer algemeen te doen kennen, en wenschen, dat zij de gehoopte uitwerking moge hebben, ter uitbreiding van den geest van eenheid, verdraagzaamheid, verlichting en aansluiting onder allen, die tegen dien van het Pausdom protesteren; dat zij zich onderling niet verder verdeelen, om over Dogmatic en Letter te twisten, maar de harten broederlijk vereenigen, om een monster te bestrijden, dat het zaad der tweedragt en van het Separatismus verder uitstrooit; om eindelijk, ware het mogelijk, eene gemakkelijke prooi aan de twistende en verdeelde tegenstanders te verkrijgen. Heeft de alarmklok niet reeds lang geklept, is het gevaar niet reeds dreigend genoeg? Komt, de handen ineengeslagen, om den vijand moedig tegen te trekken; de zege zal niet twijfelachtig zijn! Onze tijd levert het treffend schouwspel op van de worsteling des lichts en der duisternis. Zoude het eerste eindelijk door zijne stralen de laatste niet verdrijven?
De kundige Vertaler heeft veel toegebragt, om, door eene vrije bewerking, dit geschrift voor het Nederlandsch publiek geschikter te maken. Hij heeft alle zuiver geleerde aanhalingen vermeden, zoo wel als de meeste vermelding van bronnen, die voor den gewonen lezer toch ontoegankelijk zijn. Ook heeft hij achterwege gelaten wat Duitschland uitsluitend en in het bijzonder aangaat. Vele § § heeft hij vermeerderd en belangrijk gewijzigd, om dezelve op ons land meer toepasselijk te maken, onder anderen § § 12, 18, 20, 21, 22, 24, 27, 29, 33, 37, 38; terwijl hij § 15, handelende over de beschuldiging van Caesareopapaat, als hier te lande bijna overbodig, en § 34, als bijzonder voor Duitschland alleen van belang, geheel heeft overgeslagen. Wij kunnen, als hebbende het oorspronkelijke geschrift niet te onzer beschikking, over de doelmatigheid dier wijzigingen en uitlatingen niet oordeelen; dit alleen kunnen wij zeggen, dat hetgeen hier over ons vaderland voorkomt kort, duidelijk en onpartijdig voorgesteld is, waardoor dit werk meer dan eene bloote vertaling, en bijna een oorspronkelijk geschrift is geworden.
Wij kunnen dit werk van bretschneiner, wiens voortbrengsels zoo gaarne door ons beschaafd en godsdienstig verlicht publiek gelezen worden, aan allen, die belang stellen in echte geschiedkundige en godsdienstige kennis, niet dan ruimschoots aanbevelen; ten einde zij des te beter ingelicht

{==215==} {>>pagina-aanduiding<<}
worden van de belangrijkheid, om datgeen te waarderen en te schatten, wat de Hervorming, tot heil des menschdoms, gegrondvest heeft, namelijk de Christelijke vrijheid des onderzoeks, die het eenige behoedmiddel tegen de lagen van priesterlist en bijgeloof is; want deze kunnen tegenover kennis en verlichting niet bestand blijven, maar zinken eenmaal in hunne nietigheid terug.




Nederland, zoo als het was, is, en worden zal of kan. Uit het Hoogduitsch. Met Ophelderingen en te regt wijzende Aanteekeningen van F.W. von Mauvillon, voorheen Kolonel in Hollandsche dienst, en van den Vertaler. Te Amsterdam, bij J.C. van Kesteren. 1845. In gr. 8vo. VIII en 174 bl. f 2-20.

Handelingen over de herziening der Grondwet. Te 's Gravenhage, bij J. Belinfante. Iste en IIde Aflevering. In gr. 8vo. Te zamen 54 bl. f :-60.

Gelijk voor een bijzonder persoon, zoo is het ook voor een volk heilzaam, indien nu en dan eens deze of gene, naar zijne wijze van zien, gebreken aanwijst en de middelen tot verbetering mededeelt. Wel wordt alzoo niet zelden eene aanmerking gemaakt, die te scherp, een herstellingsmiddel aangeprezen, hetwelk althans niet dan met veel behoedzaamheid bruikbaar is; maar de persoon of het volk, wien of hetwelk aldus de les wordt opgelezen, geraakt tot nadenken, en kan zijn voordeel doen met hetgeen hij erkennen moet waarheid te zijn.
Uit dit oogpunt beschouwe men het werk: Nederland, zoo als het was, is, en worden zal of kan. Een elders gevestigd Nederlander heeft het in het Hoogduitsch geschreven. Niettegenstaande de drukfouten in de eerste oplaag, werd het boek zoo spoedig uitverkocht, dat eene tweede oplaag noodig werd, en nu herzag de Heer mauvillon, als een vriend van Nederland bekend door zijne Auswahl Niederländischer Gedichten ins Deutsche übertragen, mit Anmerkungen, met zorgvuldigheid den druk, ja gaf hier en daar ophelderingen en teregtwijzingen er bij. Die teregtwijzingen zijn nog met noten van den Vertaler vermeerderd, en die noten zijn gansch niet overtollig: want, schoon het

{==216==} {>>pagina-aanduiding<<}
den Heere mauvillon, als Duitscher, minder euvel is af te nemen, wanneer hij door den Schrijver des werks, een' geboren Nederlander, wordt medegesleept, om beginselen voor te staan, die met ons volkskarakter strijdig en in ons Vaderland onuitvoerbaar zijn, die Schrijver, en zelfs de hem meermalen teregtwijzende mauvillon, holt dikwerf op een geliefkoosd denkbeeld door, en dan werd het de pligt des Vertalers, eene aanmerking te maken. Zoo zal het b.v. wel niet worden toegejuicht, dat de plaatsvervanging bij de Nationale Militie, en dat wel schoon de bewoners der kusten en eilanden, naar den wensch des Schrijvers, voor de zeedienst zouden loten, geheel zou worden afgeschaft, en alleen de eenmaal ingelijfden zich door een' ander zouden kunnen doen vervangen, wanneer het regement, waartoe zij behoorden, naar de Koloniën verzonden werd, zoodat de Nationale Militie ook naar de volkplantingen zou worden vervoerd.
Doch in weerwil van alle hier en daar doorstralende overdrijving, die toch uit den aard der zaak onschadelijk blijven zal, is het werk, over het geheel beschouwd, de vertaling waardig, en allezins dienstig, om hun, die zich aan eene andere overdrijving, namelijk de te groote ingenomenheid met al wat tegenwoordig Nederlandsch is, schuldig maken, de oogen te openen. De volkstrots zal ons wel van zelve doen zien, waar de Schrijver ons te veel vernedert; maar, zonder zulk een' scherpzinniger opmerker, zou die zelfde volkstrots ons al ligt blind laten voor de wezentlijk ons aanklevende gebreken.
Onder die gebreken behoort ook het met den geest onzes tijds grootendeels strijdige onzer Staatsinrigting; en daarom voegen wij in dezelfde aankondiging die van dit werk en die van de twee eerste afleveringen der Handelingen over de (nu voorgestelde) herziening der Grondwet zamen.
De eerste aflevering behelst de aanspraak, bij de aanbieding van het voorstel door de Heeren thorbecke, luzac enz., en wijders het voorstel zelf; de tweede aflevering geeft ons den aaneengeschakelden tekst der Grondwet, gelijk die luiden zou, wanneer het voorstel, zonder eenige de minste wijziging, ware aangenomen.
Over de zaak zelve is reeds zoo veel geschreven, dat het overtollig zou zijn er iets bij te voegen. Schoon het niet te ontkennen is, dat de veranderingen op eene vrij ruime schaal zijn bijgebragt, en er hier en daar welligt wat in zou mogen

{==217==} {>>pagina-aanduiding<<}
worden besnoeid, kan Referent zich niet alleen met het hoofdbegrip eener herziening van de Grondwet, maar zelfs in het algemeen met het gedane voorstel, behoudens deze en gene wijziging, zeer wel vereenigen. Doch welk lot heeft het voorstel te wachten? Kan het teekenen van petitiën iets tot ondersteuning er van bijdragen? of zou veeleer zulk eene volksbeweging vele vrienden der herziening huiverig maken om er vóór te stemmen? - Och! dat wijsheid en gematigdheid, bij vaderlandsliefde en vrijheidszin, den Koning, diens Ministers en de beide Kamers der Staten-generaal beziele! De herziening der Grondwet heeft meerder voorstanders, dan men vermoedt. Op de petitiën teekent menigeen, zonder kennis van zaken; maar groot is het getal dergenen, die eene wettige staatshervorming wenschen, maar er afkeerig van zijn, om verzoekschriften in de wereld te brengen of mede te teekenen. Door onbepaald en hardnekkig vasthonden aan het oude zou men den Staat in gevaar kunnen brengen. Waarom niet liever toegegeven aan den geest en den eisch des tijds? Eene meerdere deelneming van niet geheel onbemiddelde en van alle wetenschappelijk opgeleide ingezetenen aan den gang der openbare aangelegenheden zou volksgeest en vaderlandsliefde opwakkeren, en de Regering zelve er de vruchten van plukken, indien zij eenmaal in de gehechtheid des volks, en in deszelfs warme deelneming aan de belangen des vaderlands, haren steun te zoeken had.




T.C.R. Huydecoper, een woord van ernst en liefde aan mijne Landgenooten bij de oprigting eener Nederlandsche Vereeniging tot afschaffing van sterken drank. Te Amsterdam, bij S.J. Prins. 1844. In gr. 8vo. VI en 171 bl. f 1-10.

Zoo immer, dan werd in dit boekje een woord op zijn pas gesproken. Het werd hoog tijd, het beschaafde Nederlandsche publiek wakker te schudden, aan hetzelve met luider stem te verkondigen, dat ook in ons vaderland eene vereeniging bestaat, om de natie van haar grootste bederf te verlossen; dat die vereeniging, zal zij haar doel bereiken, de medewerking van alle weldenkenden eischt; dat daarmede door de meesten reeds te lang gewacht is; dat het eindelijk niet meer de tijd is, over Christelijke liefde en philantropie

{==218==} {>>pagina-aanduiding<<}
te redekavelen, maar om de handen aan het werk te slaan, en door ééne daad, eene opoffering, als het zijn moet, te toonen, dat het daarmede ernst is. - Ieder, zoowel die reeds vroeger der afschaffingszaak toegedaan was, als die het gebruik van sterken drank met al zijne gevolgen nog onder zijne bescherming nam, zal evenveel nut als genoegen ondervinden bij het lezen van dit geschrift. Niet dat de Heer huydecoper juist vele nieuwe daadzaken leert kennen, welke ons publiek niet reeds vroeger heeft kunnen weten. Reeds in 1838 heeft de Baron van lijnden in eene bekende becijfering aangetoond, dat meer dan alles, wat de openbare en bijzondere weldadigheid in Nederland aan bedeelingen en giften besteedt, door de bedeelde en arbeidende klassen aan sterken drank verkwist wordt. En de onvermoeide schrijvers van den Volksbode verzuimen geene gelegenheid om tot bestrijding van de groote maatschappelijke kwaal aan te sporen. - Maar er ontbrak tot nog toe een werk, in zaakrijken en te gelijk onderhoudenden stijl, hetwelk de hoogte, waartoe het verderf in onze maatschappij geklommen is, ook aan den meest ongeloovige deed zien, hetwelk tevens alle voorwendsel benam om aan middelen tot verbetering te wanhopen, die middelen, welke het in aller magt is aan te wenden, leerde kennen, en vooral de naauwe verbindtenis aantoonde van de gelofte tot onthouding van sterken drank met menschen- en burgerpligt. - Dit alles levert ons de Heer muydecoper. Hij weet zich daarbij geheel te onthouden van al wat naar praal, winderige aankondiging of Amerikaanschen prospectus-stijl zweemt; het geheele werk is vervuld met hoogen ernst en innige overtuiging des Schrijvers, die niet kan missen, zich aan den onbevooroordeelden lezer mede te deelen, zoo als aan Ref. reeds onderscheidene malen gebleken is. - Na een kort overzigt der Matigheidsof Afschaffingsgenootschappen, die in alle vijf
werelddeelen tegen het kwaad der dronkenschap werkzaam zijn (bl. 1-10), maakt de Schrijver het bestaan der Nederlandsche Vereeniging tot Afschaffing van den sterken drank bekend, en hoopt, dat deze, onder Gods bestuur, het middel worde tot redding der natie. ‘In die hoop,’ zegt hij, ‘waag ik het, mijne stem te verheffen, al is zij zwak. Het is de kracht der waarheid, de levendige overtuiging van het gewigt der zaak, die mij tot spreken dringt. De heilige bediening, waarin ik geplaatst ben, brengt met zich, dat ik jaarlijks

{==219==} {>>pagina-aanduiding<<}
eenige honderd huisgezinnen van ambachtslieden en armen bezoek. Ik heb van nabij de verwoestingen gadegeslagen, welke de sterke drank aanrigt, en meermalen ben ik getuige geweest van vreeselijke tooneelen der diepste menschelijke ellende, waaraan hij alleen schuld was. - Daarom gaat mij de zaak zoo na aan het harte,’ enz. - Intusschen zoude het dwaasheid zijn, zich de moeijelijkheden te ontveinzen, die aan het groote doel der vereeniging in den weg staan. De Schrijver, zijn werk in drie hoofdstukken verdeelende, behandelt die in de eerste en voornaamste plaats.
I. De Afschaffing van sterken drank is in ons vaderland eene veelomvattende en niet gemakkelijke taak (bl. 17-44.) - Onder dit opschrift wordt eene schets gegeven der uitbreiding van het gebruik van sterken drank in ons vaderland, sedert die, in de 17de eeuw, in de apotheken gezocht moest worden; en van de hoogte, welke het kwaad thans bereikt heeft. Naar eene, zeker niet overdrevene, berekening, (want slechts 1/10 wordt voor sluikerij en vervalsching gesteld) begroot de Schrijver de consumtie van binnenlandsch gedistilleerd op 700,000 ankers jaarlijks. - Maar niet alleen het veelvuldige gebruik en misbruik van sterken drank, maar ook de kracht des vooroordeels en der gewoonte, de traagheid (Jan-Salie-geest, zegt de Gids), die vloek van onzen landaard, maakt de afschaffing van den sterken drank hoogstmoeijelijk.
II. Die afschaffing is daarom niet minder wenschelijk (bl. 44-100). Met nadruk worden hier de gevolgen uiteengezet, die de verslaafdheid aan den sterken drank, (ook wel degelijk die, welke men met de woorden: matig gebruik wil verbloemen) voor individus, zoowel als voor de maatschappij in haar geheel, heeft. Wat de gezondheid betreft, vindt men de uitspraken van de eerste mannen der wetenschap opgeteld, die elk gebruik van sterken drank voor verderfelijk verklaren. Het oude vooroordeel, dat de alcohol krachten geven zoude tot zwaren arbeid of eenige ligchamelijke functie bevorderen, is niet anders dan eene vrucht der onkunde en is tegen geen onderzoek proefhoudend. - Het vereischte gebruik is hier van de doorwrochte verhandeling des Heeren herckenrath, Med. Doct. te Amsterdam, die door het Utrechtsch Provinciaal Genootschap met goud bekroond werd, gemaakt. - Om ook den meest bevooroordeelde te gemoet te komen, behandelt de Schrijver (bl. 51) eenigzins uitvoerig

{==220==} {>>pagina-aanduiding<<}
de zoogenaamde Surrogaatsvraag, die zeker menigmaal gedaan wordt: (Wat geeft gij den armen lieden in de plaats?) Ieder, die eenigzins over de zaak heeft nagedacht en met de ondervinding van elders bekend is, weet echter, dat die vraag naauwelijks den naam eener tegenwerping verdient. - Van de ziekten, ligchaamsgebreken, verstandsverbijstering, enz., die de sterke drank en dronkenschap veroorzaken, vindt men hier geene volledige opgave, zoo als men die in een geneeskundig werk zoude zoeken, maar een overzigt, dat geen' twijfel aan het algemeen verderfelijke van het gebruik overlaat. Zeer treffend is hetgeen, bl. 67, medegedeeld wordt over de ontaarding van het volgende geslacht door de drinkzucht der ouders. - In even breede, fiksche trekken maalt de Heer huydecoper het verlies van welstand, den ondergang der huisgezinnen, zoo als die de onvermijdelijke gevolgen van den sterken drank zijn; en, bl. 77, de zedeloosheid en misdaden, die daaraan moeten worden toegeschreven. De invloed des gebruiks van sterken drank op het aantal misdaden is onmiskenbaar; de meestgeachte regters in Groot-Brittanje, Pruisen, ons vaderland verklaren eenstemmig, dat het eene uitzondering is, wanneer misdadigers niet middellijk of onmiddellijk dáárdoor strafschuldig zijn geworden. Indien wij in Nederland eene volledige, officiële geregtelijke statistiek bezaten, zoude de Schrijver in de gelegenheid geweest zijn, deze waarheid ook door cijfers te staven. - Uit al deze ellenden trekt de Schrijver het besluit (bl. 90), dat het wenschelijk ware, zoo de sterke drank niet meer tot de geoorloofde genietingen, veel min tot de dagelijksche behoeften van zoo velen werd gerekend. Hij erkent echter, dat er twee klassen van menschen zijn, aan wie dit, zoo zij hun tijdelijk belang alleen raadplegen, niet wenschelijk kan voorkomen, namelijk de
branders en tappers. - Dezen zullen echter niet mogen eischen, dat het belang des volks aan het hunne worde opgeofferd, en zoo zij de waarlijk welsprekende toespraak, door den Heer huydecoper tot hen gerigt, ter harte nemen, langzamerhand trachten eene broodwinning te bekomen, die niet door het gebrek en den dood hunner medeburgers in bloei is.
III. De afschaffing van sterken drank is mogelijk (bl. 101-148). Dit gedeelte is gewijd aan de bestrijding van diegenen, welke er aan wanhopen, in ons vaderland ooit de jeneverpest te zullen uitroeijen; de meesten, die dit gevoe-
{==221==} {>>pagina-aanduiding<<}
len voorstaan, schrijven aan al hunne landgenooten het gebrek aan energie en zelfbeheersching toe, hetgeen zij bij zich zelven bespeuren. Een kort en juist overzigt van de buitenslands verkregene uitkomsten moet die slechte verwachtingen logenstraffen. - Maar door welke middelen zal het mogelijk worden, ook hier tot zulke resultaten te geraken? Tot de behandeling van dit punt gaat de Schrijver over op bl. 114. Hij kent geene andere, dan overtuiging en voorbeeld. Zeer teregt merkt hij aan, dat strafwetten tegen dronkenschap niet baten, wanneer niet de drinkzucht, in de oogen van het publiek schandelijk is. Reeds horatius heeft het gezegd: ‘Quid leges sine moribus proficiunt vanae?’ - Maar eene andere vraag is het, of strafwetten tegen openbare dronkenschap, (bij de werkzaamheid van Matigheidsgenootschappen) niet krachtig zouden kunnen medewerken om eene schande aan die ondeugd te hechten en daardoor bevreesd te maken voor het gebruik zelf van den sterken drank. En, hoezeer ook met regt door den Schrijver op zedelijke, zuivere overtuiging worde aangedrongen, wij beamen zijn gevoelen volkomen, wat betreft de toetreding tot vereenigingen, en onderteekening van verbindtenissen; deze moet geheel vrij en ongedwongen zijn; maar een hoogst wenschelijk en doelmatig middel zouden wij het toch achten, zoo werkbazen en fabrijkanten en allen, die veel arbeids verschaffen, het tot eene voorwaarde voor hunne werklieden stelden, geen' sterken drank te gebruiken, zoo lang zij bij hen in dienst zijn, en nog wenschelijker, indien dit ten gevolge had, dat leveranciers, die hierdoor hunne belangstelling in het lot hunner
medeburgers toonden, bij uitsluiting boven anderen begunstigd werden. - Hieromtrent intusschen kan men wel niet anders, dan met den Schrijver overeenstemmen, dat al wie anderen tot onthouding wil aansporen, zelf met geheele onthouding van sterken drank moet voorgaan, dat matiging of beperking van het gebruik op genootschappelijke wijze daar te stellen, eene ongerijmdheid is. Op bl. 130 meer bijzonder de Nederlandsche vereeniging beschouwende, zoo als zij is en werkt, bestrijdt de Schrijver verschillende bezwaren, die tegen het lidmaatschap derzelve door dezen en genen worden opgeworpen. Wilde men hier kritiseren, men zoude kunnen zeggen, dat de Schrijver te zeer als gemoedsbezwaren behandelt, welke niet anders dan uitvlugten zijn. Hoe menigeen b.v. houdt staande, dat de

{==222==} {>>pagina-aanduiding<<}
meervermogende zich van wijn zoude moeten onthouden, zoo hij den arme wil overreden, van jenever afstand te doen! Men neme slechts de proef, en doe hem het voorstel, ook de onthouding van wijn bij de verbindtenis te voegen; hij zal buiten twijfel weigeren, en aldus moeten bekennen, dat hij slechts een spitsvondig argument heeft gezocht, maar eigenlijk zwarigheid vond om, behalve den wijn, dien hij zoude mogen voortgaan te gebruiken, nog zijn' dagelijkschen borrel te missen.
Het geschrift des Heeren huydecoper besluit (bl. 149 volg.) met eene hartelijke opwekking van onze landgenooten om zich de zaak, na behoorlijk onderzoek, met nadruk aan te trekken. In het bijzonder rigt de Schrijver hier het woord tot de leden der wetgevende en uitvoerende Magten, tot de officieren onzer land- en zeemagt, tot de leeraars der Godsdienst, tot de geneeskundigen, wier verklaringen in andere landen zoo veel tot de algemeene overtuiging hebben bijgedragen, tot de onderwijzers en schoolopzieners, tot de armverzorgers, fabrijkanten, eindelijk tot de Nederlandsche vrouwen.
Moet de lezing van het werk worden aanbevolen om het vele goede, dat er in staat, niet minder verdient de Heer huydecoper te worden geprezen om het een en ander, dat men er te vergeefs in zoude zoeken. De Godsdienst, welke Z. Eerw. belijdt en predikt, had hem vele gronden voor zijne stellingen aan de hand kunnen geven. Wijselijk heeft hij zich van de aanhaling van Bijbelplaatsen of godsdienstige schrijvers onthouden. Alleen daardoor kan de Nederlandsche vereeniging tegen den sterken drank een zuiver burgerlijk genootschap blijven, waartoe geene geloofsbelijdenis kan beletten toe te treden. In eenige deelen van Groot-Brittanje en in het naburige Oostfriesland is dit ongelukkig niet het geval. Mogen de vele leeraars der Protestantsche kerken, die correspondenten der vereeniging zijn, dit vooral in het oog houden. Wel is waar heeft tot nog toe de R.K. geestelijkheid in Nederland geen' enkelen stap tot bevordering der zaak onder hare kudde gedaan, maar hare medewerking kan niet uitblijven. Zij zoude te vreeselijk afsteken bij den ijver van den edelen mathew en zoo vele andere Iersche geestelijken, van den Bisschop van Osnabruck, den pastoor seling en zoo velen in Duitschland.
H.






{==223==} {>>pagina-aanduiding<<}

Bibliotheek van Nederlandsche Dichters. Bijdragen tot de kennis van de XVIIde Eeuw. Verzameld door J. Tideman. Iste Deel, Gedichten van Simon van Beaumont. Te Utrecht, bij Kemink en Zoon. 1843. (Twee Stukken.) In gr. 8vo. XLVI en 304 bl. f 3-90.

Ook met den titel:
Gedichten van simon van beaumont, met eene Inleiding en Aanteekeningen, uitgegeven door J. Tideman.
Het zal noodig zijn, dat wij onze lezers met het oogmerk des Uitgevers wat nader bekend maken, en mogt het zijn, dat wij daardoor tot deelneming en ondersteuning van zijne onderneming medewerken, het zou ons verheugen. Met regt beklaagt hij zich over de verwaarloozing, waaraan men zich ten opzigte onzer oudere schrijvers en dichters schuldig maakt. Enkele namen uit de gouden eeuw onzer dichtkunst zijn algemeen bekend; maar bij de meesten is het ook niet veel meer dan kennis van hunne namen en misschien van een paar proeven hunner werken, terwijl eene grondige beoefening hunner dichtstukken slechts bij enkelen wordt gevonden. Intusschen zijn er, behalve de mannen, wier namen alzoo algemeen beroemd zijn gebleven, in de 17de eeuw nog velen geweest, die door hunne tijdgenooten bewonderd werden, en wier werken ook nu nog niet verdienen geheel in vergetelheid te geraken. Daarenboven zijn hunne gedichten voor vaderlandsche geschiedenis, letterkunde en oudheden dikwijls van belang. Een en ander wekte den Uitgever op tot eene proeve, om het belangrijke tijdvak van de eerste helft der 17de eeuw nader te doen kennen uit deszelfs dichters. Hij zoekt dit te doen door eene vernieuwde uitgave hunner werken, waarbij hij zich wil bepalen tot de zoodanigen, die ook nu nog als dichters konden behagen en waarde bezaten, en die toch, door het verspreid zijn hunner stukken of de zeldzaamheid van vroegere uitgaven, schier onbekend zijn. Hij geeft de volgende alphabetische lijst der dichters, wier uitgave vooreerst in zijn plan ligt: B. Abba, c. van baerle, s. van beaumont, c. boey, j. van brosterhuyzen, j. van der burgh, joh. coomans, g.r. doublet, p. de groot, w. de groot, j. van heemskerk, d.

{==224==} {>>pagina-aanduiding<<}
heinsius, s. ingen, d. joncktys, jac. luyt, l. peutemans, l. reael, a. en m. tesselschade visscher. Van elken dichter (aldus geeft de Heer tideman zijn plan op) gaat een levensberigt vooraf, hetwelk als inleiding op zijne gedichten dienen moet, en voornamelijk ten doel heeft, zijne dichterlijke verdiensten op den voorgrond te stellen, en zijne waarde, in betrekking daartoe, juist te doen beoordeelen. Na het levensberigt volgen de gedichten met de aanteekeningen, voorafgegaan door de lofdichten en voorredenen, die bij vroegere uitgaven worden aangetroffen. Wat de aanteekeningen betreft, in het taalkundige zal de Uitgever zich bepalen tot het verklaren van verouderde woorden en het indringen in hunne eigenlijke beteekenis. In het geschiedkundige zal hij de beste bronnen zoeken aan te wijzen, in het letterkundige omtrent schrijvers, hunne werken of handschriften, berigten mededeelen; terwijl hij overal aanleiding zal vinden, om over de zeden en gewoonten onzer voorouders inlichtingen te geven.
Zietdaar het plan van den Heer tideman. Het is eene onderneming, die zonder genoegzame deelneming niet tot stand kan komen, en die voor de kennis der vaderlandsche letterkunde niet onbelangrijk is. Of het plan van den Uitgever niet wat veelomvattende is, en of hij niet meer belooft, dan hij kan geven, is eene andere vraag. Wij zien nog niet duidelijk in, hoe men op deze wijze de 17de eeuw uit hare dichters nader zal doen kennen, zóó althans, dat deze kennis een zeker geheel vormt; daartoe zouden dan ten slotte de overal verspreide opmerkingen weder moeten verzameld en tot algemeene resultaten moeten verwerkt worden. Beter zouden wij het geacht hebben, wanneer het letterkundige het hoofddoel ware geweest; wij vreezen nu voor eene noodelooze uitvoerigheid, en zien onze vrees ook aanvankelijk reeds verwezentlijkt. Het schijnt in het algemeen het zwak te zijn van de meesten hunner, die zich met oudheidkundige of ook slechts oud-letterkundige onderzoekingen bezig houden, dat zij moeijelijk het algemeen-belangrijke van het min gewigtige schijnen te kunnen schiften, en, misschien ongaarne vruchteloozen arbeid verrigtende, hunne nasporingen tot in de kleinste bijzonderheden toe publiek meenen te moeten maken. Ook bij het schrijven van taalkundige aanteekeningen schijnt het bezwaarlijk, om de juiste middelmaat tusschen het te veel en te weinig te houden. Wij

{==225==} {>>pagina-aanduiding<<}
vinden beide opmerkingen ook in de uitgave van den dichter van beaumont bevestigd. De Uitgever wil ons ongaarne iets onthouden, en zoo wel in zijn levensberigt en de aanteekeningen daarbij behoorende, als in de noten op de gedichten zelve, is veel, dat zeer wel kon gemist worden. De groote kunst van eenen uitgever is niet, om alles te zeggen, wat hij weet, maar om uit zijne wetenschap juist datgene te kiezen, wat voor zijne lezers belangrijk of noodig is. Bij voorbeeld, tot de kennis van den dichter of van zijnen tijd heeft de lezer volstrekt niets van noode met de namen en titels zijner kinderen en kleinkinderen, noch met een geslachtsregister, dat in de vijftiende eeuw begint en tot in de achttiende eeuw voortgaat. Ja, welk belang ter wereld kan iemand in deze stukken stellen, ten zij welligt een of ander, die nog tot de familie in betrekking mogt staan, of een enkele liefhebber van dergelijke onbeduidende rariteiten? Even zoo is er in de aanteekeningen op de gedichten veel, wat volkomen kon gemist worden. Voor het publiek, dat de Heer tideman zich voor zijne Bibliotheek moet voorstellen, zijn zeer vele van die noten volstrekt overtollig, bijv. bl. 1 op het woord kloeck, bl. 5 op ontsteken, bl. 6 op schromen, bl. 9 op snee en kycken, bl. 8 op bedieden, bl. 11 op geloken, en zoo verder bijna op elke bladzijde. Noodeloos wordt daardoor de omvang van het werk grooter, en men vraagt zich dikwijls af, voor wie toch de Uitgever zijne aanteekeningen heeft bestemd.
Men meene niet, uit deze aanmerkingen te moeten opmaken, dat Rec. de uitgave afkeurt. Integendeel, hij hoopt van harte, dat de onderneming moge slagen, en juist daarom maakt hij den Heer tideman opmerkzaam op de klip, die hij behoort te vermijden. Genoeg is meer dan veel, is eene spreuk, die ook hier te pas komt; en zoo het publiek niet zal worden afgeschrikt, dan zorge de Uitgever, dat hij al het overtollige afsnijde, en daardoor alleen geve, wat waarlijk belangrijk is. Ook de kosten der onderneming komen hier wel zeer in aanmerking.
Wat hier geleverd wordt, zijn de werken van simon van beaumont, een man niet alleen van letterkundigen naam, maar die ook als staatsman den lande dienst heeft bewezen. Zijne gedichten zijn voor een groot gedeelte uit zijnen vroegeren leeftijd afkomstig, en werden door hem oorspronkelijk ter uitgave niet bestemd, maar door zijnen zoon met

{==226==} {>>pagina-aanduiding<<}
zijne bewilliging in het licht gegeven en onderscheidene malen herdrukt. Wij vinden ze hier alle weder terug. Ons oordeel over de poëzij van beaumont zou vrij wat minder gunstig zijn, dan dat van den Heer tideman. ‘De lezer zal,’ zegt hij, bl. XXXIII, ‘kernachtige spreuken in den trant van cats, liefelijk zangerige stukjes in dien van hooft, scherp bijtende puntdichten aan martialis ontleend en op de geestigste wijze op ons land overgebragt, krachtige vreugdetoonen, zoo als vondel zong, vinden, alles in het zuiverste Nederduitsch der 17de eeuw; terwijl de godsdienstige gedichten een treffend contrast, en tevens schoon geheel, met de meerdere losheid der jeugd daarstellen.’ (Tusschenbeiden: dat daarstellen, is dat van het zuiverste Nederduitsch?) Bij het lezen van deze overdrevene lofrede zou men geneigd worden om te vragen: hoe komt het toch, dat een dichter, die de verschillende gaven van onze uitstekendste dichters in zich vereenigde, dan zoo geheel in het vergeetboek is geraakt? Doch eene onpartijdige beoordeeling zal aan beaumont ook zoo veel lof moeijelijk toekennen. Ons althans kwam het voor, dat zijn talent eigenlijk in de kleine, losse, geestige, epigrammatische dichtstukjes te zoeken is, en dat de meeste zijner overige stukken zich althans niet boven het zeer middelmatige verheffen. In zijne Grillen daarentegen is veel aardigs en geestigs, en wij ergeren er ons niet te zeer aan, wanneer de ruwere en plompere wijze van uitdrukking van die dagen zich op eene enkele plaats ook bij hem openbaart. Waren de Kusjes, die in de Bijlagen worden medegedeeld, bewijsbaar van beaumont afkomstig, zij zouden, dunkt ons, zijnen roem als minnedichter meer verhoogen, dan de dikwijls gebrekkige stukjes, die, onder zijne bekende
gedichten, aan zijne vruchtelooze liefde voor eene jonge schoone hunnen oorsprong hadden te danken. Doch ons komt het voor, dat zij in toon en vorm te veel van de echte stukken verschillen, om ze aan onzen Dichter te durven toeschrijven. Zij verdienen intusschen de uitgave volkomen.
Zonder dat wij derhalve met den hoogen lof geheel instemmen, door den Uitgever aan beaumont toegezwaaid, hebben wij toch met belangstelling dezen bundel gelezen, en verheugen ons in de uitgave. Wij zouden alleen nog wel vragen, of het noodig en nuttig is, de overdrevene lofdichten ook te laten herdrukken, die, naar de mode dier

{==227==} {>>pagina-aanduiding<<}
tijden, zonderling genoeg, doorgaans de dichtwerken voorafgaan.
De groote en algemeene aanmerking, die wij dus hebben, is het gebrek aan eene wenschelijke spaarzaamheid. De Heer tideman toont overigens in zijne aanteekeningen, goed berekend te zijn voor de taak, die hij op zich nam. Wij hopen, dat volgende Deelen ons zullen toonen, dat hij genoegzame deelneming vond, en ook, dat hij de gemaakte aanmerkingen welwillend heeft aangenomen en getoetst.
Het boek is eenvoudig maar goed en compres gedrukt.

Bibliothèque universelle des classiques français, allemands et anglais, avec des notes historiques et critiques, redigée par S. Susan. Classiques francais. Première série. Tome II. J.B.F. de Moliere, l'Avare. Zwartsluis, R. van Wijk, Anths. zoon. 1844. Pet. 8vo. 160 pag. f :-60.

Wij kondigen met genoegen dit tweede Deeltje der verzameling aan. Een kort berigt over moliere gaat vooraf. De aanteekeningen strekken vooral ook ter opheldering van thans minder gebruikelijke spreekwijzen. Het woord diantre had, bij het kleine getal der aanteekeningen, geene dubbele vermelding, op bl. 14 en 109, behoefd. Enkele vergelijkingen met plautus en ook met hooft zijn zeer gepast bijgebragt. Voordat de bibliotheek eenigzins gevuld is, zal er een heele tijd moeten verloopen, zoo de Deeltjes elkander niet sneller opvolgen. En hoe veel zal het plan wel omvatten? Daaromtrent heeft ons de Uitgever in het onzekere gelaten.




Heesterplanten. Dichtwerk van H.J.C. Nouhuys. Te Amsterdam, bij G.T. Bom. 1844. In gr. 8vo. 95 bl. f 1-90.

Wij beginnen met de nette uitvoering van dezen bundel te prijzen. De titel zeker is, naar ons oordeel, te opgesierd, maar in zijne soort toch keurig uitgevoerd, en druk, letter en papier zijn overigens fraai.
Aan Ree. was de Heer nouhuys als Dichter niet bekend, en in sommige opzigten heeft hij met genoegen als zoodanig kennis met hem gemaakt. Het ontbreekt hem stellig niet aan aanleg voor de poëzij. In zijne voorrede geeft hij het

{==228==} {>>pagina-aanduiding<<}
oogpunt aan de hand, waaruit hij de dichtkunst beschouwt; een oogpunt, dat nog al verschilt van dat, waaruit vele nieuweren haar beschouwen. Zij is hem meer dan eene uitspanning; zij moet, volgens hem, niet alleen het schoone, maar ook het goede bedoelen. ‘Wat mag men niet van de kunst verwachten,’ zegt hij, ‘nu haar het Christendom en 't geloof aan een oneindig bestaan voorlicht; nu een dichter een verhevener, een godsdienstiger gevoel kan doorblaken?’ Des dichters stelling is dus geworden, ‘dat geen kunstwerk wezenlijk schoon kan genoemd worden, zoo het niet in middellijk of onmiddellijk verband met het goede staat.’ ‘Heb ik getracht,’ zegt hij verder, ‘dit boven aangevoerde indachtig te blijven - dan, waarde lezer, zal deze bedenking, en het mogelijk goede, dat ik heb trachten uit te werken, er u toe stemmen, om mij de vergrijpen, die ik tegen het schoon begaan mogt hebben, niet al te streng toe te rekenen; en die vergrijpen, welke voornamelijk dan te laken zijn, wanneer zij den goeden smaak ondermijnen, (en aldus den lezer hart en geest bederven) zullen haren angel verliezen, zoodra Godsdienst en zedekunde zich bereid betoonen een aequivalent voor het aesthetiesch gemis op te leveren.’
Rec. heeft deze trekken uit de voorrede aangehaald, omdat zij aantoonen, uit welk oogpunt de dichter zelf wenscht, dat zijn werk zal worden beoordeeld. Het moet vooral zedelijke schoonheid bezitten; ‘zonder dat de zanger zich uitsluitend tot Geestelijke onderwerpen of godsdienstige leeringen behoeve te bepalen, moet elke compositie het goede beoogen en den hoogen zin van Godsdienst, waarheid en deugd in zich bevatten.’ Voldoet het dichtwerk, dat ons hier wordt aangeboden, aan dit eerste vereischte? De bundel telt slechts weinige stukken. Zij zijn: de Dichtkunst en de Dichter, Melone, de laatste stonde van eenen veroordeelde, Edmunds klacht en Ibrahim en Zulikah, een Oostersch verhaal. In vele dezer stukken is zonder twijfel de goede bedoeling des dichters zigtbaar; maar hoogeren lof kunnen wij daaraan in dit opzigt toch niet geven. Eene regtstreeks zedelijke bedoeling heeft zeker de laatste stonde van eenen veroordeelde; maar er is zoo weinig diepte, zoo veel oppervlakkigs, zoo veel gerekts in de voorstelling, dat wij haar grootendeels als mislukt moeten beschouwen, hoe gemakkelijk en vloeijend het stuk ook gedicht moge zijn. Voor de meesten der overige stukken heeft de dichter eene hemelverschijning ten

{==229==} {>>pagina-aanduiding<<}
beste, die nu eens de onschuld redt, dan den bedroefde troost, of ook een paar gelieven tegen den wil eens hardvochtigen vaders vereenigt. Bij alle zouden wij ontkennend antwoorden op de vraag: is hier een dignus vindice nodus? En dat is niet alleen een aesthetisch gebrek, maar vernietigt ook grootendeels het zedelijke schoon, wat de dichter bedoelt en als hoofdzaak beschouwt.
In verband dus met het oogpunt, door hem zelven aangegeven, komen ons zijne stukken als zeer gebrekkige proeven voor, en hadden wij na die uitdrukkelijke aanwijzing in de voorrede in dit opzigt iets anders en beters verwacht.
Wat nu overigens de kunstwaarde dezer gedichten betreft, Rec. zeide reeds, dat hij den dichter geenen aanleg ontzeggen kan. Hij heeft over het algemeen eene gemakkelijke versificatie; zijne dictie is dikwijls poëtisch genoeg; in het Oostersche verhaal zelfs niet zelden zich verliezende in zekere onbestemdheid en gezwollenheid. Maar over het algemeen zijn deze toch de goede eigenschappen van dit bundeltje. De verbeelding des dichters is in zijne schilderingen rijker, dan in zijne conceptie; want zoo wel in de kleinere stukjes, als in het Oostersche verhaal, is de vinding schraal.
Bij de erkentenis van het goede moeten wij dus toch belijden, dat wij ons over het geheel in onze verwachting teleurgesteld zagen, en minder vonden, dan wij hoopten na het lezen der voorrede. Aan den maatstaf, daar gegeven, beantwoorden de stukken gebrekkig, en dat gebrekkige wordt, onzes oordeels, ook niet vergoed door zeer hooge aesthetische schoonheden. Wij raden den dichter de beoefening der poëzij niet af, al durven wij hem niet vleijen met eenen eersten rang en plaats op onzen zangberg.






Twee Brieven ter toelichting en toetsing der Schets van J.H. Halbertsma, ‘De Doopsgezinden en hunne herkomst,’ door J. Boeke en A.M. Cramer, Leeraren bij de Doopsgezinde Gemeenten te Amsterdam en Middelburg. Te Amsterdam, bij J.D. Sijbrandi. In gr. 8vo. 82 bl. f :-85.

Na de uitvoerige, mannelijke beoordeeling, die de Hoogleeraar muller van het zonderlinge boek des Heeren halbertsma in dit Tijdschrift heeft gegeven, kunnen wij ons vergenoegen met deze Brieven aan te kondigen. Dat zij van

{==230==} {>>pagina-aanduiding<<}
echt Christelijke, liberale denkwijze op elke bladzijde de bewijzen dragen, zal wel niemand betwijfelen, die de waardige Schrijvers ook maar bij name kent. En die Doopsgezinden, welke het boek van Ds. halbertsma met verdiende afkeuring hebben gelezen, zullen het dezen beide waardige Leeraren dank weten, dat zij den man hebben te regt gewezen (of laten wij liever zeggen hen, die zich misschien door hem zouden hebben laten ompraten) op punten, nopens welke de recensie van Prof. muller, bij den overvloed van zaken, niet zoo opzettelijk kon zijn.




Het Huisgezin eener Weduwe. Door den Schrijver van Hendrik en Maria, of de Protestantsche en Roomsch-Katholieke jonge lieden. Te Amsterdam, bij G.J.A. Beijerinck. In gr. 8vo. 369 bl. f 3-60.

Het is hoogst betreurenswaardig, dat de algemeen heerschende zucht tot proselietenmakerij, die de Roomsche geestelijkheid kenmerkt, het voor Protestanten noodig maakt, in allerlei kringen tegen die bedekte en vaak met de grootste listigheid aangelegde pogingen te wapenen. Sommigen, niet van nabij bekend met die intrigues, kunnen naauwelijks gelooven, wat er al wordt gedaan, gevleid, beloofd, gewerkt, om Protestanten, gelijk men het noemt, in den schoot der alleen-zaligmakende Kerk terug te brengen. En toch is het tafereel, dat daarvan ook in dit werk wordt opgehangen, in het geheel niet uit de lucht gegrepen. Men tracht vooral te werken door het beloven of aanbieden van geldelijke voordeelen of uitzigten op een tijdelijk bestaan. Menschen, die niet vast genoeg staan in hun Protestantsch geloof, of geenen genoegzamen prijs stellen op hunne Christelijke voorregten, of in den treurigen waan verkeeren, dat men, in elke Godsdienstbelijdenis een braaf mensch kunnende zijn, niet zoo misdadig is, wanneer men om des voordeels wille zijne Kerk verlaat en Roomsch wordt, mogen wel ernstig en dringend worden gewaarschuwd, en men mag het hun wel nadrukkelijk voorhouden, dat zij niet bouwen kunnen op bedriegelijke beloften, die slechts zoolang worden gedaan en aanvankelijk nagekomen, totdat men den ligtgeloovige heeft overgehaald, maar dan trouweloos worden vergeten omtrent de trouweloozen aan hun geloof, of zelfs wel met bitteren

{==231==} {>>pagina-aanduiding<<}
spot en - men moet het zeggen welverdiende - verwijtingen beantwoord. In meer dan één geschrift heeft de Schrijver die zich onder de letters C.A. verbergt, en wien wij niet onbescheidenlijk willen noemen, zijne Medeprotestanten reeds op dit gevaar opmerkzaam gemaakt, en hij doet het op nieuw in deze welgeschrevene familiegeschiedenis. De vorm van brieven is hier regt gepast gekozen, omdat het hier niet enkel aankomt op het verhaal van aangewende pogingen, gedane beloften en ondervondene teleurstellingen, maar ook en vooral op de denkwijze van de handelende personen. Misschien, denkelijk is de geschiedenis verdicht; maar zij zou zeer wel aldus plaats kunnen hebben, en het overdrevene, dat hier door den dunk van onwaarschijnlijkheid het doel zou hebben doen missen, wordt zorgvuldig vermeden. Er zijn meisjes, zoo vast in hare overtuiging, als de uitmuntende Pauline; er zijn zwakken, gelijk hare moeder; er zijn bedrogene afvalligen, zoo als haar broeder. En er zijn ook, hetgeen ons bijzonder in deze geschiedenis behaagde, brave Roomschgezinden, die het jagtmaken der geestelijkheid op proselieten afkeuren, en volgens hunne overtuiging handelen durven. Misschien ware het, om dit te doen uitkomen, beter geweest, dat de echtgenoot van Pauline bij zijne kerk ware gebleven. De plotselijke verandering in de denkwijze van diens vader, ten gevolge van den onderschepten brief zijner dienstbode, is eenigzins onwaarschijnlijk. Maar dit beneemt niets aan de uitnemend nuttige strekking van dit boek, aan hetwelk wij vele lezers wenschen, en van hetwelk wij bidden, dat het, onder Gods zegen, vele onnadenkenden opmerkzaam, vele sluimerenden wakker, vele wankelenden standvastig make. Dergelijke boeken, in het thans zoo gewilde gewaad van den Roman bevallig gekleed, doen ligt hier of daar nut. Zij moeten niet worden vergeten na korten opgang, want derzelver nut is voortdurend.

Het verhaal nopens den Joodschen Wandelaar geschiedkundig ontwikkeld, met dergelijke fabelen vergeleken, en oordeelkundig toegelicht, door Dr. J.G.Th. Grätze, Bibliothecaris van Z.M. den Koning van Saxen. Uit het Hoogduitsch vertaald. Te Amsterdam, bij J.M.E. Meijer. 1844. In gr. 8vo. 71 bl. f :-75.


{==232==} {>>pagina-aanduiding<<}

In dezen tijd, waarin de legende van den wandelenden Jood door den titel, meer nog dan door den inhoud, (althans zoo ver die bekend is) door middel van het, door de geheele beschaafde wereld heen gelezen werk van eugene sue, bekend is en besproken wordt, zal dit stukje aan velen welkom zijn. De literatuur van het onderwerp kon nog al eenige aanvulling lijden, en ten aanzien van de historische kritiek van het verhaal brengt het vlugschriftje ons niet verder. Zelfs de verhandeling van Prof. roijaards (Archief voor Kerk. Gesch. D. XIII, bl. 311) en andere, in de voorrede aangehaald, waren den Schrijver onbekend. Eene kritische behandeling, naar aanleiding en met gebruik van het oorspronkelijke en de daarin aangehaalde schriften, ware, als men dan toch iets over deze vertelling geven wil, beter geweest.

Levensgeschiedenissen van Krankzinnigen, of de broosheid van het menschelijk verstand. Naar het Hoogduitsch van K.H. Spies. Tweede, verbeterde druk. II Deelen. Te Amsterdam, bij J.C. van Kesteren. 1844. In gr. 8vo. 256 bl. f 4-80.

In hoeverre deze tweede een verbeterde druk zij, kan Ref., die den eersten niet gezien heeft, niet beoordeelen. Maar zijns bedunkens verdiende dit werk van den vóór 25 en 30 jaren zeer in trek zijnden Romanschrijver, die zich vooral op het akelige en spookachtige toelegde, noch verbetering, noch herdruk. Het is niets anders dan eene verzameling van opgesierde, misschien wel geheel verdichte geschiedenissen van krankzinnigen, van welke bedrogene meisjes, onechte kinderen, slaven van het spel en dergelijke schering en inslag zijn.
Geschiedenissen van krankzinnigen kunnen belangrijke bijdragen zijn tot kennis van den mensch; maar dan moeten zij waarheid bevatten, en meer de geschiedenis des geestes, dan een verhaal van lotgevallen zijn. Dit zoeke men hier niet; het zijn eenvoudig een paar boekdeelen, die den onverzadelijken, doelloozen leeshonger een weinig helpen bevredigen.






{==233==} {>>pagina-aanduiding<<}

Boekbeschouwing.

Encyclopaedia Theologi Christiani, in scholarum suarum usum breviter delineata a P. Hofstede de Groot et L.G. Pareau, Theol. Proff. Gron. Editio 2a, aucta et emendata. Groningae apud C.M. van Bolhuis Hoitsema. 1844. Formâ 8vâ maj. 136 pag. constat. f 1-90.

Het was eene hoogst belangrijke onderneming der beide werkzame Groningsche Hoogleeraren pareau en hofstede de groot, om in de Series Compendiorum Theologicorum, welke zij vereenigd begonnen uit te geven, en waarvan reeds één Deel, de initia institutionis Christianae moralis, het licht zag, ook eene beknopte Encyclopaedie op te nemen. Oppervlakkig moge het schijnen, als kon men dan eerst het geheel der wetenschap overzien, wanneer men al de afzonderlijke Deelen naauwlettend heeft gadegeslagen en bearbeid; van de andere zijde valt het bij eenig nadenken gemakkelijk in het oog, dat hij, die den algemeenen band heeft leeren kennen, waardoor al de verschillende godgeleerde wetenschappen worden omstrengeld, juist daardoor in staat wordt gesteld, om ook op afzonderlijke vakken eenen diepen en helderen blik te slaan. Moeijelijk is voorwaar eene onderneming, gelijk hier is begonnen, wanneer zij aan de eischen en de behoeften onzer dagen volkomen beantwoorden zal. Het is, na hetgeen schleiermacher, hagenbach en pelt op dit grondgebied gearbeid hebben, geenszins meer voldoende, een kort overzigt te geven over den inhoud, de geschiedenis, de belangrijkheid, de strekking en de literatuur der verschillende vakken, die tot de godgeleerdheid behooren. Er wordt vóór alle dingen vereischt, dat de geheele Encyclopaedie tot één hoofdbeginsel worde teruggebragt, waaruit al hare deelen voegzaam kunnen afgeleid worden; er wordt gevorderd, dat de Encyclopaedie tevens de Metho-
{==234==} {>>pagina-aanduiding<<}
delogie in zich moge bevatten; er wordt boven alles met rede gewacht, dat de wetenschap eene practische strekking verkrijge, en dat het overzigt over de geheele godgeleerdheid tevens eene ware opleiding zij voor den Godgeleerde zelven.
Aan al deze eischen is door het geschrift, dat voor ons ligt, op eene zoo gelukkige wijze voldaan, dat wij het als eene ware aanwinst beschouwen, en ons hartelijk verblijden over het besluit der Schrijvers, om hetgeen vroeger, in meer beknopten vorm, ten behoeve hunner leerlingen was ter perse gelegd, thans ook ten gebruike van een grooter godgeleerd publiek, tevens vermeerderd en verbeterd, in het licht te zenden.
De inleiding handelt over de Encyclopaedia Theologi in het algemeen. Van Encyclopaedie der godgeleerdheid zelve, gelijk de beroemde clarisse ten jare 1835 andermaal uitgaf, onderscheidt zich hunne behandeling der zaak dáárdoor, dat zij geen objectief overzigt van het geheele grondgebied, maar vorming en opleiding van den Theologant bedoelen door de regte kennis en beoefening dier verschillende wetenschappen, die tot zijnen uitgestrekten kring zijn te brengen. Eene uitvoerige inleiding ontwikkelt dit denkbeeld op eene geheel genetische wijze. Uitgaande uit eene algemeene Christelijke beschouwing van den persoon des Verlossers, van den aard zijner kerk, en van de betrekking, waarin tot haar de Godgeleerde van beroep is gesteld, zien de geleerde Opstellers zich hier geleidelijk den weg gebaand, om over hetgeen er tot vorming van den Godgeleerde noodig is, van alle zijden, opzettelijk te handelen. De noodzakelijkheid eener opzettelijke voorbereiding tot zijn ambt wordt gereedelijk afgeleid uit de beschouwing van deszelfs voortreffelijkheid en moeijelijkheid. Onderscheidenlijk wordt gesproken van hetgeen tot die voorbereiding vereischt wordt, zoowel vóór als bij het Academisch onderwijs, en bij het laatste bijzonder het oog gevestigd op den belangrijken invloed, dien Academische leeraren, naar het voorbeeld en in den geest van den grootsten Leermeester, op hunne discipelen kunnen uitoefenen.

{==235==} {>>pagina-aanduiding<<}
Na eene beknopte opgave van de geschiedenis der Encyclopaedie, waarbij het minder te doen is om de volledige literatuur te verzamelen of te beoordeelen, dan om de hoofdrigtingen dezer wetenschap in verschillende tijden aan te wijzen, hooren wij vervolgens, op wat wijze de geleerde Bewerkers van dit handboek de geheele wetenschap meenen te moeten dienstbaar maken, om de voorbereiding der Theologanten voor hunne belangrijke taak gelukkig te doen vorderen en slagen.
Jezus christus zelf is de hoofdpersoon, dien de Christelijke Godgeleerde kennen en in het harte opnemen moet. De Encyclopaedie kiest Hem dus ook tot haar groot en onveranderlijk middelpunt. Zij beschouwt Hem eerst objectief, zoo als Hij in de geschiedenis levende voor ons staat, daarna subjectief, zoo als Hij door zijnen geest voortleeft in ons gemoed. Ieder dezer twee hoofdgedachten wordt in twee deelen verdeeld. De historische, objectieve christus toch heeft geleefd hier op aarde in menschelijk vleesch, en leeft nog in den hemel. Het eerste vinden wij opgeteekend in het N.T. Het andere wordt openbaar in de geschiedenis zijner gemeente. Zoo behoeft dan de Godgeleerde, die den historischen christus wil leeren kennen, tot de kennis van het eerste de uitlegging des N.V. en tot de beschouwing van het andere de kerkhistorie. - Van de andere zijde leeft christus in ons, en voor zooverre wij Christenen zijn - hier is dus de plaats voor de behandeling der Christelijke zedeleer - en voor zooverre wij Theologen zijn - hier wordt dus de pastorale wetenschap in al hare deelen behandeld. - Vragen wij nu eindelijk, welke plaats in de Encyclopaedie aan de Dogmatiek en Apologetiek toekomt? Hooren wij de Schrijvers zelve: ‘Neque tamen (pag. 31) hic subsistendum. His singulis tractatis, addenda jam est totius rei Christianae recognitio, qua et de veritate et de praestantiâ hujus vitae J.C. in nobis vel religionis Christianae ipsi fiat persuasissimum. Est vero etiam haec recognitio duplex, vel magis theoretica, qua ea religio ac res omnis aestimatur ex vero, vel magis practica, qua commendatur ex indole

{==236==} {>>pagina-aanduiding<<}
salutari. Prior sectio continebit igitur totius rei Christianae aestimationem ex vero (Dogmaticam) posterior ejus commendationem (Apologeticam).’ Bij ieder dezer verschillende wetenschappen wordt afzonderlijk gehandeld over de formeele en materiëele institutie des Godgeleerden tot en door dezelve.
De opzettelijke beschouwing van één Hoofdstuk zal ons de methode, hier gevolgd, nog duidelijker leeren kennen. Wij kiezen daartoe het eerste, dat over de uitlegging des N.T. handelt. Eerst wordt over de voorloopige voorbereiding des Godgeleerden gesproken, die hij reeds vóór zijne komst aan de Academie moet ondergaan hebben, zal hij met goed gevolg als uitlegger optreden. Formeel bestaat zij daarin, dat hij aanvankelijk rein zij van hart, doordrongen van godsdienstig gevoel, en vervuld met eerbied voor het heilige. Materiëel wordt gevorderd de kennis der Grieksche taal, bepaaldelijk ook van het dialect des N.V., insgelijks kennis van het Hebreeuwsch en van geheel het O.T. als sleutel tot het Nieuwe, benevens van de aanverwante dialecten en van Joodsche geschiedenis, oudheden en beschaving, eindelijk ook van de Latijnsche taal en zeden. De geheele voorbereiding des Godgeleerden tot uitlegger wordt pas aan de Academie voltooid. Hij beginne met de lezing des Nieuwen Verbonds zelven, niet terstond nog met de critiek van den tekst of den Canon. De geschiedenis der exegese van het N.T. leert hem, hoe verschillende wegen men tot nog toe vaak insloeg tot verklaring dezer gewijde oorkonden, en hoe de grammaticale exegese nooit kan gemist worden, maar echter alleen niet voldoende is tot volkomene verklaring der Schrift. Uit de aard der zaak wordt opgemaakt, wat het is, het N.T. te verklaren, en dit op eene grammaticale, historische, logische, psychologische wijze te doen. Vervolgens wordt gehandeld over het doel, waartoe de exegese moet dienen, over hare betrekking tot de critiek des N.V., de inleidings-wetenschap, en de Hermeneutiek. De beste wijze nu van de behandeling dezer wetenschappen aan de Academie bestaat niet daarin, dat de leeraar zijnen kweeke-
{==237==} {>>pagina-aanduiding<<}
lingen eene
afgewerkte verklaring in handen geve, commentaren zijn er reeds genoeg, maar dat zij leeren zelve de Schrift te verklaren. Eindelijk wordt aangewezen, in wat geest hier zoowel de Hoogleeraar als de kweekelingen te werk moeten gaan.
Het zou min doelmatig zijn, zoo wij de geleerde Schrijvers van dit handboek langs den geheelen weg van hun onderzoek wilden volgen. De gegevene proeve moge volstaan, en niet slechts onze aankomende, maar ook de reeds dienstdoende Godgeleerden uitlokken tot nadere kennisneming van dit inderdaad voortreffelijk werk, waaraan wij zonder eenige aarzeling verre de voorkeur geven boven de meer uitvoerige, maar minder Christelijk wijsgeerige Encyclopaedie van clarisse. Meer dan één vak, tot de studie der godgeleerdheid behoorende, wordt hier in een geheel nieuw licht geplaatst. Het organisch verband der verschillende wetenschappen zag Ref. nog nergens zoo schoon en treffend ontwikkeld. Al kan men zich zelfs met de beschouwing van alle bijzonderheden niet vereenigen, nogtans zal men hulde moeten doen aan het vernuft, de geleerdheid, en bovenal den Christelijk vromen zin der Opstellers, en den wensch niet kunnen onderdrukken, dat alle vaderlandsche Predikanten op deze wijze gevormd naar geest en gemoed zich der dienst der kerke komen wijden. Tegenspraak en veroordeeling zal ook dit geschrift wel weder opwekken - dat is gewoonlijk het lot van allen, die den moed hebben, een' ouden sleur te verlaten, en zich eene nieuwe baan te breken. Maar moeijelijker zal het vallen, iets beters te geven, dan hier is geleverd. De vorm des boeks is oen waar kunstwerk, en in dat wel geordend ligchaam woont één Christelijke geest, die al de leden doordringt en vereenigt.
Mogten wij met de geleerde Schrijvers in nadere redewisseling treden, dan deze plaats en ons bestek toelaat, wij zouden vooral veel te vragen hebben over hunne beschouwing der Dogmatiek, en hen danken voor het nieuwe licht, dat zij over de Apologetische wetenschap deden verrijzen. Vooral voor de behandeling der laatstgenoemde

{==238==} {>>pagina-aanduiding<<}
komt het ons voor, dat dit geschrift wenken geeft van blijvende waarde. Doch wij willen overigens slechts een en ander opnoemen, wat in deze Encyclopaedie de aandacht des Godgeleerden vooral moet trekken. De geschiedenis van elk vak wordt verhaald, niet om daardoor aan eene ijdele nieuwsgierigheid te voldoen, maar om daaruit beginselen te verzamelen, die van beslissenden invloed op de behandeling der wetenschap zijn. De kerkhistorie wordt opgevat als openbaring van het voortdurende leven van christus in zijne gemeente, en niet onderscheidenlijk van haar wordt de Dogmahistorie behandeld. De Theologia Naturalis is hier geene bloote ontwikkeling der bewijzen voor het bestaan van God, maar een wijsgeerig onderzoek naar den aard van de Godsdienst op zichzelve beschouwd. De opvatting der Moraal, die hier ten grondslage ligt, kent men reeds uit de Initia van Prof. pareau. Tot de Pastoraal wordt niet alleen de wetenschap der herderlijke zorge gebragt, maar ook 1) facultas cathechetica, 2) ars homiletica, 3) ars liturgica, 4) juris Ecclesiastici cognitio, 5) cura pastoralis, 6) vitae Ecclesiasticae studium. Wij danken God voor het wetenschappelijk en Christelijk leven, dat schier op iedere bladzijde van dit geschrift zich openbaart, en zouden het eene heerlijke vrucht van dezen arbeid achten, wanneer onze vaderlandsche Godgeleerden niet bij de woorden der Groningers gingen zweren, maar door het nieuwe en treffende van menig gezigtspunt, dat hier voorkomt, tot wrijving, tot onderzoek, tot dieper nadenken, al ware het zelfs tot bescheidene, mits slechts wetenschappelijke tegenspraak werden uitgelokt, opdat alzoo door verschil of overeenstemming de waarheid helderder werd in het licht gesteld, en door hare kracht de liefde bevorderd.
De vorm van het boek zou nog winnen, zoo het Latijn eene minder Hollandsche kleur droeg. Wat is b.v. een Theologus, sive ille homo, qui in Ecclesia Christiana marimi est ponderis? Is het wèl gezegd, wanneer wij, met zinspeling op het bekende spreekwoord, lezen (bl. 4): quo semel est imbutus recens, servabit hunc odorem ho-
{==239==} {>>pagina-aanduiding<<}
minis animus diu? Doch wij willen op geene vlekjes wijzen. Hartelijk bidden wij, dat ook dit werk worde dienstbaar gemaakt, beiden aan de bloei der gemeente en der wetenschap, en met meer dan gewone belangstelling zien wij de beloofde Dogmatiek en Apologetiek te gemoet.

Zonde en straf en hardheid en liefde, tweetal Redevoeringen van A. Vinet. Uit het Fransch vertaald. Te Leiden, bij S. en J. Luchtmans. 1843. In gr. 8vo. IV en 60 bl. f :-80.

De nouveaux Discours sur quelques sujets religieux van a. vinet zijn zeker aan ons beschaafd godsdienstig publiek niet geheel onbekend. Zij verdienen althans de lezing van den Christelijken denker, die, met den geest des onderscheids bezield, het vele ware, oorspronkelijke, diepzinnige, dat hier voorkomt, wete te schiften van het niet minder vele paradoxe, duistere, overdrevene, dat men bij vinet, gelijk bij zijne geheele school, monod, merle d'aubigné en anderen in Frankrijk en Zwitserland ontmoet. Ook de beide stukken, die voor ons liggen, kunnen dus niet geacht worden de overbrenging in onze moedertaal onwaardig te zijn, schoon het te vreezen is, dat het echt Evangelische, wat hier voorkomt, zal voorbijgezien, maar juist datgene gretig zal gelezen worden, wat dienen kan om de overdreven regtzinnige rigting van sommigen in de Hervormde kerk te bevorderen, en haar in spitsvindigen schijn van wijsgeerte een' grondslag te verschaffen, dien zij in de letter van het eenvoudig Evangelie mist!
Dat de Vertalers (de Heeren j.j. van toorenenbergen en j.j.l. ten kate, beide Theol. Cand. te Utrecht) het dan ook hierop toegelegd hebben, straalt duidelijk door. Zelfs de stijl en de spelling van zekere school ten onzent is naauwkeurig geadopteerd. Zij bieden deze vrucht van den Christelijken akker in den vreemde hunnen Christelijken landgenooten aan ‘onder opzien tot den, overal, alles, in

{==240==} {>>pagina-aanduiding<<}
allen, vervullenden - Christus’! - Zij meenen ‘dat de innige opvatting van de volheid des Evangelies, uit een warm hart, en een helderen geest wedergegeven, thans vooral onder ons zijn kan als frissche droppelen levend water in de vermoeijenis van den geloofsstrijd en de geesteskwelling, die zielesmart en ergernis aanbrengen’! En om toch vooral niet te doen betwijfelen, van wat geest zij zijn, voegen zij bij bladz. 52, op eene plaats, die geene opheldering behoeft, eene noot, waarin onder anderen voorkomt: ‘Dit Evangelie is geene verkondiging van begrippen slechts, noch ook de bloote openbaring in den persoon van den voortreffelijksten hemeling, als den voortreffelijksten mensch, maar de verkondiging der openbaring van God in het vleesch, enz. Elke andere Evangelieverkondiging is uit den geest der wereld, dikwijls met behoud van de woorden, die de H. Geest eenmaal geleerd heeft, en in zamenvoeging van geestelijke met ongeestelijke dingen’! Bravo, Heeren Candidaten, dat is de ware nederigheid! Zoo voegt het de Utrechtsche studenten, om Groninger Professoren (op wie ziet anders de tirade?) als wereldlingen en schooljongens aan de kaak te stellen! Zoo wordt men bij het invloedrijke zevental bekend! Zoo maakt men zijn hof bij de élegante orthodoxe wereld van Utrecht en 's Hage! Het klinkt als een klok. Reeds wachten u zeker sommige stijfgezinde kerkenraden van ons vaderland, om zulke ‘waardige wachters op Sions muren’ den beroepsbrief aan te bieden. Zoo iets haalt de moeite van wachten en reizen uit. Vivent les gens d'esprit!
De jeugdige Vertalers, die, nog niet aan den ingang hunner loopbaan, reeds zóó de vlag durven opsteken, verdienden ernstige kastijding; maar in het oog van ieder verstandige hebben zij zichzelven geoordeeld. Bovendien willen wij geene aanleiding geven, dat zij zich onder de miskenden of vervolgden, om des geloofs wil, zouden scharen. De wijsheid wordt gerechtvaardigd van hare kinderen.


{==241==} {>>pagina-aanduiding<<}

Bedenkingen omtrent de voorloopig door de Algemeene Synode der Nederlandsch Hervormde Kerk aangenomene Artikelen over de betrekking van de Hoogleeraren in de Godgeleerdheid tot de Kerk. Te Haarlem, bij de Erven F. Bohn. 1845. In gr. 8vo. 80 bl. f :-75.

Wie, die eenigzins doordrongen is van eerbied voor echt Protestantsche gewetensvrijheid, zag niet met droefheid en verontwaardiging het besluit der laatstgehoudene Synode aangaande de betrekking der Hoogleeraren tot de kerk? Wat niemand verwacht zou hebben, is gebeurd. De Synode heeft haar beginsel vergeten, dat zij geroepen is, niet om leerstellige geschillen te beslissen, maar om de kerk te besturen. Zij heeft den weg gebaand, om de vrijheid van wetenschap en onderwijs aan de treurigste banden te leggen. Zij heeft eene beklagenswaardige geneigdheid getoond tot concessie aan eene partij, die door het zevental c.s. vertegenwoordigd wordt. En met zorg zien alle vrienden van waarheid en licht den naderenden zomer te gemoet, waarin, zoo God het niet verhoedt, de voorloopige Artikelen zouden kunnen aangenomen worden.
De ongenoemde Schrijver der voor ons liggende Bedenkingen heeft teregt gemeend, dat het pligt was, om ter handhaving van het bedreigde levensbeginsel der Protestantsche kerken op te treden. Hij heeft de bekende zes Artikelen aan grondigen toets onderworpen, en het wederregtelijke, gevaarlijke en partijdige van hunnen inhoud in het licht gesteld. Zijne billijke verontwaardiging heeft hem bijna nimmer den toon van wijze gematigdheid doen vergeten. En met grondige kennis van kerkelijk regt heeft hij getoond, eene vurige liefde voor vrije wetenschap te vereenigen.
Het stukje is zoo geheel als uit ons hart geschreven, dat wij geene aanmerkingen kunnen maken, maar slechts dank aan den Opsteller kunnen ontboezemen. Het worde gelezen en behartigd! Ach, mogten zich meer dergelijke stemmen verheffen, en gehoor vinden, eer het te laat is!

{==242==} {>>pagina-aanduiding<<}
Het geschilpunt moge, oppervlakkig beschouwd, eene kleinigheid schijnen, het geldt hier een' strijd van beginselen, en zoo het beginsel van kerkelijken dwang over wetenschap triomfeert, wie zou dan de gevolgen kunnen beschrijven, en op wiens hoofd zouden zij nederkomen?




De grondstellingen, verrigtingen en tegenwoordige woelingen der Jezuiten. Naar het Fransch van Michelet en Quinet, Hoogleeraren aan het Collegie van Frankrijk. Vertaald naar de vierde uitgave. Te Amsterdam, bij P. Portielje. 1844. In gr. 8vo. X, 238 bl. f 2-40.

Weinige onderwerpen worden tegenwoordig zoo veel besproken, als Rome en de Jezuiten. Het blijkbaar toenemen van den invloed der laatsten in meer dan eenen staat van Europa, en hetgeen onlangs zoo in Zwitserland, als in Duitschland is voorgevallen, heeft er de aandacht op gevestigd van ieder, die in de geschiedenis des tijds niet geheel en al vreemdeling is; de vriend van Christelijke vrijheid en verlichting ziet met gespannen verwachting uit naar de ontwikkeling van gebeurtenissen, van welke de gang en het einde niet is te berekenen. En zelfs de Romanlezer, die zich met weinig anders afgeeft, dan met de belletrie du jour, is in den kring der aandachtige opmerkers van het Jezuitisme getrokken door den over de gansche beschaafde wereld verspreiden Juif errant van sue. Het is dus niet te verwonderen, dat hetgeen over deze orde geschreven wordt, de algemeene aandacht opwekt. En dat mag ook wel; want wie, die iets gehoord heeft van de eindelooze listen en streken, waardoor de Jezuiten zich in alles weten in te dringen, en op alles hunnen verderfelijken invloed pogen uit te oefenen; wie, die niet blind wil zijn voor de gevaren, voor personen, huisgezinnen, vereenigingen, staten en maatschappijen van deze indringers te duchten; wie, die niet onbewust is, dat, waar zij zich kunnen nestelen, alle werkzaamheid

{==243==} {>>pagina-aanduiding<<}
des geestes wordt verlamd, alle ontwikkeling verstikt, alle onderzoek afgebroken, alle zelfstandigheid vernietigd; wie met één woord, wien Godsdienst en menschengeluk ter harte gaan, moet er zich niet over verblijden, dat een der meest gelezene Schrijvers van onzen tijd aan honderdduizenden de oogen heeft geopend voor een gevaar, te dreigender, naarmate het meer in het duister schuilt, en onder allerlei vormen zijnen verpestenden adem verspreidt? Daardoor is dan ook de belangstelling meer dan vroeger gewekt om iets meer van deze verfoeijelijke orde te weten, hare grondstellingen op te sporen, hare verrigtingen na te gaan. In dit opzigt hebben de Heeren michelet en quinet zich zeer verdienstelijk gemaakt door het uitgeven hunner voorlezingen over dit onderwerp, voor hunne toehoorders in het College de France gehouden. Want in deze stukken vereenigt zich veel, wat de lezing belangrijk maakt. Beide Schrijvers zijn kennelijk geheel op de hoogte van hun onderwerp. Zij hebben door beoefening van de niet voor ieder gemakkelijk toegankelijke bronnen (*) zich eene naauwkeurige kennis verworven van hetgeen hen tot heldere voorstelling en juiste beoordeeling in staat stelde. Hunne voorlezingen ademen gestrenge waarheidsliefde; en moge de toon sommigen te geanimeerd toeschijnen, men bedenke, dat overtuiging en verontwaardiging hier hetzelfde zijn, en dat het oorspronkelijk geene verhandelingen waren, bestemd om gelezen te worden, maar
voorlezingen uitgesproken en dus meer op den toon der Redevoering gestemd. Geen wonder, dat, bij de woelingen en aanmatigingen der geestelijkheid in Frankrijk en bij de opschudding, door het houden dezer Geschied - staatkundige en godsdienstige lessen verwekt, van dit boek binnen zes weken drie uitgaven noodig waren. Terwijl michelet een

{==244==} {>>pagina-aanduiding<<}
onverholen tafereel ophangt van de tegenwoordige woelingen der Jezuiten vooral in Frankrijk, stelt quinet meer de geschiedenis der orde en hare grondstellingen in het licht. De aard van dit laatste brengt het voorkomen van meerdere kennis mede; de belangstelling neemt dien ten gevolge onder de lezing toe, en ook daarom heeft de Vertaler wèl gedaan met de in het oorspronkelijke gevolgde orde om te keeren. Ook heeft hij er eenige ophelderende aanmerkingen bijgevoegd, die van kunde en oordeel getuigen, zoo als men het van den Schrijver van het op den titel genoemde geschrift verwachten kon. Maar daarom hadden wij gewenscht, dat hij nog meer hadde gedaan. De Fransche Hoogleeraren hebben eigenlijk hunne voorlezingen, letterlijk zoo als zij die hadden uitgesproken, als verdediging van hun onderwerp uitgegeven; als zoodanig hebben onze landgenooten er minder belang bij, en tot een onderrigtend en waarschuwend geschrift over de Jezuiten zou eene omwerking mogelijk doelmatiger zijn geweest, waarbij de kundige Overzetter en de oorspronkelijke voorlezingen, en vooral ook de bronnen zelve zou hebben moeten raadplegen. Doch wij ontkennen het verlies niet, dat daarbij door het frissche, het levendige zou zijn geleden. En het kan ook eigenlijk aan een boek, dat op zich zelf goed is, niet als een gebrek worden toegerekend, dat het mogelijk ware, over hetzelfde onderwerp een nog beter te schrijven. Liever verblijden wij er ons over, dat dit belangrijke geschrift in onze taal het licht ziet. Op zijne hoede te zijn tegen de sluwe vijanden van al wat goed en edel is, dat is overal en te allen tijde, het is tegenwoordig ook in ons vaderland noodig, meer dan velen misschien denken. Zorgeloosheid kan hier alles bederven; waarschuwing is nuttig en noodzakelijk. Doch men versta ons wèl; niemand is afkeeriger, dan Rec., van alles, wat naar onverdraagzaamheid
in het godsdienstige zweemt, en al ware een boek nog zoo waar, en nog zoo belangrijk, en nog zoo schoon; hij zou, ofschoon van ganscher harte een ijverig Protestant, zijne stem verheffen tegen alles, wat tweedragt tusschen de Protestantsche en Roomsch - Katho-
{==245==} {>>pagina-aanduiding<<}
lijke kerken bevorderen, en alzoo den eenen Christen tegen den anderen opzetten zou. Maar het geldt hier niet onze andersdenkende landgenooten; het geldt niet de R.K. kerk, alleen eene hoogst gevaarlijke partij in dezelve, gevaarlijk evenzeer voor die kerk als voor het Protestantisme. Tegen dat gevaar te waarschuwen, ligt niet op onzen weg; zij zelve zal het leeren inzien, gelijk men het in Duitschland begint in te zien; maar men begrijpe, dat waarschuwing tegen de Jezuiten geene waarschuwing tegen het R.K. Kerkgenootschap is, evenmin als (comparatis comparandis) waarschuwing tegen de zich noemende regtzinnigheidsdrijvers in de Hervormde Kerk waarschuwing tegen die kerk zelve is. Wij hebben het tegen geen kerkgenootschap, maar alleen tegen eene gevaarlijke partij in hetzelve, en wenschten om hares zelfs wille wel, dat die kerk door dergelijke schriften het gevaar leerde kennen, dat haar van diezelfde zijde dreigt. De Hoogleeraren michelet en quinet zijn goede Katholijken. De Schrijver der aangehaalde Assertions was het eveneens; het werk des laatsten werd door het Roomsch - Katholijke regtzinnige Parlement van Parijs niet alleen goedgekeurd, maar op deszelfs last vervaardigd. Men moet deze niet genoeg in het oog gehoudene onderscheiding helder doen uitkomen, wil men den schijn eener onchristelijke, onprotestantsche onverdraagzaamheid met waardigheid van zich werpen. Daarom ook wilden wij deze opmerking hier niet terughouden. Wat het onderhavige boek aangaat, wij behoeven het niet aan
te prijzen, het doet zulks zich zelf.
Wil men in korter bestek het Jezuitisme in al zijne naaktheid leeren kennen, men neme:

Jezuitenspiegel. Eene ernstige waarschuwing voor Overheden en Burgers. Door Prof. F.S. Ammann. Te Amsterdam, bij Weytingh en van der Haart. 1844. In kl. 8vo. 102 bl. f :-60.

Men zou misschien met regt op dit boekje de aanmerking kunnen maken, dat het te vinnig, te bitter geschre-
{==246==} {>>pagina-aanduiding<<}
ven is. Maar dat bittere ligt in den aard van het onderwerp, hetwelk door geenen weldenkende met volkomene bedaardheid te beschrijven is. Facit indignatio versum. En indien eene geschiedkundig-wijsgeerige ontwikkeling zekeren trap van kennis bij den lezer vordert, zoo kan het geen kwaad, dat anderen, van minder ontwikkeling, de zaken wat meer op den man aan krijgen; voor dezen is dit stukje, gelijk voor de eersten het geschrift van michelet en quinet dienstiger.
Dat de Jezuitenpartij door invloed op - dat beteekent bij hen heerschappij over - het onderwijs in België zich eenen weg baant tot meerdere veroveringen, blijkt uit:

De vrijheid van onderwijs in België. Waarschuwing voor Noord-Nederlanders. Te Utrecht, bij L.E. Bosch en Zoon. 1844. In gr. 8vo. 76 bl. f :-70.

De Schrijver van dit vlugschriftje heeft den gang van het lager onderwijs in België nagespoord, en deelt hier zijne voornaamste resultaten mede. Het stukje kan nuttig zijn voor hen, die noodig hebben, dat hun de oogen geopend worden voor het gevaar, dat in eene geestelijke monopolie van het onderwijs ligt. De lezer zal zich met ons bedroeven en verontwaardigen over het verminken van schoolboekjes ten believe eener partij, waaraan zelfs de onovertroffene Kindergedichtjes van van alphen niet ontkomen.
Men weet, dat de Paus heeft kunnen goed vinden, onder dagteekening van den 8 Mei 1844, zijnen banvloek uit te spreken over de Bijbelgenootschappen. Ook is de afkeuring niet onbekend gebleven, waarmede die bulle niet alleen door Protestanten, bij wie het van zelf sprak, maar ook door Katholieken is beoordeeld. De

Rondgaande Brief van Z.H. Paus Gregorius XVI. Verklaring van het Bergisch Bijbelgenootschap te Elberfeld, en Nawoord van den Vertaler. Te Leyden, bij de Wed. D. du Saar. 1844. In gr. 8vo. 35 bl. f :-30,


{==247==} {>>pagina-aanduiding<<}

bevat, hetgeen de titel opgeeft. Men moet zich verwonderen, dat men zulke dingen in de negentiende eeuw durft schrijven; en waarom beroept men zich op eene Bijbelplaats? Dat 2 Petr. III:16, 17 geheel verkeerd zijn aangehaald, en iets anders beteekenen, doet voor het oogenblik niet ter zake. Wij vragen alleen: waartoe de aanhaling? Zal die iets beteekenen, dan moet men aan den Bijbel gezag toekennen, om Christelijk geloof en wandel te regelen. Wanneer nu de Paus zich op eene uitspraak van eenen Apostel beroept tot staving van zijn bevel, dan toont hij, voor zichzelven de H. Schrift tot regel te houden. En aan dien regel getoetst, wat is er dan van zijn gedrag als hoofd der kerk, ondersteld, dat men hem nog dien rang toekenne?... Het is onbegrijpelijk, dat men niet ziet. ‘De gelukzalige Maagd Maria, aan wie het toevertrouwd is, alle ketterijen in de geheele wereld uit te roeijen,’ vergeve ons de onze.
Ernstiger, dan het Pauselijke bevelschrift eigenlijk verdient, wordt het te regt gewezen in:

Een woord aan mijne Medechristenen, bij gelegenheid van het schrijven des Pausen aan zijne R.K. leeken. Door V.K. Te Amersfoort, bij W.J. van Bommel van Vloten. 1844. In gr. 8vo. 25 bl. f :-50.

Bij de goedkeuring, die wij met elk verstandig denkend Christen aan het hier geschrevene schenken, moeten wij den Schrijver ééne opmerking maken. Hij zegt, bladz. 3: ‘de voornaamste oorzaken van het aanzien en den glans der kerk van Rome bestonden hierin, dat de voornaamste Apostelen paulus, petrus en johannes hadden gearbeid, om dezelve te stichten, te onderwijzen, te onderrigten en te voltooijen.’ Dit is zeer onjuist; want behalve dat het aangaande petrus thans wel (*) zoo goed als bewezen is, dat hij niet te Rome is geweest, en aangaande johannes zeer onwaarschijnlijk, zoo heeft de

{==248==} {>>pagina-aanduiding<<}
Bisschop van Rome eigenlijk - zoo niet eeniglijk, dan toch vooral - zijn aanzien in de Christelijke kerk te danken aan den invloed en het gezag van de hoofdstad des Rijks; alzoo, en hierom maken wij de opmerking, aan eenen nog vrij wat minder geldenden grondslag, dan dat de voornaamste Apostelen vooral van die kerk hun werk hadden gemaakt.
Nog één stukje over het Romanisme kondigen wij aan:

Mijn afscheidsgroet aan Rome. Brief van den Abt E. Bruitte, gewezen Pastoor van la Chapelle en Professor der Wijsbegeerte, voormalig Militair in de Koninklijke Garde, Ridder van het Legioen van Eer, tegenwoordig Christen, maar niet Roomsch, aan den Heer Guyard, Vikaris-Generaal van den Hoogeerwaarden Heer de Trelissac, Bisschop van Montauban. Naar de vierde uitgave uit het Fransch vertaald. Te Amersfoort, bij W.J. van Bommel van Vloten. 1844. In gr. 8vo. 112 bl. f 1-20.

Dit boekje levert weder een overtuigend blijk, dat Rome zich, bij onderzoek der waarheid, zoo als het is en in de Christelijke kerk zijn wil, niet kan staande houden. Een vroom geestelijke, de Abt bruitte, door het lezen der H. Schrift en het gemoedelijk inkeeren tot eigene behoeften des geestes tot helderder inzien in de Evangeliewaarheid geleid, werd door de hoogere geestelijkheid afgezet; hij geeft rekenschap van zijne overtuiging; en dat hij daarbij Bijbelplaatsen aanhaalt, wier eigenlijke zin hij niet regt verstaat, kan niemand bevreemden. Doch dat men geene de minste afwijking van Rome duldt, dat men geen het minste acht geeft op de teekenen en vorderingen des tijds, dit zal men zich te laat beklagen. Het is doorgaans zoo in de wegen der Goddelijke Voorzienigheid, dat men door eigene verblinding in de val loopt. En het neemt toe, ongeloofelijk toe. Uit Frankrijk spreekt men (bladz. 10) van een groot aantal Priesters, die eveneens denken, en in Duitschland vlamt het vuur helder op, nadat een een-
{==249==} {>>pagina-aanduiding<<}
voudig Priester, ronge, slechts ééne vonk in den ruimen voorraad brandstof wierp. Wat zullen de gevolgen zijn? Dat ligt nog verborgen in den schoot der toekomst; maar eene Crisis, zoo als men na de Hervorming nog niet heeft gezien, schijnt met snelle schreden voor Rome te naderen. Als het niets toegeeft, zal het veel verliezen. Merkwaardig is het, blijkens dit stukje, dat ook daar door het troostelooze van ziellooze plegtigheden, en door den ongehuwden staat der geestelijkheid, de gisting zoo niet veroorzaakt, dan toch grootelijks bevorderd is. Wij geven de toekomst met vertrouwen over aan den verheerlijkten Heer der Gemeente, die ook hier alles wel ten goede zal leiden. En kan een Paus, door zijne Janitzaren, de Jezuiten, gerugsteund of liever overheerd, over
eenen enkelen Priester den banvloek uitspreken, of al gelukt bij eenen enkelen een huismiddeltje tot het: requiescat in pace; waar geheele bevolkingen zich vereenigen, wat zal men daar?....





Beschouwingen over het Wetsontwerp ter regeling van de uitoefening der verschillende takken van de Geneeskunde. Door Dr. Wehlburg, praktiserend Geneesheer te Amsterdam. Te Amsterdam, bij Weytingh en van der Haart. 1844. In gr. 8vo. 30 bl. f :-40.

Bedenkingen tegen het ontwerp van Wet op de uitoefening der takken van de Geneeskunst. Door G.Ph.F. Groshans, M.D., Lector in de Geneeskunde aan de Clinische School te Rotterdam. Te Rotterdam, bij H.A. Kramers. 1845. In gr. 8vo. 56 bl. f :-60.

Nadat in 1842 de rapporten der Staatscommissie en der minderheid in het licht waren verschenen en tot eene menigte geschriften over het onderwerp van den dag aanleiding gegeven hadden, verliepen er verscheidene maanden, zonder dat men verder van eene aanstaande hervorming in het geneeskundige hoorde spreken, en menigeen wanhoopte welligt reeds, of er wel ooit aan den wensch van zoo velen gevolg gegeven zoude worden, toen men geheel onverwachts uit de Staats-Courant van 20 Nov. 1844 vernam, dat er een

{==250==} {>>pagina-aanduiding<<}
ontwerp van wet tot regeling van hetgeen betrekkelijk is tot de uitoefening van de verschillende takken der geneeskunde aan de tweede Kamer der Staten-Generaal was aangeboden. Hoezeer men uit de aanbieding van een dergelijk ontwerp met blijdschap ontwaarde, dat deze belangrijke zaak, te lang reeds op den achtergrond geplaatst, niet geheel in het vergeetboek was geraakt, was het er echter verre van verwijderd, dat de inhoud van genoemd ontwerp alle geneeskundigen bevredigde. Terwijl er toch in hetzelve hoogst belangrijke onderwerpen, zoo als bijv. het onderwijs, de uitoefening der geregtelijke geneeskunde, de betere inrigting der ziekenbussen enz. met stilzwijgen zijn voorbijgegaan, waren de bepalingen omtrent andere punten onvolledig, liet de redactie van het geheel veel te wenschen overig en werden sommige zaken, waarin dringend verandering werd verlangd, onder eenen anderen vorm, maar genoegzaam in denzelfden geest als onder de vroegere bepalingen, gelaten. De beide brochures, door ons hier boven aangekondigd, hoezeer in aard en strekking zeer van elkander verschillende, leveren, de eene zoowel als de andere, de duidelijke bewijzen op van het weinig bevredigende van het ontwerp. Terwijl de Steller van No. 1 genoegzaam alle artikelen van hetzelve vlugtig doorloopt en als ter loops aangeeft, waarin hij het met het ontwerp eens is en waarin hij van hetzelve verschilt, onderwerpt de Steller van No. 2 slechts een paar artikelen aan eene opzettelijke beschouwing en toont met gronden aan, waarom hij in meening van den voorsteller dier artikelen verschilt; terwijl Dr. wehlburg het afschaffen der stedelijke heel- en vroedmeesters en der plattelands-heelmeesters toejuicht en het goedkeurt, dat men van den aanstaanden apotheker eenen akademischen graad vorderen wil, zijn het juist deze punten en vooral de beide eerste, waaromtrent Dr. groshans van het voorgestelde ontwerp verschilt, en
welke hij, het wenschelijke derzelve in abstracto in het midden latende, vooral uit hoofde van de onuitvoerlijkheid bestrijdt. Doch hoe verschillend aard en strekking der beide geschriften mogen zijn, hoe verschillend men over de individuëele opinie der beide Schrijvers moge oordeelen, eene vlugtige lezing van beide brochures is meer dan genoegzaam, om de overtuiging te verlevendigen, dat er gewigtige aanmerkingen op het ontwerp zijn te maken. Het 1ste Artikel, aan welks beschouwing het grootste gedeelte van het

{==251==} {>>pagina-aanduiding<<}
geschrift van Dr. groshans is toegewijd, levert reeds dadelijk hiervan de overtuigendste bewijzen op; het eerste gedeelte van hetzelve luidt aldus: ‘Tot de uitoefening der geneeskundige Burgerpraktijk, hetzij in derzelver geheelen omvang, hetzij voor elk harer onderdeelen van inwendige geneeskunde, heelkunde of verloskunde, moet men aan eene der Hoogescholen van dit rijk den graad van medicinae, chirurgiae of artis obstetriciae Doctor verkregen hebben.’ Bij het opstellen van dit artikel schijnt men van het beginsel te zijn uitgegaan, dat alleen de doctorale waardigheid voldoende waarborgen voor de kunde der geneeskunstoefenaren oplevert, minder van het wenschelijke, om slechts ééne klasse van geneeskundigen te hebben. Immers er wordt gesproken van medicinae, chirurgiae of artis obstetriciae Doctores, zoodat het schijnt, dat men de scheiding der drie takken der geneeskunde, zelfs ook wetenschappelijk, schoon dan ook onder eenen anderen titel, wil in stand gehouden hebben. De wet schenkt dus niet het voordeel, waarop de voorstanders van slechts ééne klasse van geneeskunstoefenaren hebben gewezen, namelijk het voorkomen van netelige processen, en de eenvoudigheid in het verschaffen van geneeskundige hulp; want men zal evenzeer het gebied van den chirurgiae en van den obstetriciae Doctor dienen af te bakenen, als vroeger dat van den heelmeester en vroedmeester; en aan den anderen kant behoudt zij niet de voordeelen, welke de tegenwoordige toestand der zaken aanbiedt en waarop Dr. groshans heeft opmerkzaam gemaakt. Daarenboven heft zij met eene pennestreek die inrigtingen op, waar men tot hiertoe de heel- en vroedmeesters heeft gevormd, zonder er iets beters voor in de plaats te geven: immers bij het in werking brengen van dit artikel vervallen de klinische scholen van zelve. Wij zullen niet als verdedigers dezer inrigtingen in het algemeen optreden, althans
niet van de kleinere. Maar het valt niet te ontkennen, dat de grootere, met name de Amsterdamsche, veel nut gedaan hebben, dat de gelegenheid tot het opdoen van praktische kennis aan deze laatste inrigting grooter is, dan aan eene onzer akademiën, terwijl het theoretisch onderwijs met dat, hetwelk aldaar gegeven wordt, ten minste gelijk gesteld kan worden. Noch in dit 1ste Artikel, noch in een der volgende wordt eenige hoop gegeven, dat de Amsterdamsche school, al ware het dan ook onder eenen anderen naam, in stand zal blijven,

{==252==} {>>pagina-aanduiding<<}
noch ook dat er aan de geneeskundige inrigtingen aan onze akademiën eenige uitbreiding zal gegeven worden, schoon deze van zoo vele kanten en met zoovele gronden wordt verlangd en vooral, wanneer al onze geneeskunstoefenaren (en dus ook de heel- en verloskundigen) alleen daar moeten gevormd worden, dringend noodzakelijk is. Ook zij, die de oprigting eener speciaalschool wenschelijk achten, zullen in het wetsontwerp weinige bevrediging vinden. Uit een en ander blijkt, dat dit 1ste Artikel hoogst onvolledig is en, ook wat de redactie betreft, veel te wenschen overig laat. Ons bestek laat niet toe, de overige te doorloopen: bij de doorlezing van het stukje van Dr. wehlburg zal het blijken, dat ook op verscheidene andere gegronde aanmerkingen zijn te maken; en hoezeer het niet te ontkennen valt, dat Z. Ed. vele punten slechts aangestipt en daardoor het verwijt van oppervlakkigheid op zich geladen heeft, moeten wij de uitgave zijner brochure goedkeuren, omdat zij dienen kan, om op het gebrekkige van het wetsontwerp opmerkzaam te maken en wij hopen, dat Z. Ed., ingevolge zijne belofte (bl. 30), nu de voorloopige beoordeeling der tweede Kamer over het ontwerp bekend is, nog eens - en dan uitvoeriger en meer gemotiveerd - op dit ontwerp terug moge komen. Wat het geschrift van Dr. groshans betreft, zoo moeten wij ronduit erkennen, dat, hoe moeijelijk het ons, uit een wetenschappelijk oogpunt, ook toeschijne, naauwe grenzen tusschen in- en uitwendige geneeskunde te trekken, het ons genoegen deed, de instandhouding der stedelijke en plattelands heel- en vroedmeesters door iemand van bekenden wetenschappelijken zin te zien verdedigd. De Heer groshans toont op goede gronden aan, dat, moge men ook al, in het afgetrokkene beschouwd, het bestaan van slechts ééne soort van geneeskunstoefenaren wenschelijk achten, men desniettemin, zoo als de stand van zaken werkelijk is, noch
de stedelijke noch de plattelands heel- en vroedmeesters missen kan, en dat men bij het gemis derzelve noodwendig tot het toelaten van eene tusschensoort van menschen, zoogenaamde handlangers, zal moeten vervallen. Wij willen zijne gronden hier niet teruggeven, maar verwijzen onze lezers naar zijne brochure zelve. Alleenlijk willen wij doen opmerken, dat het aanstellen van zoodanige handlangers, hetwelk wij met Dr. groshans voor onvermijdelijk houden, wanneer men de stedelijke heelmeesters afschaft, van zelf aanleiding zal geven, dat er weder chirurgijns zullen gevormd worden.

{==253==} {>>pagina-aanduiding<<}
Die handlangers toch zullen van lieverlede, althans over uitwendige gebreken, mede praktiseren; men zal hun zulks door wetten en bepalingen wel is waar trachten te beletten, maar het is te vreezen, dat deze van even weinig gevolg zullen blijven, als die, welke het praktiseren van de apothekers moeten tegengaan, daar dergelijke inkruipselen voornamelijk door de vooroordeelen der volksmenigte ontstaan en stand blijven houden. Men zal dus, om een grooter kwaad te verhoeden, allengs tot den maatregel moeten overgaan, om aan die handlangers eenige meerdere opleiding te geven en zoo doende op nieuw eene mindere soort van geneeskunstoefenaren in het aanzijn roepen, die evenwel altoos verre beneden onze tegenwoordige chirurgijns zullen staan. Men schijnt iets dergelijks bij het opstellen van Art. 1 voorzien te hebben; althans in de memorie van toelichting wordt gezegd, ‘dat, indien eenmaal de ondervinding mogt leeren, dat men volstrekt niet buiten geneeskunstoefenaren van mindere opleiding en meer beperkte kennis blijven kan, het oogenblik zal gerekend kunnen worden daar te zijn, om op deze zaak terug te komen.’ Uit deze woorden blijkt, naar het ons voorkomt, vrij duidelijk, dat men nog niet zoo geheel stellig van den goeden uitslag van den nieuwen maatregel overtuigd is. Waarom wil men verandering, indien men nog zoo weinig zich verzekerd houdt, eene verbetering daar te stellen? En - onpartijdig gesproken - is de opleiding der heel- en vroedmeesters - althans aan de geneeskundige school te Amsterdam en misschien ook te Rotterdam dan zoo slecht, dat men de kweekelingen dier inrigtingen menschen van eene zoo gebrekkige vorming noemen kan, dat hunne afschaffing dringend vereischt wordt? Rec., die zelf Med. Doctor is, aarzelt niet, te verklaren, dat hij vele heelkundigen kent, wier wetenschappelijke en praktische vorming bij die van geenen chirurgiae Doctor achterstaat; dat die zoogenaamde
netelige processen zeer zelden voorkomen en dat de overtredingen in verre de meeste gevallen de behandeling van zoodanige kwalen betreffen, waarvan het alles behalve twijfelachtig is, of zij tot het gebied der chirurgie, of tot dat der inwendige geneeskunde behooren, zoodat zij haren grond dan ook meer in den kwaden wil der overtreders, dan in het onbepaalde der onderscheiding hebben; doorgaans behooren dan ook de delinquenten tot de heelkundigen van mindere vorming, zelden tot die, welke in de studie en uit-
{==254==} {>>pagina-aanduiding<<}
oefening van hun vak uitmunten. Hieruit volgt, dat ter voorkoming van dergelijke processen de geheele afschaffing der heel- en vroedmeesters niet noodzakelijk is, maar dat men door hunne opleiding wetenschappelijk te maken en hen alzoo van de waarde van dien tak der geneeskunde, welken zij beoefenen, te doordringen hen het best van overtredingen zal terughouden. Men ga dus voort, zoo als men reeds in de latere jaren begonnen is, aan aanstaande heel- en vroedmeesters eene betere opleiding te geven, en men zal minder en minder met netelige processen te doen hebben en zich ook niet meer over het bestaan van geneeskundigen van eene mindere vorming hebben te beklagen; maar bovenal wachte men zich, voorbarig eenen maatregel aan te nemen, van welks goeden uitslag de voorsteller van het ontwerp van wet zelf zoo weinig overtuigd schijnt te zijn.




Hollands roem in Kunsten en Wetenschappen, met Aanteekeningen en Bijdragen, door Hendrik Baron Collot d'Escury, Heer van Heienoord. VIIde Deel. Het derde der Wetenschappen. Te 's Gravenhage en te Amsterdam, bij de Gebr. van Cleef. 1844. In gr. 8vo. VI en 505 bl. f 5-20.

Als een gedenkzuil voor Hollands roem in kunsten en wetenschappen, als een dankoffer aan al die mannen, die dezen roem vermeerderd en verhoogd hebben, als eene uitmuntende aansporing voor allen, om voort te gaan op het door onze vaderen bewandelde pad te dezen opzigte, ligt het bovengenoemde werk van den edelen d'escury voor ons. Ieder die belang stelt in den roem des vaderlands, ieder die de wetenschappen bemint en zijnen geest met kennis en geleerdheid wil verrijken, zal er den Heer van Heienoord dank voor zeggen, dat hij, hoewel zijne jaren klimmen, en zijne werkkracht en vlugheid dan al eenigermate afnemen, alles aanwendt, wat in zijn vermogen is, ten einde hij de vrijwillig opgenomene taak niet onvoltooid of onafgedaan achterlate.
Gelijk de Schrijver in de vorige Deelen dezes werks Hollands roem in bouw- en beeldhouwkunst, in het dienstig maken der kunsten aan de eer van 's lands geschiedenis, in taal en godgeleerdheid, in dichtkunst en wiskunde, in ster-
{==255==} {>>pagina-aanduiding<<}
re- en aardrijks- en zeevaartkunde, in vestingbouw en waterbouwkunde, met ontegenzeggelijke bewijzen en op eene waardige wijs heeft gestaafd en daardoor bewezen heeft, dat ons vaderland eene klassieke kweekplaats zoo der wetenschappen als der kunsten mag genoemd worden, even zoo blijkt uit het voor ons liggende Deel de roem der Nederlanders in het beoefenen der natuurlijke wijsbegeerte en der wetenschappen, die daartoe betrekking hebben.
En waarlijk, die roem is niet ver te zoeken; of steunt zij op zwakke gronden? ‘Wij hebben toch,’ zegt de Schrijver in zijn voorberigt, ‘in natuur- en scheikunde, in alle vakken der natuurlijke historie en geneeskunde en wat daarmede verwant is, onder onze landgenooten van vroegeren en lateren tijd de zoodanigen in aanzienlijken getale aangetroffen, die op verschillende wijze uitgemunt of het hunne bijgedragen hebben tot vermeerdering van nutte kundigheden en ter uitbreiding van het gebied der wetenschappen.’
Den geleerden Schrijver in al de door hem vermelde zaken en bijzonderheden na te gaan, zal wel niemand van ons vergen, en tot het maken van uittreksels is het werk te eenemale ongeschikt. Wij treden dus in geene bijzonderheden, te meer, daar wij geene aanmerkingen van belang te maken hebben. De bedenking, vroeger wel eens geopperd, of één Schrijver in staat zou zijn over alle vakken van wetenschap te handelen? wordt ook door dit Deel ontzenuwd, vooral daar men den arbeid van den Heer d'escury minder moet beschouwen als eene analytische opgave van waarnemingen en onderzoekingen in de verschillende wetenschappen, voor de studie derzelve van hoog aanbelang, of als eene critische beschouwing van de voortbrengselen der kunst, voor hare beoefenaars zoo noodzakelijk, dan wel als een algemeen overzigt der hoogte, waarop kunsten en wetenschappen, door de beoefening en aankweeking van zoo vele groote mannen, als ons vaderland heeft opgeleverd, onder ons beschouwd mogen worden te staan. Men houde onder het oog: alles is eene algemeene voorstelling van den roem, door Nederland, op het gebied van kunsten en wetenschappen, door alle eeuwen heen, waardiglijk ingeoogst. En al ware het, dat de Schrijver hier het hoofddoel, dat hij zich bij het schrijven van dit werk heeft voorgesteld, uit het oog had verloren, en, in plaats van diegenen onder onze landgenooten, die in de onderscheidene takken van kennis en wetenschap, welke

{==256==} {>>pagina-aanduiding<<}
zich aan onze opmerking voordoen, hebben uitgemunt, als met den vinger aan te wijzen, de wetenschappen zelve als een ingewijde had behandeld, dan nog zou hij, naar ons inzien, hiertoe bij uitnemendheid zijn geschikt geweest.
Zoo blijkt het dan, ook uit dit werk, dat het land, dat 's gravesandes en musschenbroeks, dat boerhaaves, ruysschen en swammerdammen, leeuwenhoeken en lyonnetten met zoo vele anderen heeft voortgebragt, dat het land, waarin van swinden het orakel der kennis gelijk bij de naburen was; het land, waar brugmans, die alles omvatte, gebloeid heeft; dat dat land, het moge dan klein van omtrek op de wereldkaart zijn, met regt groot te noemen is in kunsten en wetenschappen.
De slotsom van onze korte aankondiging is dus deze: dat wij den geëerden Schrijver dankzeggen voor het handhaven van der Vaderen roem in het beoefenen en kennen der natuur- en scheikunde, der natuurlijke historie, der botanie of plantenkunde en der geneeskunde en daarmede in verband staande wetenschappen; en dat wij meenen met het volste regt zijnen arbeid, al komt die dan ook van geen natuur- of geneeskundige zelv', te mogen aanbevelen; terwijl wij den geleerden Polyhistor leven, lust en gezondheid toewenschen, om ook het laatste Deel van dit werk, dat den lof zal vermelden van hen, die in het geschiedkundige en in regts- en staatswetenschappen zich naam hebben gemaakt, op eene even waardige wijze te voltooijen.





Hendrick Graaf van Brederode, Medegrondlegger der Nederlandsche Vrijheid, verdedigd door Mr. M.C. van Hall, Staatsraad enz. enz. Te Amsterdam, bij J. Müller. 1844. In gr. 8vo. XVI, 241 bl. f 3-30.

Antwoord aan Mr. M.C. van Hall, Staatsraad enz. enz. (over a. Hendrick Graaf van Brederode, b. uitgave van Brieven. c. Historische kritiek.) Door Mr. G. Groen van Prinsterer. Te Leiden, bij S. en J. Luchtmans. 1844. In gr. 8vo. 104 bl. f 1-:

Wij voegen deze belangrijke geschriften bij elkander, omdat zij te zamen één geheel vormen, en ons nader met een zoo verschillend beoordeelend geschiedkundig persoon bekend

{==257==} {>>pagina-aanduiding<<}
maken, alsmede ons over het gebruik der bronnen onzer vaderlandsche geschiedenis inlichten, en ons de gronden eener echte historische kritiek duidelijk voor oogen stellen.
De achtingwaardige Mr. m.c. van hall geeft in de Inleiding van zijn geschrift de redenen op, die hem genoopt hebben, om de nagedachtenis van hendrick van brederode, voorheen het voorwerp van uitbundigen lof, thans van eene ongunstige zijde door sommige schrijvers voorgesteld, van de hem aangewreven blaam te zuiveren en in zijne vorige eer te herstellen. De toevallige omstandigheid, dat zijn Ed. te Vianen is geboren, en zijne jeugd bij de overblijfselen van het aloude slot Batestein en het lusthuis, dat hendrick van brederode voor zijne echtgenoote amelia liet stichten, heeft doorgebragt, heeft hem al vroeg zekeren eerbied voor dien Nederlandschen Edele ingeboezemd, wiens hoofd toen met den stralenkrans van vrijheidsroem omgeven was. Hij was tevens in de gelegenheid, om verscheidene stukken betrekkelijk de familie der brederodes te verzamelen; en het is niet meer dan natuurlijk, dat, toen de nagedachtenis van een' persoon, die gedurende zijn' langen levensloop het voorwerp van zijne belangstellende herdenking was geweest, van eene min gunstige zijde werd beschouwd, hij eindelijk de pen opvatte, om die krachtdadig te verdedigen. De voornaamste punten, in deze apologie verhandeld, komen hoofdzakelijk hierop neder: Hendrick van brederode was tot vóór weinige jaren het voorwerp van bijna onverdeelden lof. Hij werd door geschiedschrijvers en dichters als om strijd geprezen. Schiller was de eerste, die, in zijnen Abfall der Niederlände, van hem een ander, minder gunstig beeld schetste. Doch het waren voornamelijk bilderdijk en groen van prinsterer, die, volgens den Heer van hall, de daden van philips, van granvelle en alva vergoêlijkten, die de
nagedachtenis van brederode betigtten en verguisden. Van kampen volgde, zonder genoegzaam onderzoek, deze drie schrijvers, en hield het hoofd van het Verbond der Edelen voor een' persoon zonder bekwaamheden, los van zeden en zonder vastheid van karakter.
De hoofdbronnen, waaruit de beschuldigingen en betigtingen tegen brederode geput zijn, waren, behalve de Spaanschgezinde schrijvers over onzen opstand tegen philips, brieven, door brederode vertrouwelijk aan zijnen vriend, lodewijk van nassau, geschreven; de antwoorden hierop

{==258==} {>>pagina-aanduiding<<}
ontbreken. De Heer van hall maakt van deze gelegenheid gebruik, om zijn gevoelen over het onbetamelijke van brieven na den dood van den schrijver, voor zoo verre zij diens bijzonder leven en gevoelens betreffen, bekend te maken. Koning willem I kan de mededeeling dier brieven alleen hebben toegestaan tot volmaking en opheldering der vroegere geschiedenis van zijn vaderland en stamhuis. De inhoud, de stijl en het schrift dier brieven moeten naar de beschaving en de zeden zijner eeuw en de opvoeding, die brederode genoot, beoordeeld worden. De Schrijver tracht vervolgens het nietige en onbewezene aan te toonen der beschuldiging, tegen van brederode ingebragt, dat hij zoo wel aan den wijn als aan de vrouwen ongeoorloofd verslaafd zoude geweest zijn; te bewijzen dat hij ook geenszins een laffe vleijer der Nassauers was. Het is niet zeker, op welke wijze van brederode gestorven is; doch er is niets tegen in te brengen, dat zulks niet, gelijk sommigen beweren, op eene stichtelijke wijze zoude hebben plaats gehad. Verder verdedigt de Heer van hall hem tegen de blaam van ongodsdienstigheid, en doet zijne verlichte en verdraagzame wijze van denken uitkomen, door zijne poging, om de Calvinisten met de Lutheranen te vereenigen; terwijl hij tevens een' afkeer van den beeldenstorm aan den dag legde. Zijne eerzucht was ook betamelijk en geenszins overdreven. Zijn vader, reinoud III, poogde eerst eene hooge geestelijke waardigheid voor hem te verkrijgen; maar hij werd reeds op zijn vijftiende jaar in den krijgsmansstand ingelijfd, waarin hij tot een' hoogen graad opklom. Zijne verdiensten als krijgsman worden door den Schrijver hoog aangeslagen, door willem I en aanzienlijke krijgsoversten op prijs gesteld en ook buiten Nederland gewaardeerd. Toen het met het Verbond der Edelen ten
einde liep, wierp brederode zich in Amsterdam; hier wordt het gebeurde met de la torre onderzocht, en zijn gedrag in die stad geprezen; terwijl hij eerst na het vertrek van den Prins van Oranje uit den lande Amsterdam verliet en naar Embden scheep ging. Van brederode liet groote bezittingen en goederen achter, waaruit zijne bijzondere schulden en die, welke hij voor de goede zaak gemaakt had, na zijn overlijden zijn voldaan geworden. Hij was de vriend van lodewijk van nassau niet alleen, maar ook van willem I, marnix van aldegonde en anderen; het hoofdbeleid van den opstand van 1566 en 67

{==259==} {>>pagina-aanduiding<<}
was aan hem opgedragen. Hij kweet zich hiervan zoo goed als de omstandigheden zulks toelieten, en paarde moed aan welsprekendheid. Hooft heeft brederode's karakter naar waarde afgemaald. Het is onbewezen, dat zijn vroege dood aan uitspattingen zoude toe te schrijven zijn. Bentivoglio en van der fynckt zwijgen van hetgeen door viglius dienaangaande werd verspreid; bilderdijk, van kampen en groen van prinsterer hebben hetzelve zonder voorafgaande en oordeelkundige navorsching aangenomen. Stijl en te water hebben zoo wel, als bor, hooft, brandt en vondel, aan brederode regt gedaan; terwijl, tot besluit, de Schrijver erkent, dat hij als mensch ook zijne gebreken had, maar dat hij als medegrondlegger van Neêrlands vrijheid en onafhankelijkheid den dank van het erkentelijke nageslacht verdient. Bij dit uitvoerig vertoog van den Heer van hall zijn vele bijvoegselen en aanteekeningen, alsmede verscheidene platen gevoegd, die dit werk zeer belangrijk maken voor iederen liefhebber der vaderlandsche geschiedenis, die hiervoor den Schrijver zal dankzeggen.
De Heer Mr. van hall eindigt zijne verdediging van hendrick van brederode op de volgende treffende wijze: ‘Gelukkig voor van brederode's naroem, nog leeft de arbeidzame, scherpzinnige onderzoeker der belangrijke oorkonden van het stamhuis Oranje Nassau. Hij was het, die de bewijzen zijner veroordeeling uit de bijzondere schriften van het voorwerp mijner verdediging, uit de weinige verstrooide narigten zijner godsdienstige en staatkundige tegenstanders heeft gemeend te mogen opdelven, die als onbetwistbaar aan te nemen en openlijk te verkondigen. Tegen die veroordeeling treed ik thans bij hem op als in hooger beroep, en vraag, op grond van de door mij aangevoerde feiten en beschouwingen, herziening van zijne uitspraak van veroordeeling omtrent eenen afgestorvene, die zich zelven niet kan verdedigen. Hij heeft van brederode afgeschilderd als een' man zonder beginselen en zeden, beroofd van echten moed. Mogt ik in mijne poging eenigermate geslaagd en in staat geweest zijn, hem van die uitspraak te doen terugkomen! Hij, die de staatslisten in eenen granvelle, de overheersching des gewetens in eenen philips trachtte te vergoêlijken, die de bloedvlekken zelfs in eenen alva en zijnen Raad poogde uit te wisschen, - hij, die in zoo vele zijner schriften verklaarde op waarheidsliefde en

{==260==} {>>pagina-aanduiding<<}
Christenzin den hoogsten prijs te stellen, kan niet anders dan met bescheidenheid - hij zal niet liefdeloos op mijne poging nederzien.’
Op dit plegtig beroep, op deze uitdaging kon en mogt de Heer groen van prinsterer niet zwijgen; spoedig verscheen dan ook zijn Antwoord, waarin hij uitvoerig de drie punten van beschuldiging behandelde: Is mijn oordeel over brederode onbillijk? Is de mededeeling zijner brieven onkiesch? Is de wijs, waarop ik over filips, granvelle en alva heb geschreven, een vergoêlijken hunner misdaden geweest? - Zijn Ed. heeft deze vragen met gepaste bescheidenheid, maar tevens met kracht en mannelijken ernst beantwoord. Hij, die zoo zeer vertrouwd is met alles, wat onze vaderlandsche geschiedenis aangaat, en vooral het tijdvak van willem I in al deszelfs bijzonderheden nagegaan en onderzocht heeft, heeft al de punten der apologie van brederode gewikt, en vele daarvan gemeend te moeten wederleggen; zoodat hij volhoudt, bij zijn oordeel, in zijne Archives over dien persoon uitgesproken, te kunnen volharden, zonder daarom het eens te zijn met hetgeen schiller, aan wiens werk hij geene bijzondere waarde in het geschiedkundige, maar alleen wat den vorm en den stijl betreft, toekent, over brederode zegt, en zonder zich met de overdrevene minachting van bilderdijk en hetgeen van kampen gemeend heeft uit de brieven, in de Archives voorkomende, omtrent brederode te moeten besluiten, te vereenigen.
Wat de beantwoording der tweede vraag, over de mededeeling dier brieven, aangaat, het door zijn Ed. daaromtrent aangevoerde mag een meesterstuk heeten van historische kritiek. Hij heeft hier de geschiedenis, als de regtspreekster des menschdoms, volkomen in hare regten, om alle bescheiden te mogen openbaar maken, die niet ten nadeele van nog levende personen zouden kunnen uitloopen, gehandhaafd; hij heeft hier met naauwgezetheid de pligten aangewezen van een' uitgever van bescheiden, en de grenzen aangetoond, waarin zoodanig een, en dus ook hij zelf, zich moet beperken. Kieschheid, getrouwheid en waarheidsliefde moeten zijne eigenschappen zijn. Van de eerste is hij niet afgeweken, en de beide laatsten waren steeds zijne geleidsters. De geschiedenis is aan het getrouw en woordelijk uitgeven van oorspronkelijke stukken en brieven van be-
{==261==} {>>pagina-aanduiding<<}
roemde personen het helderder licht verschuldigd, dat over vele gebeurtenissen en personen is opgerezen. De Heer groen van prinsterer verklaart hier tevens plegtig, dat hij zijnen last, hem door den overleden Koning opgedragen, niet is te buiten gegaan.
Wat het derde punt van beschuldiging betreft, dat hij het gedrag van granvelle, philips en alva zonde getracht hebben te vergoelijken, hiertegen verheft hij zich met eene waardige welsprekendheid, op eene groote kennis van zaken en personen gegrond. Door hem worden al de omstandigheden nagegaan, die in de beoordeeling der bewuste mannen moeten in acht genomen worden, om hen niet uit een te eenzijdig standpunt te bezien. Hij was in zijne uitspraak gematigd, maar heeft geenszins de veinzerij, de dweep- en heerschzucht en den koelen bloeddorst, waar zij zich in hen vertoonden, over het hoofd gezien, veel min getracht die in een schoonschijnend daglicht te doen voorkomen, of bloedvlekken pogen uit te wisschen, die na bijna drie eeuwen nog onuitwischbaar zijn. Het slot der beantwoording van den Heer groen van prinsterer is mede zeer lezenswaardig, zoo wel voor de geschiedenis in het algemeen, als voor die van het vaderland in het bijzonder. Beide stukken kenmerken zich door een' schoonen stijl en een' fijnen, beschaafden toon, geheel de wetenschappelijke geschiedkundige polemiek waardig.
Ref. eindigt hier, nadat hij de stukken van het proces aan het oordeel van het beschaafd publiek voorgelegd heeft, met de uitspraak aan hetzelve over te laten, en zoo wel den Heer van hall voor zijne edele poging ter handhaving van eer en roem van brederode, als den Heer groen van prinsterer voor zijn in vele opzigten treffelijk Antwoord dank te zeggen.

Iets over hooger Onderwijs. Quaqua tetigeris, ulcus. Te 's Gravenhage, bij P.C. Dill. 1845. In gr. 8vo. 38 bl. f :-40.

Deze brochure, onderschreven 's Gravenhage 4 Maart 1845, bevat zware beschuldigingen. Van onze Hoogescholen gaat het gebrek aan wetenschappelijke vorming uit, dat in ons vaderland zoo algemeen is (bl. 5). Met de theologische stu-
{==262==} {>>pagina-aanduiding<<}
die is het bijzonder slecht gesteld. De Hoogleeraren verhalen met zeker welgevallen aan hunne leerlingen, dat zij bijna de letters van het Hebreeuwsch vergeten zijn, en nimmer in staat waren een geschiedkundig, hoeveel minder een dichterlijk boek des Ouden Testaments in 't oorspronkelijke te verstaan (bl. 6). De beoefening der overige Semitische talen wordt als belagchelijk uitgekreten. Zelfs de uitlegging des Nieuwen Testaments wordt verzuimd (ald.). Alle Wijsbegeerte wordt bespot (bl. 7). Ik onthoude mij van meer op te halen. De Schrijver vergt, dat wij dat alles op zijn woord (het woord eens ongenoemden) gelooven zullen. Intusschen ware het toch eerlijker geweest met zulke beschuldigingen niet op te treden, dan met een open vizier. Wij nemen derhalve de vrijheid, om, vóór dat nader bewijs tot ons komt, van die beschuldigingen niet veel te gelooven, en zouden het boekje ook geheel onvermeld laten, wanneer het niets dan dergelijke aantijgingen behelsde. Aan beschimping en verguizing van ons onderwijs in de geneeskundige vakken waren wij in de laatste jaren gewoon; de aanval op de theologische faculteit kwam ons onverwachter, en daar, zoo als duidelijk is, Leiden vooral bedoeld wordt, ook ontijdiger voor, juist op een tijdstip, waarin aan de Utrechtsche Hoogeschool op de theologische prijsvraag twee verhandelingen van Leidsche studenten zijn ontvangen, waarvan de eene den gouden eerprijs, de andere het accessit was waardig gekeurd, ten bewijze, dat de kweekelingen der Leidsche Hoogeschool, althans bij die der twee overige vaderlandsche Hoogescholen niet achterstaan.
Er zijn echter andere zaken in deze brochure ter sprake gebragt, welke van publieke bekendheid zijn, doch welke het ons genoegen deed hier onbewimpeld en met den regten naam gekenmerkt (wij moeten bijkans zeggen gebrandmerkt) te zien. De Schrijver spreekt over den omvang, de vrijheid, de gewone hulpmiddelen en de buitengewone aanmoedigingen van het hooger onderwijs. Het besluit op het hooger onderwijs van 1815 is zeker, gelijk alle menschenwerk, onvolkomen, en zoude hier en daar eenige wijziging behoeven. De nadere besluiten op het hooger onderwijs hebben wel hier en daar eenige verandering, maar zeker weinig verbetering aangebragt. Ook gelooven wij niet, dat in het besluit van 1815 de hoofdoorzaak van het verkeerde te zoeken zij. Dat besluit is in de grondtrekken goed en voldoende, en wanneer wij

{==263==} {>>pagina-aanduiding<<}
zien, wat Commissiën, die dikwerf uit de vreemdsoortigste elementen worden zamengesteld, bij ons uitregten, (men denke slechts aan de Rapporten over de Geneeskundige Staatsregeling door de in 1841 benoemde Commissie uitgebragt) dan huiveren wij schier van eene poging, om langs dezen weg eenige verbetering te erlangen. Alles wordt daardoor onzeker, omdat vaste beginselen ontbreken, en niet het beste uit het goede uitgekozen, maar onzamenhangende brokken vereenigd worden. De veiligste weg zou veelligt zijn, dat men al de Hoogescholen raadpleegde over 't geen in het besluit van 1815 thans, volgens de ondervinding van dertig jaren, wijziging behoefde, en vervolgens de Redactie aan een' enkelen man opdroeg, die met het hooger onderwijs binnen en buiten 's lands bekend was, en dien men in staat stelde en ten pligt maakte, om nopens de verordeningen in andere landen zich volkomen en volledig onderrigt te verschaffen. Het is hier even als wij in de Memoriën en Correspondentiën van den Oud-Minister gogel over belastingstelsels lazen: Inschikkelijkheid en plooijen bederven het meeste, wat in elks arbeid, op zich zelve en als geheel beschouwd, goed zijn zoude. Dat dan altoos het geheel het werk zij van één' man. (Zie Vaderlandsche Letteroefeningen, 1845, Februarij, bl. 70). Reeds op de scholen konden wij dat van onzen phaedrus leeren: Plus esse in uno saepe quam in turba boni. Maar wij herhalen het, in de reglementen op het onderwijs ligt niet de hoofdoorzaak van het verkeerde. Dat verkeerde ontspruit veeleer uit de gebrekkige opvolging van de besluiten, waaraan gedeeltelijk de Regering zelve schuld heeft. Leerstoelen blijven ledig staan; of men draagt, om eenige honderd guldens jaarlijks te besparen, het onderwijs van sommige vakken aan buitengewone Hoogleeraren op, waarvan de aanstelling, volgens het besluit van 1815,
een geheel ander doel moest hebben. In het algemeen schijnt het niet de vraag te zijn, hoe het onderwijs aan de Hoogescholen het best bevorderd en uitgebreid kan worden, maar hoe men het op de minst kostbare wijze kan inrigten. Men neme alechts het besluit van 15 Februarij 1843 in handen, waarbij de akademische jaarboeken, de prijsvragen en de beurzen worden afgeschaft. Wat de laatsten betreft, hoezeer in den regel alleen zij, die eene zekere onbekrompenheid van middelen genieten, tot de studie geroepen zijn, kan men echter niet ontkennen, dat het in 't belang der wetenschap

{==264==} {>>pagina-aanduiding<<}
wenschelijk is, dat ook voor onbemiddelden van meer dan gewonen aanleg de weg daartoe niet geheel gesloten zij. Men verdubbele alle voorzorgen, dat deze begunstiging niet aan onwaardigen worde weggeschonken; maar deze aanmoediging aan behoeftige verdienste geheel te onthouden, is onvoorzigtig; ook hier geldt het: Pecuniam in loco negligere, maxumum interdum est lucrum. Één enkel uitmuntend man, wiens ontwikkeling de vrucht dezer weldadige instelling was, en die den roem des Vaderlands uitbreidt, betaalt voor die gelden de renten aan den Staat voor zich en de overigen. Wat de prijsvragen aanbelangt, het wekt bevreemding, dat al de Hoogescholen zich bij adressen aan de Regering wegens het voordeel, dat die inrigting voor de studie aanbrengt, verklaard hebben; terwijl in de consideratiën, die het besluit voorafgaan, gesproken wordt van sommige uitgaven, welke zonder nadeel voor het onderwijs voor vermindering vatbaar zijn. De Utrechtsche en Groningsche Hoogleeraren gaan dan ook voort, met goedkeuring van het Gouvernement, hoezeer nu niet meer uit deszelfs naam, in het uitschrijven van akademische prijsvragen, en te Leiden wordt zulks mede thans jaarlijks door de regtsgeleerde faculteit gedaan.
Het zou voorzeker onredelijk zijn te willen vergen, dat in ons kleine land drie Hoogescholen werden ingerigt op de ruime schaal en toegerust met zulke hulpmiddelen als b.v. Berlijn, de eerste Hoogeschool van zulk een uitgestrekt rijk als Pruissen.

Longos imitaris, ab imo 
Ad summum totus moduli bipedalis. 

Wij willen ons ook niet onder diegenen rangschikken, die eene enkele Hoogeschool, ten koste der opheffing van eene of twee anderen, willen verrijken. Reeds vroeger werd aan Harderwijk hare Hoogeschool ontnomen; later werd het Athenaeum van Franeker, de schaduw harer voormalige Universiteit, opgeheven, en de drie nog bestaande inrigtingen van hooger onderwijs werden daarom niet ruimer bedeeld. Naar deze antecedenten te oordeelen, heeft dus ook b.v. Leiden niet veel te verwachten van de opheffing van de Utrechtsche of Groningsche Hoogeschool of zelfs van beiden. Daarenboven achten wij het van hoog belang, dat middelpunten van geleerdheid en beschaving, kunnen zij niet vermeerderd worden,

{==265==} {>>pagina-aanduiding<<}
althans niet worden verminderd. Maar kunnen deze drie Hoogescholen niet gelijkelijk in ruimer genot van hulpmiddelen deelen, dan is het verlangen niet onbillijk, dat ten minste ééne trapsgewijs zich op gelijke hoogte met andere buitenlandsche instellingen verheffe.
De Schrijver der brochure spreekt op bl. 32, bij de vermelding der materiële subsidiën van het hooger onderwijs, ook van de Bibliotheek der Leidsche Hoogeschool. Volgens artikel 168 van het besluit van 1815, zal aan elke der Hoogescholen voor de Bibliotheken eene ruime som op de jaarlijksche begrooting harer uitgave worden toegestaan. Een derde van dit subsidie komt, volgens artikel 169, ten behoeve der natuurkundige wetenschappen. Rec. meent te weten, dat dit derde gewoonlijk zoo weinig den naam van ruim verdient, dat het voor de jaarlijksche aankoopen van eene private bibliotheek in één der vakken der natuurkundige wetenschap naauwelijks toereikende zoude zijn. Ook is deze klagt niet nieuw. De Senaat der Hoogeschool te Leiden heeft reeds in 1828, in hare Bedenkingen aan de Commissie ter herziening der Akademische zaken, door Z.M. willem I bij besluit van 15 April van dat jaar bijeengeroepen, nadrukkelijk verklaard, ‘dat de Leidsche Bibliotheek, die de eerste in de Nederlanden heet, aanmerkelijke sommen zou noodig hebben, om zelfs met de minste der buitenlandsche te kunnen wedijveren.’ Het gebouw is voor geene vergrooting vatbaar, en de bezuiniging erlangt ook hier eene uitwendige verschooning. Een nieuw gebouw voor de Akademie blijft, zoo als de Schrijver zegt, een ruim en prachtig luchtkasteel. Wanneer men eens daartoe kon overgaan, dan zou het physisch kabinet, thans ingeklemd tusschen het Museum van Natuurlijke Historie, van daar met de Bibliotheek naar het Akademiegebouw kunnen worden overgebragt, en de anatomische en zoölogische verzamelingen verkregen ruimte voor meerdere uitbreiding. Doch het zijn pia vota.
Er zijn velen, die Hoogescholen alleen beschouwen als staatsinrigtingen, waar men bekwame menschen vormt voor die beroepen, waarvan de gronden in het zoogenaamd hooger onderwijs worden aangeleerd. Anderen meenen, dat Hoogescholen bovenal in 't belang der wetenschappen ingestelde vereenigingen zijn van geleerden, die den schat der menschelijke kennis moeten bewaren en uitbreiden. Het is ontwijfelbaar, dat beide deze oogpunten vereenigd moeten

{==266==} {>>pagina-aanduiding<<}
worden, en dat, zullen Hoogescholen op den duur aan het eerste, meer praktisch nuttige doel beantwoorden, zij tevens onafgebroken naar het hoogere ideaal moeten streven, 't welk in het tweede oogpunt vooraan wordt geplaatst. Toetst men onze bestaande inrigtingen aan dezen dubbelen eisch, dan laten zij ongetwijfeld veel te wenschen over, veel dat dringend verbetering behoeft. Hiertoe rekenen wij vooral het aantal der Professoren. Dit getal, zoo als het bij het besluit van 1815 is vastgesteld, is voor den tegenwoordigen omvang der wetenschappen veel te gering. Als het belang der wetenschap het vordert, zegt artikel 68 van het meergemelde besluit, dan zal het getal der gewone Hoogleeraren kunnen worden vergroot; ‘maar wat zonderlinge loop heeft (zoo vraagt de Schrijver, bl. 20) in ons vaderland de wetenschap wel genomen, dat haar belang vermindering schijnt te eischen?’ De Schrijver wil dus, en teregt, het getal der Hoogleeraren vermeerderd hebben; hij wil echter tevens, als een middel zonder eenig bezwaar voor de schatkist, (bl. 26) dat er volslagene vrijheid van onderwijs zal zijn. Die vrijheid van onderwijs was de voornaamste der wenschen, welke in 1828 aanleiding gaven tot het bijeenroepen eener Commissie, en tot die menigte vragen, welke de Regering destijds aan de Hoogescholen gerigt heeft, om daarop hare consideratiën te vernemen. Die vragen waren wel wat vreemdsoortig en haspelden alles dooreen, maar zulks was een gevolg van de ingebragte bedenkingen van allerlei, veelligt welmeenende, maar niet altijd even zeer bekwame en wèlonderrigte mannen, die zich met voorslagen van verbetering, omsmelting en hervorming van het onderwijs destijds inlieten. Zij gaven ook aanleiding tot eenige, in deze dagen nog altijd de aandacht overwaardige Brieven over Universiteiten en hooger Onderwijs, in 1828 en 1829 (te Leiden, bij h.w. hazenberg, jun.)
in het licht gegeven. Wij althans achten ons verpligt, nu er weder van hervorming gesproken wordt, de aandacht op die Brieven op nieuw te vestigen. Men leze over die vrijheid van onderwijs b.v. den zevenden Brief. De Schrijver dezer brochure had daar zijn voordeel mede kunnen doen. Hij verstaat door vrijheid van onderwijs niet, dat het onderwijs van alle inmenging van vreemd gezag bevrijd zal zijn, dat alle wetenschappen zonder terughouding worden voorgedragen, dat men ieder systeem onpartijdig kan leeren kennen, dat men op de

{==267==} {>>pagina-aanduiding<<}
juiste hoogte gebragt en met den ganschen omvang van elk derzelve worde bekend gemaakt, (zevende Brief, bl. 8) - maar dat den studenten de vrije keus overgelaten zou worden van de lessen, die zij volgen willen, en dat aan elk, buiten en behalve de Hoogleeraren, de meestmogelijke vrijheid tot het geven van onderwijs zou worden toegekend. Wat de eerste vrijheid betreft, ik moet opmerken, gelijk ook de Schrijver in 't voorbijgaan doet, dat dezelve werkelijk reeds bestaat. Bij het besluit van 1815 zijn, in art. 75, allen, die zich tot eene publieke promotie bereid verklaren, van alle verpligting ontheven, om den tijd of den loop hunner studiën te bewijzen. En of zulks nog niet genoeg ware, werd, bij besluiten van 27 Mei en 28 Junij 1830, ook aan ieder, die de noodige kundigheden zou hebben opgedaan, zonder onderscheid, waar en hoe hij die verkregen zal hebben, de toelating tot examina en tot de bekoming der akademische graden opengesteld. Zulks was een gevolg van de toenmalige, in België geuite begeerte naar vrijheid van onderwijs. De Hoogescholen hebben aan die beginsels eenige promotiën van op klinische scholen gevormde Chirurgen en van Officieren van Gezondheid tot Medicinae Doctores te danken, waarvan het over 't geheel twijfelachtig is, of de goede zaak voordeel getrokken heeft. Maar wilde men die vrijheid nog verder uitstrekken, door ook van de examina al die vakken te laten wegvallen, welke thans als min noodzakelijk beschouwd worden, omdat men er slechts getuigschriften van verlangt, dan vreezen wij, dat het nadeel zeer groot zou zijn. Wij gelooven, dat men in 't belang van goede, grondige studie reeds te ver gegaan is, en dat men vroeger of later van die vrijheid zal moeten terugkomen. Zoo er iets in de akademische reglementaire bepalingen vooral verbetering vereischt, het zijn de getuigschriften van verpligte lessen. Al wat wezentlijk noodig is te weten,
moet ook in de examina worden opgenomen, abjecto omni isto testimoniorum fuco, gelijk de ongenoemde Schrijver van eene in 1840 verschenen brochure, De mutandae Academicae disciplinae in Patria nostra necessitate, (Dordraci apud van houtrijve et bredius) teregt zeide. Maar studie zonder reglementaire bepalingen kan tot niets goeds leiden; dan berust alles op gewoonte, traditie en willekeur. Wat nu de andere vrijheid betreft, ook deze bestaat, gelijk de Schrijver aanmerkt, volgens art. 2 van het besluit van 1815, hetwelk bepaalt,

{==268==} {>>pagina-aanduiding<<}
dat het aan ieder, die zich daartoe geschikt voelt, vrijstaat, in de onderwerpen van hooger onderwijs aan anderen onderrigt te geven. Wat verlangt de Schrijver nu nog meer? Hij verlangt, dat de examina uit de handen der Professoren worden weggenomen en in die van anderen overgedragen (bl. 17); eerst dan zal, zegt hij, het onderwijs der privaatdocenten kunnen mededingen met dat der Professoren.
Wij gelooven, dat de inrigting der privaatdocenten, onder behoorlijke beperking, zeer voordeelig zou kunnen zijn, vooral in sommige vakken, die thans weinig uitzigt geven, omdat zij tot geen winstgevend beroep in de maatschappij leiden; maar de bepaling van art. 2, welke wij aanhaalden, moet men niet met de aanstelling van privaatdocenten verwarren. De privaatdocenten aan de Duitsche Hoogescholen zijn aan zekere bepalingen onderworpen; zij moeten bewijzen geven van hunne bekwaamheid; de personen, in art. 2 bedoeld, behoeven zelfs niet eens een' akademischen graad te bezitten. Wat het afnemen der examina door anderen dan Professoren betreft, de Schrijver kan hier niet anders dan eene Staatscommissie bedoelen. Zulk eene Commissie zou toch, althans grootendeels, weder uit Professoren moeten worden zamengesteld. Of heeft ons vaderland, over welks achterlijkheid in de wetenschappen de Schrijver zoo zeer klaagt, dan eene zoo overgroote menigte van wetenschappelijke mannen, dat er, behalve het corps enseignant, nog eene vereeniging van geleerden denkbaar is, die over alle vakken van hooger onderwijs even goed of beter dan de Hoogleeraren oordeelen kunnen? Dan is het te meer te bejammeren, dat sommige leerstoelen zoo lang onbezet blijven.
De Schrijver zegt aan het slot zijns opstels: ‘Treurig verschijnsel! Op het gebied der wetenschap is stilstaan onmogelijk. Die niet vooruitsnelt, gaat terug. Onophoudelijk klinkt u hare stem in de ooren: “voort, eindeloos voort!” En wat doet de Regering? Ook zij roept u onophoudelijk toe, maar hare woorden zijn: “terug, eindeloos terug!” Heden wordt der Hoogeschool één voorregt ontwrongen, om haar morgen een ander te betwisten’ (bl. 31). Het is naauwelijks te gelooven, dat de man, die met zoo veel warmte voor de voorregten der Hoogescholen bezield schijnt, zelf de hand wil leenen, om haar van een harer voornaamste voorregten te berooven. Aan dezelfde mannen, aan welke de Regering het onderwijs der jeugd toevertrouwt, kan zij

{==269==} {>>pagina-aanduiding<<}
toch immers ook wel het onderzoek naar de kundigheden toevertrouwen, van hen, die in de maatschappij met eenen akademischen graad zullen optreden. Het stelsel eener Staatscommissie is in Duitschland nu sedert jaren beproefd, en dat het aldaar niet zoo geheel aan de verwachting beantwoordt, zou Rec. met bewijzen kunnen staven, wanneer zijn verslag niet reeds buitendien zeer breed was uitgevallen.
Ik heb herhaalde malen Duitschland bezocht, ben met het onderwijs daar en met andere buitenlandsche inrigtingen eenigermate bekend, zoowel door eigene aanschouwing als door briefwisseling. Eene reeks van brieven daarenboven van jeugdige vrienden, die in de laatste 15 jaren, voor korteren of langeren tijd, in Frankrijk en Duitschland tot hunne vorming doorbragten, levert mij de ondubbelzinnigste proeven op, dat ook daar niet alles aan de hooggespannen verwachting beantwoordt, en dat er vele teleurstelling onder al de voldoening der reis gemengd is. Dat die jeugdige vrienden mij zouden hebben willen misleiden, is ondenkbaar; maar al wilde men zulks ook vooronderstellen, ik zou ook van brieven aan hunne medgezellen kunnen gewagen, welke mij werden medegedeeld en die van dezelfde teleurstelling getuigden. Ook zoude ik menig loffelijk getuigenis van algemeen bekende Duitsche, Fransche en Engelsche geleerden ten bewijze kunnen bijbrengen, 't welk zij van de bekwaamheid en kunde gaven van jongelieden, aan de Nederlandsche Hoogescholen gevormd, en die aan hen waren aanbevolen. Zoo erbarmelijk is het bij ons derhalve niet, als sommigen ons wel zouden willen diets maken. Niemand oordeele of veroordeele dus te ligtvaardig! Daarmede willen wij echter het bij ons bestaande niet onbepaald goedkeuren. Zoo er iets is, hetwelk een nieuw leven in de wetenschappen zou kunnen opwekken, het zou vooral eene krachtdadige, welwillende bescherming en belangstelling der Regering zijn. Hier is regtmatige bekommering. Want het is gelijk de Schrijver zegt: ‘Heden wordt der Hoogeschool één voorregt ontwrongen, om haar morgen een ander te betwisten.’ En, moge er al iets overdrevens in gelegen zijn, geheel onwaar is het echter niet, wat hij er bijvoegt: ‘De wetenschap is vorstin geboren; zij doelt op verovering; waar zij niet heerschen kan, verkwijnt zij in slavernij. Daarom roept zij ieder onder hare vanen
op; maar bij ons keert ieder haar den rug toe. Zij leidt niet meer tot rang, tot eer, tot invloed.

{==270==} {>>pagina-aanduiding<<}
Het schip van den Staat werpt haar als onnutten ballast over boord.’ Men verglimpe dat alles niet met de gewone verontschuldiging van bezuiniging. Want wanneer b.v. de Regering, in 't belang van 's lands schatkist, de vierde verhooging van jaarwedde, bepaald voor den gene, die gedurende dertig jaren als gewoon Hoogleeraar op eene of meer der Nederlandsche Hoogescholen onderwijs heeft gegeven, niet meer toestaat aan hen, die na het besluit van 15 Februarij 1843 tot gewone Hoogleeraren zullen worden benoemd of bevorderd, dan zien wij hier eene bezuiniging, waarvan de natie op het vroegst in 1873 (wanneer namelijk in 1843 een gewoon Hoogleeraar benoemd is beneden den 40 jarigen leeftijd en die nog 30 jaren leven zal) de gezegende vruchten hopen mag! - Het is zeker zonderling, dat zich tegen zulk eene bezuiniging, die veeleer op besnoeijing van den rang der Hoogleeraren dan op wezentlijk voordeel der schatkist schijnt te doelen, zich geen enkele stem verheven heeft. Thans roept de herziening der Grondwet aller aandacht.
Honos alit artes! Wanneer men den bloei der wetenschappen bevorderen wil, eere en achte men hare beoefenaars. Nu is, helaas! de klagt van achilles bij den Dichter:

Ἰση μοῖρα μένοντι ϰαὶ ἐι μάλα τις πολεμίζοι 
ἐν δὲ ἰῇ τιμῇ ἠμὲν ϰαϰος ήδὲ ϰαὶ εσθλός· 
ϰάτθαν᾽ ὁμῶς ὅ τ᾽ ἀεργὸς ἀνῆρ ὅ τε πολλὰ ἐοργώς. 
 
(Iliad. IX:318-320) 

de taal, die miskenning en teleurstelling vaak den wetenschappelijken man in den mond leggen. Gave God, dat het anders ware, en dat dit ulcus, 't welk ons intellectueel en moreel leven bedreigt, nog tijdig uitgebrand en geheeld wierde!





De noodzakelijkheid eener bepaling tot voorloopige in bezitstelling bij de wet op de onteigening ten algemeenen nutte; door F.W. Conrad. Te 's Gravenhage en te Amsterdam, bij de Gebr. van Cleef. 1845. In gr. 8vo. 29 bl. f :-30.

De Handel van Nederland in 1844, en middelen tot opbeuring, voornamelijk in betrekking tot de Wetgeving; door Mr. D.A. Portielje, Regter-plaatsvervanger bij de Ar-
{==271==} {>>pagina-aanduiding<<}
rondissementsregtbank te Amsterdam. Te Amsterdam, bij J. Müller. 1844. In gr. 8vo. VIII en 164 bl. f 1-90.

Onwederlegbaar betoogt de Heer conrad de onmisbaarheid eener bepaling tot voorloopige in bezit stelling, bij de wet op de onteigening ten algemeene nutte. Meer behoeven wij van dit opstel niet te zeggen, daar het voorstel van wet, strekkende tot gemoetkoming aan dat bezwaar, buiten twijfel zal worden aangenomen, en denkelijk wel reeds vóór deze aankondiging als wet het licht zal zien.
De strekking van het werk, over den handel van Nederland in 1844, door Mr. portielje, is geheel in dien vrijgevigen geest, die bijna allen staathuishoudkundigen en allen voorstanders van handel en nijverheid, in Nederland, eigen is, en die echter te veel in de wetgeving miskend wordt. Bl. 40, zegt de Schrijver, dat ééne belangrijke bijzonderheid, bij de vergelijking der tabellen van In- en Uitvoer te Hamburg, met hetgeen hieromtrent in ons vaderland is waargenomen, zijne aandacht trekt: ‘Zij is deze: in 1825 tot 1830 werd er hier te lande een zwaarder regt geheven, en de invoer was er door afgenomen; van 1830 tot 1835 werd het oudere lagere regt weder gevorderd, en de invoer herstelde zich; in 1835 kwam er eene schaal van regten, en de invoer verminderde andermaal van het oogenblik, dat zij was daargesteld.
De opgave omtrent Hamburg levert een tegenovergesteld resultaat op. Van 1825 tot 1830 zien wij eene aanmerkelijke verhooging in de in- en uitvoeren, welke van 1831 tot 1835 allengs afnamen; met 1836 tot 1841 ontstaat eene zeer belangrijke vermeerdering, ja meer dan verdubbeling in de in- en uitvoeren.
Wij hebben deze opgaven, omtrent den graanhandel van Hamburg, hier opgenomen als van een artikel van buitenlandschen handel, niet omdat dezelve juist de granen betrof, als wanneer wij ze een weinig later hadden aangebaald. De reden, waarom wij er melding van maakten, is deze: meermalen hoort men zeggen, dat de buitenlandsche bandel bij ons is afgenomen, omdat alle volken zich aansluiten, terwijl men aan onze Wetgeving slechts geringen invloed daarop toekent. Het lijdt geene tegenspraak, dat de handelsbetrekkingen tusschen de verschillende volken nog oneindig uitgebreider zouden zijn, ingeval het stelsel

{==272==} {>>pagina-aanduiding<<}
van bescherming minder algemeen werd toegepast. Maar toch zijn wij overtuigd, dat die betrekkingen veel uitgebreider zijn, dan in vorige tijden, en dat derhalve de klagten over afneming van onzen buitenlandschen handel aan andere oorzaken moeten toegeschreven worden. De hoofdoorzaak meenen wij in onze Wetgeving te vinden; den invloed daarvan oordeelen wij zoo gewigtig, dat de Handel, ja! in het algemeen de Nijverheid, zonder bijomstandigheden van buiten, of bloeijen kan of kwijnen moet, naar gelang de aangenomene beginselen in dezelve, en de wijze der toepassing, voor de nijverheid gunstig of ongunstig zijn. In de opgaven omtrent den in- en uitvoer der granen van Hamburg hebben wij een voorbeeld gevonden, hetwelk klaarblijkelijk aantoont: 1o. dat de omzettingen tusschen de volken in dat opzigt niet waren afgenomen; 2o. dat de handel in dat artikel te Hamburg telkens eene ongemeene uitbreiding verkreeg, zoodra onze Wetgeving denzelven ongunstig was, en wederom afnam, als meer vrijgevige bepalingen dien hier bevoordeelden. Wij leiden daaruit de gevolgtrekkingen af, dat de invloed der Wetgeving op den Handel onloochenbaar is, en de klagten van den graanhandelaar over het afnemen der omzettingen in dat artikel niet moeten toegeschreven worden aan verminderde handelsbetrekkingen tusschen de volken onderling, maar wel aan eene Wetgeving, die den buitenlandschen handel benadeelt. Is dit zoo in één artikel, het geldt evenzeer van andere,’ enz.
Intusschen erkent de Schrijver, dat een plotseling opheffen van alle, zoogenaamd beschermende, regten en eene dadelijk onbeperkte vrijstelling, zoo wel voor de schatkist, als voor handel en nijverheid, nadeelig zouden zijn. Hij wil daarom, even als elink sterk en anderen, trapswijze tot de volkomene vrijheid van handel geraken, en terstond met eenige vermindering van regten en accijnsen beginnen. Natuurlijk zal tusschen allen, die zulk eene steeds voortgaande bevrijding des handels zoeken, het meeste verschil ontstaan over de wijze, waarop men in dien geest, gedurende het overgangstijdperk, zal werkzaam zijn. Ieder kan slechts de hoofddenkbeelden aanvoeren, en de bijzonderheden zouden nader moeten worden geregeld. - Het werk is over het algemeen goed beredeneerd, en is een gezet onderzoek der Staathuishoudkundigen waardig.


{==273==} {>>pagina-aanduiding<<}

Photogenische Kunsten. Grondig onderrigt in de theorie en praktijk der Daguerreotypie, Photographie, Kalotypie, Cyanotypie, Ferrotypie, Anthotypie, Chrysotypie, Thermographie en Energiatypie. Alsmede in de kunst om gekleurde Daguerreotypie-portretten te vervaardigen. Door G.T. Fischer. Uit het Hoogduitsch vertaald. Met Afbeeldingen. Te Arnhem, bij J.G. Stenfert Kroese. 1844. In kl. 8vo. 70 bl. f :-75.

Het overschrijven van den langen titel van dit kleine werkje heeft Rec. eenige moeite gekost, die hij echter niet meende te kunnen ontwijken, daar de titel een commentarius is tot het bekende Mundus vult decipi. Althans grondig onderrigt in al die typiën vond hij in dit werkje niet, en hij moet betwijfelen, of iemand, die, zonder verdere handleiding dan dit werkje, zou willen beproeven, deze fraaije kunsten in praktijk te brengen, wel gelukkig slagen zal. Wanneer eene of andere schitterende ontdekking der natuur- of scheikunde, in toepassing op de kunsten, de algemeene aandacht trekt, - en wie zal daarbij niet aan de ontdekking van daguerre denken? - dan zijn veelal kleine brochuren, die daarin tot wegwijzers willen dienen, als door een' tooverslag in het aanzijn geroepen. Zulk eene brochure is dit oorspronkelijk Engelsche, daarna in 't Duitsch en nu in het Nederduitsch vertaald werkje, van welks praktisch nut Rec. wel niet uit eigene ervaring kan oordeelen, maar welks theoretisch gedeelte zoo onbeduidend is, dat hij er niet bij kan stilstaan.




Stamt het Menschengeslacht van één paar af? Van het Standpunt der Natuurkunde nader toegelicht. Eene Voorlezing van Dr. F.J. Julius Wilbrand, gewoon Hoogleeraar der Geneeskunde te Giessen, gehouden 26 Jan. 1844. Te Amersfoort, bij W.J. van Bommel van Vloten. 1844. In 8vo. 30 bl. f :-50.

Rec. had dit werkje reeds vóór de vertaling in het oorspronkelijke gelezen en er een kort berigt van gegeven in het Tijdschrift voor nat. Geschiedenis en Physiologie, XI

{==274==} {>>pagina-aanduiding<<}
D. Boekbesch., bl. 121, 122. Hij heeft het thans in deze Nederduitsche vertaling nogmaals gelezen, en vond geene reden, om van zijn vroeger, niet zeer gunstig oordeel iets terug te nemen. Het hoekje belooft eene toelichting uit het standpunt der Natuurkunde (vom naturwissenschaftlichen Standpunkte). De Schrijver heeft zich zijne taak zeer gemakkelijk gemaakt, door volstrekt niet in de diepte der vraag in te dringen, en daarbij veel om te halen, 't geen eigenlijk niets ter opheldering afdoet. Onzes oordeels had het boekje veilig onvertaald kunnen blijven; de vertaling is echter getrouw, en de uitvoering (druk en papier) verdient lof.
J. v.d. H.




De Instelling van de Orde van St. Jacob, door Graaf Floris V van Holland, in den jare 1279. Een hoofdstuk van het werk: Geschied- en Oudheidkundige Beschrijving van de Ridderzaal in het Hofgebouw te 's Gravenhage. Door A. Beeloo. Te Amsterdam, bij P.N. van Kampen. 1845. In gr. 8vo. 61 bl. f :-60.

Het was een gelukkig denkbeeld van H.H. Studenten der Leidsche Hoogeschool, om ter opluistering hunner feestviering eene Masquerade-voorstelling te geven van een echt ridderlijk feest, gelijk de instelling der broederorde van St. Jacob aanbiedt. Die masquerade toch, die van de omliggende plaatsen ontelbare scharen naar Leidens muren deed komen, verhoogde niet weinig den luister van dezen voor Leiden zoo belangrijken dag, en verplaatste ons, door getrouwheid aan de geschiedenis en aan het costuum van dien tijd, eenige eeuwen terug, toen Hollands edele en ridderlijke Graaf, floris V, de broederschap van St. Jacob instelde.
Het was daarom ook niet te verwonderen, dat kort vóór en kort ná het houden der masquerade eenige schriften het licht zagen, die, deels in romantischen deels in historischen stijl, de geschiedenis dier instelling voor hen, die er minder mede bekend waren, nader toelichteden. Van lennep, jonckbloet en boudewijn vergasteden ons op romantische voorstellingen, de instelling der orde en het daarop gevolgde tournooi betreffende. Beeloo gaf ons omtrent de

{==275==} {>>pagina-aanduiding<<}
eerste meerdere historische en oudheidkundige berigten. Laatstgenoemde, bezig zijnde met het verzamelen van bouwstoffen voor eene geschied- en oudheidkundige beschrijving van de ridderzaal in het aloude hofgebouw te 's Gravenhage, ontving van den Boekhandelaar p.n. van kampen, die de uitgaaf van dat werk heeft op zich genomen, het voorstel, om dat gedeelte, hetwelk betrekking heeft tot de instelling der Ridderorde van St. Jacob door Graaf floris V in 1279, voorloopig te doen drukken en uit te geven, en daar er geene reden bestond, om aan dit verlangen niet gereedelijk te voldoen, ziet thans het onderhavige werkje het licht.
Na een belangrijk overzigt van de ridderschappen en de tournooijen in het algemeen, gaat de Schrijver over tot vermelding der hoofdaanleidingen tot de instelling der orde van St. Jacob in het bijzonder, en die hoofdaanleidingen bestaan voornamelijk in 1.) eene hulde van floris aan de nagedachtenis van zijnen koninklijken vader, Koning willer II; 2.) wijding van zijne heerschappij als Graaf, en 3.) voreering zijner jeugdige gemalin beatrix, oudste dochter van Graaf guy van vlaanderen, bij hare ontvangst in zijne Staten; al welke beschouwingen geput zijn uit een Extract, voorkomende in de Preuves, Chartes et Tittres achter de Annales généalogiques de la Maison de Lynden, Anvers 1626 fol., hetwelk hier in deszelfs geheel opgenomen is.
Vervolgens gaat de Schrijver over, om de plegtigheid der instelling zelve eenigermate, naar aanleiding van bovengenoemd gedenkstuk, in verband met de gebruiken en feesten der ridderschap, in het eerste gedeelte van het werkje vermeld, te doen kennen. Hij verplaatst ons daartoe in het vorstelijk 's Gravenhage, op het slot en in de ridderzaal, stelt ons door eene sierlijke beschrijving de handelende personen voor, en eindigt dit gedeelte, door van de nieuwaangestelde ridders naar volgorde eenig kort narigt mede te deelen.
Doch dit alles zou voorzeker zeer weinige waarde hebben, indien het groote vraagpunt omtrent het wezentlijk bestaan der Ridderorde van St. Jacob niet buiten tegenspraak was opgelost. Bekend zijn de gevoelens van scriverius, de riemer, en voornamelijk van den Baron d'yvoy van mijdrecht, teggen het bestaan der Ridderorde, maar ook die van boxhorn, bondam en van den Baron van lijn-
{==276==} {>>pagina-aanduiding<<}
den van hemmen vóór het bestaan derzelve. Die eenigzins met de geschiedenis bekend is, had het korte overzigt, dat de Schrijver ten slotte over die verschillende gevoelens mededeelt, niet noodig; maar, daar er welligt gevonden worden, die met de geschiedenis der orde niet bekend zijn, zoo gelooven wij, dat de Schrijver, door de toevoeging, aan de zoodanigen eene belangrijke dienst heeft gedaan; te meer, daar de werkjes van den Baron d'yvoy van mijdrecht en van den Baron van lijnden van hemmen, die zulk een belangrijk licht over de Ridderorde van St. Jacob verspreiden, niet in den handel verkrijgbaar zijn. Wij treffen bij den Schrijver wel geene uitvoerige kritiek over het geschil aan, maar toch het noodige, om ook bij den oningewijde en onpartijdige allen twijfel weg te nemen.
En hiermede nemen wij van het werkje des Heeren beeloo afscheid. Wij danken hem voor zijnen arbeid, die met bovengenoemde geschriften zulk een goed geheel oplevert. Aangenaam zal het ons zijn, dat de Schrijver, door de algemeene belangstelling in zijn boekje, worde aangespoord, om het geheele werk het licht te doen zien, waarnaar voorzeker ieder beminnaar van geschiedenis en oudheden reeds verlangt, en waarvan het gedeelte over de instelling der Ridderorde van St. Jacob ons zoo uitnemend bevallen is.




Onze Voorouders, in verschillende Tafereelen geschetst door Mr. J. van Lennep. Vde Deel. Te Amsterdam, bij P. Meijer Warnars. 1844. In gr. 8vo. 441 bl. f 4-50.

Dit Deel van het uitvoerige werk van den Heer van lennep bevat één stuk, getiteld: de Reisgenooten, of liever het is eene aaneenschakeling van een aantal kleinere verhalen, welke door eenen zekeren band aaneen zijn verbonden. Een reisgezelschap, bestaande uit eenige ongelukkige kruisvaarders, die uit den laatsten kruistogt huiswaarts keeren, en waaronder Hollanders, Friezen en Zeeuwen zijn, verschillend in rang en stand, in karakter en manieren, en aan wier hoofd Jonker jan van arkel staat, kort zich, op eenen zeetogt van Sicilië naar Genua, den tijd, door beurtelings elk een verhaal te doen. Deze verhalen, met de daar tusschen gevoegde gesprekken en aanmerkingen, maken den inhoud van dit boekdeel uit.

{==277==} {>>pagina-aanduiding<<}

Deze wijze van aaneenschakeling, schoon zeker in de zaak zelve geene nieuwe vinding, mist toch geenszins eene eigenaardige aanlokkelijkheid. De losse verhalen zelve, aan onderscheidene personen in den mond gelegd, verkrijgen daardoor dikwijls iets bijzonders, dat zij zonder dit hulpmiddel niet zouden bezitten, in toon en uitdrukking, welke gewijzigd worden naar het karakter en de omstandigheden van den verhaler. Intusschen komt het Rec. voor, dat het, ook bij de groote bekwaamheid des Schrijvers, hem toch niet gelukt is, om overal dat individuele aan ieder verhaal te geven, waardoor het juist in den mond van den spreker en niet in dien van een ander der reisgenooten zoude voegen. Gaarne erkennen wij, dat dit ook bij het groot aantal der sprekers moeijelijk ware geworden; maar de uitkomst zou de moeite hebben beloond, gelijk bij die stukken blijkt, waar dat meer bijzonder is in het oog gehouden.
Van zeer ongelijke waarde en belangrijkheid komen deze verhalen aan Rec. voor. Bij den aanvang der lezing, ja bij het geheele eerste vierde gedeelte van dit boek kon Rec. zich de minder gunstige beoordeeling wel begrijpen, die hij reeds door dezen en genen over dit Deel der Voorouders had hooren uitspreken. De Schrijver heeft het beste brood niet voor het venster gelegd, en de eerste verhalen, gedeeltelijk uit oude kronijken getrokken, hebben door derzelver inhoud weinig, wat de belangstelling opwekt en gaande houdt. Maar, naar mate men verder komt, wordt de zaak beter; te beginnen b.v. met het verhaal van kees dirksz, is het alsof de Schrijver regt op gang komt, en zijn er verscheidenen onder, die Rec. met levendige belangstelling heeft gelezen, en die hij niet aarzelt uitstekend gelukt te noemen. Het tooneel uit de vlugt van Graaf willem, door kees dirksz, de Flielandsche geschiedenis door agge jelles verhaald, de verrassing van Nijmegen, die koen van Emmerik mededeelt, Koning willem te Haarlem, van wien roelof meeuwesz verhaalt, Goor tot eene vrije stad geworden, gelijk machiel van Goor doet hooren, het verhaal eindelijk van geraert de Roode behaagden Rec. bij uitstek; terwijl de verhalen van Jonker jan van arkel en van duco hermana met den geheelen afloop der reize in een behagelijk verband zijn gebragt. Minder behaagde Rec. het avontuurlijke verhaal van de ontmoetingen van pier eenoog, waarbij wat al te veel van de geloovigheid der lezers wordt gevorderd.

{==278==} {>>pagina-aanduiding<<}

Het zal wel geene herinnering behoeven, dat ook hier de losse en gemakkelijke schrijftrant van van lennep ruime gelegenheid heeft, om zich te openbaren, en dat dit de lezing ook van het anders minder belangrijke veraangenaamt. Intusschen stelt Rec. toch dit boekdeel, gelijk het daar ligt, niet gelijk met de vorige Deelen, en ziet liever in een volgend Deel meer uitgewerkte stukken te gemoet, die op den duur meer behagen, dan de lectuur van telkens nieuwe kleine verhalen, waardoor de belangstelling minder wordt geboeid.

Ivar, of de man zonder titel; door E. Flygare-Carlén, Schrijfster van de Roos van Tistelón. II Deelen. Te Haarlem, bij de Erven F. Bohn. 1844. In gr. 8vo. 408 bl. f 4-40.

De Noordsche literatuur van smaak is aan de orde van den dag. F. bremer, flygare-carlen, bernhard, zietdaar een drietal namen, met eere en onderscheiding te noemen. Zoo Rec. uit hetgene hij van deze drie auteurs gelezen heeft (want wie kan tegenwoordig alles lezen?) oordeelen mag, dan staat bernhard bij hem boven aan. Verre is het er van daan, dat hij zoozeer tegen den stroom zou willen opwerken, dat hij de groote verdiensten der beide andere Schrijfsters zou ontkennen of voorbijzien; integendeel, hij erkent die gaarne; maar het komt hem voor, dat het bij haar meer schoonheden van détail zijn, en dat de beide Dames minder gelukkig slagen in de zamenstelling van het geheel harer Romans. Doorgaans las hij het eerste Deel met het meeste genoegen, maar vond dat genoegen niet klimmende. Het was hem, alsof de geest tegen het einde wat uitgeput raakte, en alsof de Schrijfsters minder bekwaam waren geweest in het ten einde uitwerken, dan in den eersten aanleg harer schilderij. Datzelfde ondervond hij ook bij het lezen van dezen Ivar, een boek, waarvan het eerste gedeelte hem bij uitstek beviel, maar de ontknooping aan het geheel, naar zijn oordeel, weinig beantwoordt. Doch, schoon dit laatste het geval is, hij las het boek toch over het geheel met veel genoegen, met meer genoegen nog dan andere van dezelfde Schrijfster, omdat er eene minder sombere tint over ligt verspreid, en het daardoor eene aangenamer lee-
{==279==} {>>pagina-aanduiding<<}
tuur oplevert. Ivar is fraai geteekend, er er is leven en natuur ook in de overige personen. Waarom de Schrijfster den man zonder titel zich tweemalen laat wreken, vatten wij niet; dat doet hem niet rijzen in de schatting der lezers. Het boek is goed vertaald en goed uitgevoerd, en wij wenschen gaarne aan hetzelve vele lezers toe, liever dan aan die romans, welke door noodelooze ijselijkheden den verzadigden leeslust zoeken te prikkelen. Deze lectuur laat
eenen aangenamen en vrolijken indruk achter.




De Verloofde van den Watergeus, of miskenning en verraad. (Enkhuizen 1572.) Door A. van Linde. II Deelen. Te Amsterdam, bij J.M.E. Meijer. In gr. 8vo. 777 bl. f 7-60.

De Brandstichter. Nederlandsch historisch romantisch Tafereel. Door denzelfden. Te Gorinchem, bij A. van der Mast. 1844. In gr. 8vo. 411 bl. f 3-95.

De Schrijver, die zich onder den aangenomen naam van linde verbergt, treedt hier weder op met een paar romans, die zich knoopen aan geschiedenissen uit den bevrijdingsoorlog onzer vaderen tegen Spanje, de eerste aan den overgang van Enkhuizen, de tweede aan dien van Kampen. Reeds vroeger gaf hem de inneming van Brielle door de Watergeuzen de stof tot een' dergelijken roman. In het gedurig putten uit hetzelfde tijdvak en uit denzelfden worstelstrijd moet wel iets eenzelvigs liggen, waartegen een genie, zoo als walter scott, alleen is opgewassen. Bij diegenen, welke, zoo als de Heer van linde, of hoe hij heeten mag, verscheidene graden lager staan, moet zulks verveling baren. En dit doet ook het gedurig terugkomen van wellustige of dronken monniken, van gevangene vrijheidsvrienden, van welgelukte ontsnappingen, van schermutselingen en dergelijken toestel. Het ontbreekt den Schrijver niet aan zekere gemakkelijkheid van schrijven, ook niet aan ingenomenheid met onze groote voorvaderen; maar dit maakt den historischen roman nog niet uit. Voor den gewonen lezer, die slechts aast op verrassende positiën en uitkomsten, en die alligt door de vaderlandlievende houding der

{==280==} {>>pagina-aanduiding<<}
tafereelen wordt ingenomen, hebben ook deze romans nog al veel aantrekkelijks; maar de Schrijver weet niet genoeg den afloop zijner geschiedenis te verbergen, en, zonder dikwijls tegen het kostuum te zondigen, niet genoeg zijne lezers hunnen leeftijd te doen vergeten, om zich alleen in den tijd des verhaals te verplaatsen. Men kan aldus gemakkelijk eene menigte boekdeelen schrijven, en wanneer schrijvers en uitgevers er hunne rekening bij vinden, hebben wij in zooverre vrede met de uitgave, als men dergelijke boeken maar niet tot maatstaf neemt van de hoogte, waarop de historische roman bij ons door van lennep, van limburg brouwer, toussaint, den zich noemenden van den hage en enkele anderen, vrij wat beter dan door dezen en andere dergelijke schrijvers gebragt is.

Klein Naatje, voor lieve Kinderen. Te Dordrecht, bij P. Los, Gz. 16 bl. f :-20.


Kleine Naatjes, 
Die door praatjes, 
In een vloeijend rijm gekleed, 
En uit blaadjes, 
Bont van plaatjes, 
Fraai gekleurd, zoo als het heet, 
Wel wilt leeren 
De ouders te eeren, 
't Boeksken is aan u besteed! 
 
Rec. 

De Redactie heeft ontvangen den Zuid- en Noord-Hollandschen Volksalmanak, haar met een' brief van den Redacteur in het laatst van Maart toegezonden. Het doet ons leed, daarvan uit dien hoofde geen verslag meer te kunnen geven, gelijk in het algemeen meer dan twee, uiterlijk driemaal zulks omtrent de jaarboekjes geene plaats kan hebben. In Mei zou het ook al te laat zijn.

Daar in het laatst uitgekomen No. V voor 1845 eene beoordeeling van het werk van a.m. constant duméril, Grondbeginselen der Natuurkundige Wetenschappen, door toevallige omstandigheden is opgenomen, terwijl van dat werk bereids in No. IX voor 1843 eene Recensie voorkomt, zoo wordt ook naar laatstgenoemde verwezen.





{==281==} {>>pagina-aanduiding<<}

Boekbeschouwing.

Verhandelingen, uitgegeven door het Haagsche Genootschap tot verdediging van de Christelijke Godsdienst, na deszelfs vijftigjarig bestaan. Vden Deels 1ste Stuk. Ook onder den titel: De Geschiedenis der Kerkhervorming in Tafereelen. Een Leesboek ter bevestiging der Protestanten in hun Christelijk geloof. Iste Deel. Door B. ter Haar, Theol. Doet. en Predikant te Amsterdam. Te 's Gravenhage, bij de Erven Thierry en Mensing. 1844. In gr. 8vo. XI en 436 bl. f 3-50.

Kent gij in de wereldgeschiedenis een tijdvak, dat u schilderachtiger toestanden en pikanter tafereelen aanbiedt, dan dat gedeelte der zestiende eeuw, waarin voor de derde maal het woord gesproken werd: ‘Daar zij licht!’ - het woord, dat de duisternis deed plaats maken voor een heerlijk schijnend morgenrood? Wie sympathie heeft voor contrasten, wie zich getrokken gevoelt door al wat den schilder en dichter van ieders toejuiching verzekert, sla derwaarts de oogen. Ziet, hoe sterk het licht afsteekt tegen de duisternis; één man staat op den voorgrond, orkanen woeden, de bliksem, die uit die donkere wolk zijn hoofd bedreigt, doet hem niet van schrik ineenkrimpen. Die man wekt uwe belangstelling, niet waar? Maar er is meer, wat uw oog boeit. Het is de strijd, die ontbrandt tusschen twee magten, van welke de eene sterk is in de wereld, de andere krachtig in God. En wat doet u nu weder de oogen op dien eenen slaan, die de eerste is in de slagorde van het rijk des lichts? Is het niet de plaats, welke hij inneemt, de houding, welke hij aanneemt, het standpunt, waarop hij zich handhaaft? Wat anders maakt dien monnik zoo belangwekkend, dan de toestand, waarin hij geplaatst is? Een monnik tegenover den Paus en de duizende Pausgezinden, een man des volks tegenover den

{==282==} {>>pagina-aanduiding<<}
magtigen Keizer van het Duitsche Rijk, een strijder met geestelijke wapenen tegenover gemyterde en geharnaste krijgslieden, die het zwaard dreigend opheffen, - en daarbij een strijd om de hoogste belangen der menschheid, - wie blijft bij het zien van zulk een tooneel onzijdig?
Valt het nu minder moeijelijk, het schilderachtige der situatiën en het pikante der tegenstelling op te merken, er wordt eene bijzondere gave vereischt, om dat schilderachtige en pikante zoo in een historisch tafereel terug te geven, dat de geschiedenis zich als het ware voor onze oogen herhaalt. De geschiedschrijver kan met de grootste naauwkeurigheid de historische daadzaken naar waarheid te boek stellen, en getrouw de geschiedenis der Kerkhervorming in de zestiende Eeuw beschrijven, zonder dat hij kan gezegd worden levende gestalten voor onze oogen voorbij gevoerd te hebben. Meer dan eens las ik de geschiedenis der Kerkhervorming, en ik wist wie de handelende personen geweest zijn. Ik heb ter haar's bekroonde verhandeling gelezen, en nu heb ik de handelende personen gezien.
Zoo gij lust hebt, ga dan met mij de verzameling van schilderijen beschouwen, die alle door frischheid en levendigheid het oog ook van den onverschilligsten met onweêrstaanbare kracht moeten boeijen. Zie eens dat eerste tafereel. ‘In eene zaal der boekerij te Erfurt rust ons oog op eenen twintigjarigen jongeling. Hij is gekleed als Kandidaat (Baccalaureus) der letteren en wijsbegeerte. Gij leest het op zijn gelaat, dat hij zich gelukkig gevoelt, in deze schatkamer der geleerdheid te vertoeven. Gretig neemt hij boek voor boek in handen, om het vlugtig te doorbladeren en zich met de namen der schrijvers bekend te maken. Maar één boek, dat hij te midden van andere bestovene parkementen gevonden en pas geopend heeft, trekt al zijne aandacht tot zich. Met toenemende belangstelling en klimmenden eerbied blijft hij staren op het blad, dat hij ontvouwd heeft. De blijdschap en verrassing van een', die bij zich zelven bewust is, dat hij een' verborgen schat

{==283==} {>>pagina-aanduiding<<}
ontdekt heeft, schitteren uit zijn oog. En wel mogt dit eene heugelijke en gewigtige ontdekking, een belangrijk en beslissend oogenblik in het leven diens jongelings heeten, want die jongeling was martijn luther, de held der Hervorming, en dat Boek was de Bijbel.’ (*) - Dat tafereel maakt indruk. Het verplaatst ons eensklaps midden in den loop der gebeurtenissen. Daaraan herkent gij het dichterlijk talent. Maar let nu ook verder op de schoonheid van het detail. Laat uw oog op de volgende tafereelen rusten, en het is u, alsof gij den Augustijner monnik vergezelt op zijne reis naar Rome. Gij ziet hem den eersten stap doen; gij ziet den voortgang van den strijd. Gij zijt tegenwoordig op het slot Pleissenburg te Leipzig. Daar weder ziet gij philippus melanchton staan aan luther's zijde. Gij ziet den banbliksem schitteren en de houtmijt branden. Hoe is alles naar het leven geteekend! Het is, als bewegen zich de beelden; als hooren wij de personen spreken. Wij zien de helden der Hervorming voor ons staan. Vestig uw oog eens voor een oogenblik op dat vierde tafereel in de tweede rij. Wij verplaatsen ons op den Pleissenburg. Zie, - ‘dáár zit in de rij der Wittenbergsche Hoogleeraren een jeugdig geleerde, dien men, wegens zijn' tengeren ligchaamsbouw, wegens het zachte en schier kinderlijke zijner gelaatstrekken, nog onder het getal der knapen zou gerangschikt hebben, indien hij niet te midden der achtbaarste en meest beroemde mannen, die men hier vereenigd vond, zijne plaats had ingenomen; indien niet zijn schrander oog, zijn Romeinsche neus, zijn fijngevormde mond, geheel de uitdrukking van zijn gelaat den diepdenkenden man in den pas gevormden jongeling had aangeduid. - Gedurende de oogenblikken, waarin wij hem
thans beschouwen, zit hij, met gespannen aandacht, naar eck en garlstadt te luisteren. De beweging in zijne gelaatstrekken drukt het levendige aandeel uit, dat hij neemt in dien strijd. Het is hem onmogelijk geheel onzijdig te blijven. Nu en dan als carlstadt

{==284==} {>>pagina-aanduiding<<}
door zijne partij in de engte gedreven wordt, vat hij haastig eene pen, schrijft een paar woorden op een voor hem liggend papier en schuift dat zijnen ambtgenoot toe. Eenmaal zelfs staat hij op, om zich meer regtstreeks in den strijd te mengen, maar eck valt hem aanstonds met eene stentorstem in de rede: “Zwijg philippus! bemoei u met uwe eigene studiën, en laat mij met rust!”’ (*) - Nu hebt gij melanchton gezien. Gaan wij verder; daar is een drietal tafereelen opgehangen, waarvan het eene u den Rijksdag te Worms laat bijwonen, een tweede u op den Wartburg doet vertoeven, een derde de woelingen der Zwickausche profeten schildert. Ik voor mij weet niet, van welk tafereel ik mij met meer moeite losruk, of van de schildering der zegepralende komst des Hervormers te Worms, of van die zijner houding tegenover den Keizer. Alles is zoo naar het leven geteekend, over alles ligt zulk een gloed, dat het mij is, alsof ik met luther Worms binnenrijd, en met hem in de raadzaal ben. De vierde reeks tafereelen voltooit het geheel. Zij stellen u ‘licht en schaduw’ voor oogen. Gij ziet den voortgang der Hervorming en den Boerenkrijg; verder erasmus tegenover luther; ginds de inlevering van het Protest; het laatste tafereel verplaatst u naar Augsburg (1530) en Neurenberg (1532). Zoo wordt u in vijftien tafereelen de geschiedenis der Hervorming in Duitschland voor de oogen geschilderd. Later, als de verzameling voltallig is, zullen wij ook die tafereelen beschouwen, welke de geschiedenis der Hervorming in Zwitserland voorstellen. Bij voorraad kunt gij u voor de beeldtenis van zwingli en de beeldengalerij zijner
medearbeiders plaatsen.
Zijn de handelende personen in hunne werkzaamheid goed geteekend, ook hunne karakters zijn over het algemeen naar waarheid teruggegeven. In navolging van anderen heeft ter haar hier ook van de parallelie gebruik gemaakt. Luther en melanchton, luther en erasmus staan naast elkander, opdat het karakteristieke en

{==285==} {>>pagina-aanduiding<<}
individuéle van ieder in het bijzonder beter zou uitkomen. De vergelijking der beide eerstgenoemden schijnt ons in alle opzigten juist; die tusschen luther en erasmus is naar ons oordeel onregtvaardig jegens den eerste, en veel te gunstig voor den laatste.
In de beoordeeling van het karakter des beroemden Rotterdammers moet men zich voor twee uitersten wachten. De Duitschers oordeelen over het algemeen (vooral in de oogen onzer landgenooten) zeer ongunstig over erasmus. Nederlanders verheffen hem daarentegen somtijds zóó, dat de historische trouw daarbij wel eens vergeten wordt. Ter haar wil onpartijdig zijn, en is dit eok werkelijk in de beoordeeling van de karakters der kerkhervormers. Het goede, dat in hen valt op te merken, wijst hij aan; het minder goede, ja stellig verkeerde, verbloemt hij niet. En erasmus? Waar het dezen geldt, betoont de Schrijver zulk eene voorliefde voor onzen landgenoot, dat hij van zijne gewoonte afwijkt, en de strenge onpartijdigheid in de voorstelling ten offer brengt aan de toegevendheid, met welke menschelijke zwakheden altijd moeten beoordeeld worden.
De zaak is gewigtig genoeg, om er een oogenblik bij stil te staan. Hooren wij eerst ter haar zelven spreken. Hij kan zich (bl. 321) niet vereenigen met het gevoelen der Heeren ypey en dermout, die erasmus als kerkhervormer bòven luther stelden, onderschrijft het gevoelen van den Hoogl. kist: ‘dat erasmus zelf eerder boven de behoefte aan zulk eene Hervorming, althans in vele opzigten, verheven was, dan dat deze zonder hem had kunnen tot stand komen,’ en stemt met den Hoogl. roijaards in: ‘Hervormer der Hierarchie was hij niet. Dit ontbrak hem, om eigenlijk gezegd kerkhervormer te zijn.’ Ref. kan zich het best met het door den Hoogl. roijaards hier uitgesproken gevoelen vereenigen, en begrijpt niet, hoe ter haar dit alles aan de eene zijde kan toegeven, en dan weder dus voortgaan: ‘Erasmus zelf, die zoo min één dogme tegen de besluiten der kerk, als hare uitwendige inrigting veranderd wilde hebben, heeft,

{==286==} {>>pagina-aanduiding<<}
zoo dit al oorspronkelijk in zijn doel heeft gelegen, in lateren tijd allerminst begeerd dit te zijn.’ De tegenstelling van luther en erasmus is in de meeste trekken juist. ‘Erasmus kon blijven schertsen, waar luther treurde, of opzwol van gramschap en spijt. - Erasmus haatte de monniken als de gezworene vijanden van beschaving en verlichting; luther, omdat hij in hen de verdervers zag van het zielenheil van anderen. - Erasmus werd door den natuurlijken aanleg van zijn karakter ligtelijk verleid om te weinig, luther om te veel te doen. - Erasmus scheen soms het geloof aan de liefde op te offeren; luther de liefde aan het geloof. Erasmus wilde tot elken prijs den vrede bewaard hebben; luther tot elken prijs dé waarheid doen zegevieren. Erasmus week schroomvallig terug voor het gevaar, wanneer het zich dreigend vertoonde; luther gaf om duivel noch hel, waar hij de innige overtuiging had, regt en waarheid voor zich te hebben’ enz. (bl. 283.) Van harte vereenigen wij ons met deze karakterschets, schoon zij niet onduidelijk de zucht verraadt, om erasmus zoo zacht mogelijk te beoordeelen en in het gunstigst licht te stellen. Maar nu verder: ‘Erasmus was ontwijfelbaar grooter geest, schitterender genie; luther was welligt grooter als mensch en als Christen,’ (bl. 285.) Neen, hierbij kunnen wij niet zwijgen. Men noeme vrij erasmus ontwijfelbaar grooter geest, schitterender genie; maar zegge dan ook van luther: hij was ontwijfelbaar grooter als mensch en als Christen. Hoe? luther welligt grooter
als mensch en als Christen dan erasmus? Moet dit nog bewezen worden? Welaan, weinige trekken zullen voldoende zijn, om luther èn als mensch èn als Christen verre boven erasmus te verheffen.
Erasmus was moedig tegenover vijanden, die hem niet veel kwaads konden berokkenen, vreesachtig waar de vriendschap der grooten er bij op het spel stond. Luther vreesde voor niemand, hoe dreigend ook het geweld zich verhief. Erasmus bedelde om de vriendschap der wereld en offerde er zijne betere inzigten aan op. Luther versmaadde de vriendschap der wereld, als hij zag, dat zij

{==287==} {>>pagina-aanduiding<<}
hem van het regte pad zou voeren. Erasmus wilde zijne behagelijke rust niet verlaten, om een' eerlijken strijd te strijden. Luther vraagde er niet naar, of gemak en wereldsch voordeel zijn deel zou zijn. Voeg hierbij de boven aangehaalde woorden van ter haar, voltooi zelf de schets, en zeg mij dan, of luther als mensch niet stellig boven erasmus staat.
En als Christen? ‘Wie vader of moeder lief heeft boven mij is mijner niet waardig, en wie zoon of dochter lief heeft boven mij is mijner niet waardig. Zoo iemand achter mij wil komen, die verloochene zich zelven, en neme zijn kruis dagelijks op, en volge mij. Want zoo wie zijn leven behouden wil, die zal 't verliezen, maar zoo wie zijn leven verliezen zal om mijnentwil, die zal 't behouden.’ Luther heeft aan dat woord des Heeren gehoor gegeven, maar erasmus had daartoe geen zielskracht genoeg. Zoek geen zelfverloochening bij erasmus. Hij offerde het geloof aan de liefde op, en aan welke liefde? Zijn wij onregtvaardig, als wij zeggen: aan de liefde tot zich zelven? Erasmus was en bleef een dubbelhartig man. Luther was aan paulus gelijk, maar erasmus zelfs niet gelijk te stellen met gamaliel.
Evenmin als de Heer ter haar, zouden wij ons eene te stoute en beslissende oordeelvelling willen aanmatigen; maar als daadzaken toch zoo luide spreken, behoeven wij niet te zwijgen. Wordt erasmus verheven, meer dan hij verdient, luther's grootheid treedt dan eenigzins op den achtergrond, ten minste zij verschijnt in een twijfelachtig licht. Men roeme de verdiensten van erasmus zoo hoog men wil, (ofschoon zijne verdiensten altijd van zeer negatieven aard zijn,) en geve hem onder de geleerden, onder de groote geesten, onder de schitterende geniën eene eerste plaats. Maar bij luther vergeleken als mensch en als Christen treedt hij geheel op den achtergrond. Luther oordeelde zeer juist, dat het menschelijke bij erasmus hooger dan het goddelijke gold, dat hij meer neiging had tot den vrede, dan tot het kruis (bl. 285); te regt zag hij in erasmus een' man, die bij al de schitterende gaven

{==288==} {>>pagina-aanduiding<<}
zijns geestes op een' lagen trap stond van Christelijk geloof, - wien het aan moed ontbrak, om voor zijne overtuiging, dat de Hervorming noodig was, uit te komen, omdat hij de eere bij menschen liever had dan de eere bij God. Zeker zal luther onzen landgenoot om zijne wankelmoedigheid juist niet het zachtste beoordeeld hebben. Wij willen met ter haar hem ook niet met gestrengheid veroordeelen. Maar naar waarheid beoordeelen, dit eischt de historische trouw. Het komt hier op de beginselen aan, en deze zijn in erasmus ontwijfelbaar zeer lakenswaardig. Hij handelde niet uit onkunde; hem ontbrak de moed, om zijne ziel over te geven voor den naam onzes Heeren jezus christus. Overigens stemmen wij gaarne toe, dat erasmus onder de voorbereiders der Hervorming eene eerste plaats inneemt, en zoowel door zijne geleerdheid, als door zijn vernuft, ons land tot grooten roem verstrekt. Kan ter haar zich niet onthouden, den wensch uit te spreken, dat erasmus' karakter, inzigten, bedoelingen en verdiensten omtrent de Kerkhervorming door eene Hollandsche pen, met Hollandsche trouw en naauwkeurigheid mogten worden in het licht gesteld, wij kunnen ons niet onthouden, den wensch uit te spreken, dat hij zelf onzen landgenoot eene eerzuil stichten mogt. Te lang reeds wacht Nederland op eene biografie van den man, die eene eere blijft van zijn land door den roem zijner geleerdheid; op eene biografie van Nederlandschen grond. Hoe lang zal de prijsvraag door het Haagsch Genootschap uitgeschreven, om zulk eene biografie uit te lokken, nog onbeantwoord blijven?
Na deze uitwijding keeren wij tot de tafereelen terug. Allergelukkigst is de Schrijver in de keus der beelden, die tot symbolen moeten dienen voor zijne gedachten, allergelukkigst in het individualiseeren der toestanden. Hoe duidelijk wordt ons de indruk geschetst, dien luther's theses maakten op de verschillende partijen! ‘Al de zoogenoemde Humanisten, met reuchlin en erasmus aan het hoofd, verheugden zich in stilte, en zagen daarin het morgenrood van een' nieuwen dag, waarin het licht der

{==289==} {>>pagina-aanduiding<<}
wetenschap over bijgeloof en onwetendheid zou zegevieren. “Hij is dan gekomen, de man naar ons hart, die waagt, wat niemand waagde!” Dit was de uitroep van Dr. fleck, Prior in een klooster van Steinlausitz, en van alle warme Hervormingsgezinden. “Hij meent het wèl, maar tast de magt en het gezag der kerke aan, wat niet anders dan treurige gevolgen hebben kan!” was het oordeel van den Bisschop van Brandenburg en van allen, die meer der behoudende partij waren toegedaan. “Hij heeft althans Monniken en Priesters eene gevoelige les gegeven!” zoo sprak Keizer maximiliaan, en vele ridders en aanzienlijken spraken als hij. “Zoo dit werk uit menschen is, het zal verbroken worden; zoo het uit God is, laat ons tegen God niet strijden!” dachten een frederik, Keurvorst van Saksen, staupitz en vele wijzen en gematigden met hen. “De Paus zal dien ellendigen Bedelmonnik (solchen elenden Bettler) wel ras tot rede brengen!” snoefden albrecht van Maintz en het grootste deel der hoogere geestelijkheid. “Hij heeft het goede voor, maar het zal hem nimmer gelukken. Arme monnik, neem uw bidsnoer, en vlied terug in uwe eel!” klaagden de bekrompensten en vreesachtigsten. “Hij heeft als johan huss den mutsaard verdiend!” brulde tetzel met zijne Dominikanen. “Die Fra martino heeft een helder hoofd en gelukkig vernuft, en voor de rest zijn het armzalige monnikstwisten!” schertste leo X met zijne Kardinalen,’ (bl. 124.)
Ook de Inleiding is hoogstbelangrijk. De Hervorming wordt daarin beschouwd als de vernieuwde opwekking van het ware levensbeginsel in het van zijnen oorsprong verbasterde Christendom, als eene behoefte der menschheid, door velen diep gevoeld en begrepen, en uitgesproken door verschillende stemmen in de geschiedenis, als het werk der Eeuwen, door alles wat haar heeft voorbereid krachtiglijk bewezen te zijn het werk van God. Dit laatste wordt ook overal in bijzonderheden aangewezen. Telkens maakt de Schrijver op den vinger Gods opmerkzaam. Daardoor vooral kunnen deze tafereelen zoo bij uitnemendheid

{==290==} {>>pagina-aanduiding<<}
dienen ter bevestiging der Protestanten in hun Christelijk geloof.
En dit geloof, het is ook bij ons door de lezing van dit voortreffelijk werk versterkt. Wat het wezen des Protestantismus is, hoe wordt het ons hier niet historisch geleerd! ‘Het echte Protestantisme heeft geenszins eene bloot ontkennende rigting, daar het Gods woord, in den Bijbel begrepen, en daarin weder vooral het Euangelie, als eeuwige onveranderlijke waarheid belijdt. Het is niet de losrukking van alle banden, maar het verheft, terwijl het alle menschelijk gezag voor feilbaar en nietig verklaart, het Goddelijk gezag des te hooger. - Terwijl wij dan God voor den zegen dier godsdienstige vrijheid danken; terwijl het ook onze heilige leuze blijft: “te staan in de vrijheid, waarmede christus ons heeft vrijgemaakt;” willen wij niet vergeten, dat wij als Euangelische Protestanten dat alleen verwerpen, wat van menschelijke uitvinding en met het Euangelie strijdig is, en dat hij alleen waarlijk vrij mag heeten, wien het geloof in den Zoon Gods heeft vrijgemaakt, niet enkel van de heerschappij der dwaling, maar ook van de dienstbaarheid der zonde,’ (bl. 303.) Vergeet die woorden niet, Nederlandsche Protestanten! buigt den nek niet, als men u een juk wil opleggen, en binden met banden, die zullen springen! Geen menschelijk gezag zal kunnen verhinderen, dat de vrijheid misbruikt wordt. Daartegen kan alleen de kracht des geloofs behoeden. En meent men, dat de wetenschap toch aan eenige beperking zich moet onderwerpen, indien zij niet der kerk nadeelig zal worden, men vergete niet, dat de kracht der waarheid sterker is dan de magt der dwaling. Alleen de waarheid kan vrijmaken; waar het onderzoek der waarheid belemmerd wordt, volgt spoedig de geest der dienstbaarheid. En waar blijft dan de geest van het Protestantisme? Dat de geschiedenis der Hervorming toch leermeesteresse blijve, en het Evangelie de eenige regel voor geloof en wandel. Dat toch ieder doordrongen ware van
de overtuiging, dat het ware leven alleen in de ware vrijheid is, en dat het levendmakend

{==291==} {>>pagina-aanduiding<<}
beginsel, uitgebluscht in de middeleeuwen, door niets anders weder krachtig heeft kunnen werken, dan door hetgeen de Hervormers heroverd hebben.
De verhandeling van den Heer ter haar is bestemd voor een leesboek ter bevestiging der Protestanten in hun Christelijk geloof, niet bepaaldelijk voor geleerden en wetenschappelijk gevormden, maar voor allen, die der Hervorming zijn toegedaan. Dit werk vooronderstelt lezers uit den beschaafden stand; evenwel is het ook den meest eenvoudigen, opregt belangstellenden Christen ten ernstigste aan te bevelen. En voor den geleerde dus van minder waarde? Dat zij verre. De Schrijver heeft de zeldzame gave, om allen te boeijen, hoe verschillend ook hun stand, hunne ontwikkeling, hunne vatbaarheid zijn moge. Ook mannen van het vak zullen na de lezing niet onvoldaan zijn. De aanteekeningen bewijzen, dat de Schrijver oordeelkundig is te werk gegaan. Hij kent het beste, wat over zijn onderwerp is geschreven, heeft het met veel zorg vergeleken, en voor zoo ver hem de gelegenheid was aangeboden, de bronnen geraadpleegd. Menige onnaauwkeurige opgave vonden wij verbeterd. Aan het geheel is veel studie te koste gelegd. Dat de aanteekeningen niet onder, maar bij elk Hoofdstuk achter den tekst geplaatst zijn, is een goed idée. De niet wetenschappelijk gevormde lezer wordt nu niet door al die aanhalingen afgeschrikt, en wie kennis van de aanteekeningen wil nemen, weet waar hij alles bij elkander vindt.
Zullen wij met weinige woorden ons oordeel zeggen, wij betuigen dan, in langen tijd niet zulk een sierlijk geschreven stuk gelezen te hebben. Stijl en voorstelling, vorm en inhoud, alles verzekert dit werk eene blijvende plaats onder de beste literarische voortbrengselen van de laatste jaren in ons vaderland. De roem van merle d'aubigné's Histoire de la Réformation du seizième Siècle is gevestigd. De Geschiedenis der Kerkhervorming van ter haar, minder uitvoerig dan die van merle d'aubigné, zal toch ook, al heeft men het genoemde Fransche werk gelezen, niet uit de hand gelegd worden,

{==292==} {>>pagina-aanduiding<<}
voordat men er zich bij herhaling in verlustigd heeft. De lezing daarvan is een waar genot des geestes. Nederland mag er zich wel op beroemen, een soortgelijk werk te bezitten als Zwitserland; want wat ter haar belooft, heeft hij gegeven: ‘eene Apologie der Hervorming, zonder dat het geheele werk gezegd kunne worden, de kleur van een strijdschrift te dragen,’ eene Apologie, welke de waarheid, de Goddelijke Voorzienigheid, de heerlijke vruchten der Hervorming in het helderste licht plaatst en overal doet opmerken.
Zulk een Apologeet worde in eere gehouden!




Dertien Leerredenen over verschillende onderwerpen, door P.C. Molhuizen, Predikant te Deventer. Te Deventer, bij J. de Lange. 1844. In gr. 8vo. 298 bl. f 2-80.

Van den eersten bundel Leerredenen, door den Eerw. Schrijver in het licht gegeven, werd reeds vroeger aan de lezers van dit Tijdschrift een uitvoerig beoordeelend verslag gegeven. (*) Het daar gezegde aangaande de eigendommelijke goede en minder goede eigenschappen, waardoor deze kanselarbeid zich kenmerkt, behoeft, naar wij meenen, thans niet herhaald te worden. Genoeg zij de verzekering, dat geen lezer, die het eerste dertiental met genoegen las, ook dit onbevredigd uit de handen zal leggen. De Prediker spreekt tot verstand en hart, en heeft onderwerpen gekozen, nog niet al te dikwijls behandeld, en der Christelijke bepeinzing overwaardig. Ofschoon het eene der hier geleverde stukken, om redenen uit inhoud of vorm ontleend, boven het andere waardeerende, hebben wij evenwel geene enkele leerrede aangetroffen, door wezentlijke gebreken ontsierd. De laatste, eene gedachtenisviering van 25 jarigen dienst, is een stuk van blijvende waarde, als proeve van opregte, hartelijke en gepaste

{==293==} {>>pagina-aanduiding<<}
Evangelieverkondiging, met billijke waardeering van zichzelven en betamende vrijmoedigheid gepaard. De leerredenen handelen over I. maria, de moeder des Heeren, Matth. XIII:55b. II. Het hart, de bron van geluk, Spr. IV:23. III. Het eeuwige, dat in ons hart gelegd is, Pred. III:11b. IV. David en saul in de spelonk, 1 Sam. XXIV:4-8. V. De blik ten hemel, Marc. VII:34. VI. Werkzame deelneming in armen, Deut. XV:7. VII. Het toekomstig ligchaam, 1 Cor. XV:42-44. VIII. Bereidwilligheid tot volvoering van moeijelijke pligten, Hand. XXI:10-14. IX. De Hervorming, eene zuivering der kerk, 2 Chron. XXXIV:5b. X. Dienstvaardigheid der liefde, Matth. XXVI:23-28. XI. Valsche en ware Godsdienst, Jes. LVIII:1-12. XII. Wijs bestuur van den trek naar gezelligen omgang, Matth. IX:10. XIII. Jubelrede, 1 Joh. II. 24. - De voorrede bevat tevens een hartelijk woord van broederlijke hulde aan den ontslapen' Predikant verwijs, des Schrijvers ambtgenoot. - Ongetwijfeld mogen wij ook deze leerredenen onder de zeer goede voortbrengselen rekenen der jongste kanselwelsprekendheid, en den Schrijver toebidden, dat hij nog lang door mond en pen der gemeente ten zegen zij.

Grondtoonen des Ouden Testaments, door Fried. Wilh. Carl. Umbreit. Uit het Hoogduitsch vertaald. Te Utrecht, bij Kemink en Zoon. 1844. In gr. 8vo. VI en 188 bl. f 1-40.

Wij ontveinzen het niet, dat wij liever goede voortbrengselen zien van den vaderlandschen grond, dan van uitheemschen bodem, en wenschten wel, dat de werken der Duitsche Godgeleerden niet zoo zeer onze landgenooten uitlokten om die te vertalen, dan om zelfstandig de hand aan den ploeg te slaan, en resultaten van eigen onderzoek aan het vaderlandsch publiek aan te bieden. Evenwel was het ons aangenaam, dit werkje van umbreit in onze taal overgebragt uit de hand eens ongenoemden te ontvangen.

{==294==} {>>pagina-aanduiding<<}
De ‘smaakvolle, diep gevoelende, Evangelisch gestemde’ Schrijver laat ons de grondtoonen hooren van de heilige muzijk des Ouden Verbonds. Die toonen zijn zeer liefelijk en welluidend. God - de mensch - de Messias - zietdaar het thema. In deze grondtoonen hooren wij de dichters en Profeten des Ouden Verbonds over deze hoogst gewigtige onderwerpen spreken, en wie geen vreemdeling in hunne schriften is, zal aan umbreit den lof niet onthouden, dat hij het beste heeft bijeenverzameld, wat in het O.V. over God, den mensch, den Messias gevonden wordt. Vloeijende stijl en heldere voorstelling lokken den lezer uit, om voort te gaan; het gegevene spoort aan tot verder onderzoek.
De vertaling is bijzonder wel gelukt. De Vertaler vraagt verschooning, indien iemand hier en daar op eenige stroefheid van zin of op een Germanisme mogt stuiton; doch wij gelooven niet, dat men hem veel zal behoeven te vergeven. Wij herinneren ons niet, eene plaats gevonden te hebben, waar de vertaling ons aan het oorspronkelijke deed denken. En dit is niet van geringe beteekenis bij een' schrijver, wiens stijl en schrijfwijze eene getrouwe overzetting dikwijls bezwaarlijk maakt, terwijl de taal, waarin hij schrijft, een' Hollandschen vertaler zoo gemakkelijk kan verleiden, om het eigenaardige zijner moedertaal te verloochenen. Op bl. 30 ware pantheïst, in plaats van door algodendienaar, beter vertaald door algodheiddienaar.
Het door den Vertaler beoogde doel worde bereikt, en de ingenomenheid met en de belangstelling in de schriften des O.V. meer en meer verlevendigd!




De leer van Paulus, ten aanzien van de regtvaardiging door het geloof, de erfzonde en voorverordineering, enz. Door Th. Young, Predikant te Gilling. Uit het Engelsch vertaald door B. Braams, Predikant te Nieuweschans. Te Groningen, bij J. Römelingh. In gr. 8vo. 229 bl. f 1-80.


{==295==} {>>pagina-aanduiding<<}

Door de godsdienstige twisten onzer dagen over de leerstukken, op den titel van dit boek vermeld, zag de Eerw. braams zich gedrongen, om eene vertaling van het Engelsch werk van young in het licht te zenden. En voor zoover dit werk de strekking heeft, om aan te wijzen, welk verschil er bestaat tusschen de Paulinische opvatting van het Evangelie, en de Schibboleths der hedendaagsche orthodoxie, willen wij aan hetzelve wel eene betrekkelijke waarde hebben toegekend. Bepaaldelijk geldt dit van de afdeeling, waarin de Paulinische en Calvinistische praedestinatieleer worden vergeleken. Maar uit een wetenschappelijk, vooral uitlegkundig, oogpunt beschouwd, maakte dit werk op Rec. geen' gunstigen indruk. Ieder, die slechts eenigzins bekend is met de rijke vruchten, welke de nieuwere uitlegkunde, vooral in Duitschland, ter verklaring van den Brief aan de Romeinen heeft gedragen, behoeft slechts weinige bladzijden in dit boek te lezen, om zich in den geest vele jaren te zien teruggeplaatst, en zijne overtuiging versterkt te zien van de achterlijkheid onzer Engelsche naburen in de Exegetische Theologie. Slechts eenige proeven ten bewijze. Stilzwijgend wordt aangenomen, dat jacobus, schrijvende over de regtvaardiging door de werken, den Brief aan de Romeinen heeft op het oog gehad. - Er wordt eene tweederlei διϰαιοσυνη onderscheiden, waarvan de eerste bij den Doop, de andere bij den dag des Oordeels plaats heeft. Rom. V:12 wordt de verklaring gebouwd op de verkeerde vertaling, in welken alle gezondigd hebben. Uit die plaats wordt niet alleen de erfsmet, maar ook de erfschuld afgeleid. De beteekenis van het woord vleesch bij johannes (H. III:6) wordt uit het gebruik van dit woord bij paulus verklaard
(bladz. 130). Ook de ontwikkeling van het begrip van dood bij paulus laat zeer veel te wenscchen over. En van de betrekking, waarin de dood van christus staat tot de regtvaardiging des zondaars, volgens de voorstelling van paulus, wordt genoegzaam niet gesproken, dan alleen in eene noot des Vertalers, bladz. 10, 11.
Wij zouden meer kunnen aanvoeren; maar reeds ge-
{==296==} {>>pagina-aanduiding<<}
noeg, om ons min gunstig oordeel over dit werkje te staven. Om allen schijn van partijdigheid te vermijden, noemen wij gaarne nog een paar plaatsen, die beter geslaagd schijnen, b.v. de verklaring van Rom. VIII:3, 4 en vs. 28-30, schoon het voorgedragene gevoelen grondiger had kunnen ontwikkeld worden. Den Vertaler geven wij gaarne den lof, dat hij de leemten van het werk hier en daar heeft trachten te verhelpen, door in de aanteekeningen nu en dan acht te slaan op hetgeen door enkele nieuwere Godgeleerden op sommige punten is te berde gebragt. Dat echter daarmede het werkje op de hoogte zou staan, van hetgeen in onze dagen, na den arbeid van usseri, neander en zoo velen, tot eene grondige ontwikkeling van paulus' leer moet geacht worden te behooren, zal de Vertaler zelf, zoo wij vertrouwen, wel niet willen beweren. De beter onderrigte Godgeleerde verblijde zich dus in het meerder licht, dat ook in ons vaderland schijnt, en de leek gebruike dit boek met oordeel des onderscheids!
Men moest in onze dagen geen werk meer uitgeven op zulk leelijk koffijpapier!




Mededeelingen uit het gebied van Natuur, Wetenschap en Kunst; vooral met toepassing op het bedrijvige leven. Verzameld en uitgegeven door Dr. I. Ali Cohen. Isten Deels 1ste en 2de Stuk. Te Groningen, bij C.M. van Bolhuis Hoitsema. 1844. In gr. 8vo. VIII en 384 bl. Prijs per jaargang f 5-:

De verdienstelijke Redacteur dezer Mededeelingen, reeds door vroegeren letterarbeid bij ons publiek gunstig bekend, laat zich omtrent het doel van zijn nieuw Tijdschrift aldus uit (Voorrede, bl. 3): ‘Verbreiding van Natuurkennis onder alle klassen der maatschappij, uitbreiding van den zin voor de wetenschappelijke beoefening van kunsten en bedrijven, die grootendeels op natuurkennis steunen; mededeeling van belangrijke onderzoekingen of ontdekkingen, op het gebied van natuur, wetenschap en kunst gedaan, -
{==297==} {>>pagina-aanduiding<<}
vooral wanneer dezelve nuttige toepassingen opleveren en de ruimte, ons vergund, derzelver mededeeling veroorlooft; - de bijeenverzameling van verschillende bijzonderheden, behoorende tot het door ons gekozene en zoo uitgebreide gebied, in één geschrift, - bijzonderheden, die vooral in het buitenland in talrijke werken dagelijks worden bekend gemaakt, - dit is, in korte woorden, de strekking van deze Mededeelingen.’ - En verder: ‘Door de beste en nieuwste onderzoekingen van het binnen- en buitenland meer of minder uitvoerig, voor zoo ver het ons mogelijk is, mede te deelen, zullen wij dit blad tot een' geregelden verslaggever pogen in te rigten van de steeds voortstrevende ontwikkeling der reeds vermelde kundigheden, zonder ons juist aan deze of gene wetenschap of kunst streng te bepalen, en zonder in eigenlijke geleerde onderzoekingen te treden. Want ons doel is meer algemeen: verbreiding van Natuurkennis en hare toepassing onder alle klassen der maatschappij.’ - Wij hebben gemeend, de boven aangehaalde woorden in hun geheel te moeten mededeelen, omdat zij beter, dan wij zulks zouden kunnen doen, doen geest van het nieuwe Tijdschrift kenschetsen. Dat er, bij de groote menigte van Tijdschriften, welke er ten ontzent in het licht verschijnen, wezentlijke behoefte bestaat aan een dergelijk journaal van gemengden wetenschappelijken aard, geschikt, om vooral
ook door ongeleerden gelezen te worden, zonder daarom voor eigenlijke geleerden geheel onbelangrijk te zijn, wie zal zulks ontkennen? De meeste Tijdschriften toch bij ons te lande, voor zoo verre zij voor een ongestudeerd publiek bestemd zijn, zijn hoofdzakelijk aan onderwerpen op het gebied der fraaije letteren of ook der literatuur van den dag toegewijd; terwijl die, welke eene meer zuiver wetenschappelijke strekking hebben, zich slechts tot eenen bepaalden tak van wetenschap beperken en bij de lezers ook eene zekere vertrouwdheid daarmede vooronderstellen. Uit dien hoofde kan men de oprigting van een nieuw Tijdschrift, in den bovenvermelden geest geredigeerd en met het boven aangekondigd doel opgerigt, niet als iets overbodigs aanmerken,

{==298==} {>>pagina-aanduiding<<}
terwijl er overigens wel niemand zal zijn, die het loffelijke der poging, om de natuurkennis en hare toepassing onder alle klassen der maatschappij te verbreiden, in twijfel zal trekken. Wat de wijze betreft, waarop de Heer cohen zijn voorgesteld doel heeft trachten te bereiken, ook deze verdient over het algemeen niet minder lof, dan de poging zelve. De meeste stukken zijn uit vreemde journalen, vooral uit Duitsche overgenomen, maar in de keuze is de Redacteur doorgaans gelukkig geweest. Er is niet alleen op verscheidenheid van onderwerpen, maar ook op degelijkheid der behandeling gelet. Wat de verscheidenheid betreft, eene bloote inzage van de inhoudsopgave is voldoende, om hiervoor de bewijzen op te leveren: Onder de verschillende rubrieken: Natuurkunde, Natuurlijke Geschiedenis, Geologie, Mineralogie en Nat. Geschiedenis der voorwereld, Polytechniek, Landhuishoudkunde, Toegepaste Plantenkunde en Planten-natuurkunde, Scheikunde, Phrenologie en haar tegenwoordige toestand, Natuur- en Ziektekunde van mensch en dier, Staatsgeneeskunde, Verscheidenheden, vindt men het voornaamste opgenomen, wat er merkwaardigs omtrent genoemde vakken in den laatsten tijd is bekend geworden, terwijl er aan het einde van ieder nommer eene opgave wordt gegeven van de belangrijkste nieuw uitgekomene boekwerken over de onderwerpen, welke voornamelijk in het Tijdschrift worden behandeld. De vertaling der overgenomene stukken is over het algemeen duidelijk en naauwkeurig, een enkel (niet door den Redacteur vertaald) stuk (schultz, over den oorsprong van de Zuurstof, die uit de planten wordt uitgewasemd) uitgezonderd, waaromtrent later teregtwijzing geschiedt door Prof. q.
mulder; hier en daar stootten wij op enkele Germanismen. Behalve de overgenomene stukken ontvangen wij ook verscheidene oorspronkelijke, vooral van den Redacteur, daarenboven van Dr. acker stratingh, Prof. v. hall, teenstra, Dr. duparc en Dr. hertzveld. Belangrijk kwam ons vooral de verhandeling van den Redacteur over de Hunebedden voor, gelijk ook, uit een historiëel- ondheidkundig oog-
{==299==} {>>pagina-aanduiding<<}
punt, die van Dr. acker stratingh, over eenige wilde dieren, die vroeger in ons vaderland geleefd hebben. Was echter de voorlezing van den Redacteur over den ouderdom en deszelfs gebreken, naar aanleiding van Prediker XII:1-7, hier wel op hare plaats? Wij kunnen de waarde van dit stuk, uit een uitlegkundig oogpunt, niet beoordeelen, schoon het ons hier en daar voorkwam, niet vrij van eenige gezochtheid te zijn; wij gelooven echter, dat het in het Genootschap ter bevordering der Natuurkundige Wetenschappen te Groningen, waar het oorspronkelijk is voorgedragen, bij het hooren wel zal bevallen hebben; doch of de mededeeling in dit Tijdschrift, waarvan het doel is ‘verbreiding van Natuurkennis en hare toepassing onder alle klassen der maatschappij’ wel geheel gepast is, hieraan meenen wij te mogen twijfelen. Overigens, wanneer wij de beide eerste ons ter aankondiging toegezondene stukken van het nieuwe Tijdschrift met elkander vergelijken, aarzelen wij niet aan het tweede meerdere belangrijkheid dan aan het eerste toe te kennen; iets, wat, naar ons inzien, der Redactie tot lof verstrekt, en eenen vrij goeden waarborg oplevert voor de wijze, waarop zij hare taak zal voortzetten. De druk is goed en compres; de uitvoering der gelithographieerde platen hadden wij wel eenigzins beter gewenscht.





Geschiedkundige Beschrijving der Stad Amsterdam, sedert hare wording tot op den tegenwoordigen tijd: onder medewerking van eenige Geschied- en Letterkundigen, door C. van der Vijver. Met Platen. IIde Deel. Te Amsterdam, bij Gebr. Diederichs. In gr. 8vo. VIII en 484 bl. f 5-:

Wij hebben in No. 3 van den vorigen Jaargang, de lezers van dit Maandwerk met den aard, de strekking en de inrigting dezer geschiedkundige beschrijving bekend gemaakt. De ijverige en kundige Schrijver gaat rustig met zijnen arbeid voort, en brengt de eigenlijke geschiedenis

{==300==} {>>pagina-aanduiding<<}
in dit tweede Deel van het gedenkwaardige jaar 1672 tot den slag op Doggersbank in 1781 en deszelfs onmiddellijke gevolgen. De geschiedkundige behandeling wordt echter, even als in het eerste Deel, afgewisseld door de beschrijving van merkwaardige gebouwen en stedelijke inrigtingen, benevens korte levensschetsen van merkwaardige Amsterdammers, zoodat het geheel eene aangename en tevens onderhoudende lektuur oplevert, en vele zaken bevat, die, hoewel uit den aard der zaak niet nieuw, evenwel aan een groot deel der Amstellaren onbekend zijn. Wij willen dengenen, die het werk nog niet mogten kennen, in eene vlugtige schets opgeven, wat zij in de 22 Hoofdstukken, waarin dit tweede Deel is afgedeeld, zullen vinden.
In de vier eerste Hoofdstukken en een groot gedeelte van het 5de vindt men de beschrijving van onderscheidene belangrijke inrigtingen hier ter stede, ter bevordering van Christelijke menschenliefde of van wetenschappelijk nut; daarop volgen eenige korte levensschetsen van verdienstelijke inboorlingen der stad Amsterdam, waaronder wij die van den natuurkundige johannes smammerdam, van den schilder en plaatsnijder gerard de lairesse, van den vromen dichter jan luiken, van de kunstkeurige johanna koerten blok en rachel ruisch, en van den beroemden schilder jacob de wit, wiens onnavolgbare kunst in het nabootsen van marmeren beeldjes, op het voormalige raadhuis, thans koninklijk paleis, nog algemeen bewonderd wordt, met het grootste genoegen gelezen hebben.
Nu volgt in het 6de tot het 10de Hoofdstuk de geschiedenis der stad, van het gedenkwaardige jaar 1672 tot 1696, waarin Amsterdam veelal eene belangrijke rol speelt en in vele benarde omstandigheden wordt gewikkeld, waardoor de eendragt met de andere steden of provinciën, en voornamelijk met de Stadhouders, dikwerf werd op het spel gezet. Ook het eenigzins bespottelijk oproer, door de aansprekers of lijkbidders in het laatstgenoemde jaar verwekt, wordt hier vrij uitvoerig vermeld.

{==301==} {>>pagina-aanduiding<<}

In het 11de Hoofdstuk komt peter de groote, bij zijne bezoeken in deze slad, ten tooneele, hetgeen eene aangename afwisseling geeft aan de meer treurige geschiedkundige schetsen, die wij in de vorige Hoofdstukken hebben gevonden. Nu zijn wij het jaar 1697 genaderd, waarin de Rijswijksche vrede werd gesloten, die spoedig echter weder werd afgewisseld door den Spaanschen successieöorlog.
In het 12de Hoofdstuk wordt de geschiedenis vervolgd, en ook omstandig gewag gemaakt van den verderfelijken actichandel in 1719 en 20, die door john law in Frankrijk ingevoerd, en uit dat rijk ook naar Nederland en voornamelijk naar Amsterdam was overgewaaid, waarbij de Schrijver zijne tijdgenooten met een ernstig woord tegen dergelijke spoorloosheden waarschuwt. Dit Hoofdstuk eindigt met het tweede Eeuwfeest der overlevering van de Augsburgsche Confessie, dat op den 25 Junij 1730 alhier godsdienstig werd gevierd.
Het 13de Hoofdstuk bevat oorlogen noch geruchten van oorlogen, maar zaken van meer stedelijk of binnenlandsch belang, onder anderen het maken van steenen glooijingen aan de zeedijken, en brengt ons tot het koude jaar 1740, dat wij ons thans zoo levendig voor den geest kunnen roepen.
Het 14de Hoofdstuk vermeldt ons weder onrustige bewegingen van allerlei aard, door de noodlottige partijschappen der voorstanders en tegenstrevers van het stadhouderlijke bewind; terwijl de episode van den demagoog daniel raap ons onwillekeurig een' glimlach afperst. Dit Hoofdstuk eindigt met de crfelijkverklaring van het Stadhouderschap enz. in de mannelijke en vrouwelijke nakomelingen van willem IV.
Het 15de Hoofdstuk levert ons een tafereel van jammerlijk oproer en plundering, gevolgd door strenge strafoefeningen binnen deze stad, in 1748; welk jaar echter nog een gunstiger aandenken achterliet, door het sluiten van den vrede te Aken op den 18 October.
In het 16de Hoofdstuk vinden wij nieuwe woelingen der

{==302==} {>>pagina-aanduiding<<}
Doelisten, waarvan de gevolgen ook nog in het 17de geschetst worden, dat, benevens eenige voor de stad belangrijke verordeningen, een lezenswaardig verhaal bevat van de waterberoering, die, gelijktijdig met de vreeselijke aardbeving te Lissabon, den 1 November 1755 alhier plaats had, en zich nog den 18 Februarij van het volgende jaar herhaalde; bij welke schrikkelijke stuiptrekkingen der natuur men echter hier te lande met den schrik vrijkwam. Dit Hoofdstuk eindigt met den dood van de Vorstinne Gouvernante; terwijl wij in het volgende 18de Hoofdstuk de minderjarigheid van willem V onder voogdijschap van den Hertog van Brunswijk Wolfenbuttel, en deszelfs aanvaarding van het Stadhouderschap in 1766, vermeld vinden. De vestiging van de Maatschappij tot redding van Drenkelingen, het afbranden van den ouden Schouwburg, en de bouwing en inwijding van den tegenwoordigen, zijn hier uitvoerig beschreven, terwijl van den laatsten belangrijke en min bekende bijzonderheden worden medegedeeld.
Het 19de Hoofdstuk levert ons een résumé van de verwikkelingen, waarin de Republiek en vooral de stad Amsterdam door den Noordamerikaanschen Onafhankelijkheidsoorlog geraakten, welks gevolgen een' allerbelangrijksten invloed op de staatkundige gesteldheid van Europa, maar inzonderheid op dezen Staat en deszelfs bewoners, gehad hebben. Dit Hoofdstuk, even zoo min als het 20ste, levert eenige lichte punten op voor den waren vriend des vaderlands. De laatste flaauwe flikkering van Nederlands zeeroem op Doggersbank wordt naar waarde herdacht, ofschoon niet met de exaltatie der schrijvers van dien tijd, die in zoutman en van kinsbergen eenen boven allen lof verheven de ruyter of marten harpertsz. tromp waanden te zien.
Het 21ste Hoofdstuk deelt ons onder anderen het sluiten van een lang gewenscht Handelsverbond met de Noordamerikanen en een vredestraktaat met Grootbrittanje mede; welke gebeurtenissen echter wel verre waren van het vuur der partijschappen hier te lande te dompen, dat

{==303==} {>>pagina-aanduiding<<}
integendeel door een heer van dagblad- en pamfletschrijvers werd aangeblazen en opgerakeld.
Eindelijk wordt in het 22ste of laatste Hoofdstuk al dit hoogernstige en soms treurige weder aangenaam afgewisseld door eenige levensschetsen, onder anderen van de dichters daniel willink, sijbrand feitama, jan de marre, bernardus de bosch en lucas pater, den taal- en oudheidkenner balthazar huidekoper, den beroemden regtsgeleerde hermanus noordkerk, den bekenden historieschrijver jan wagenaar, die ook reeds in de Vaderlandsche Letteroefeningen, welke van 1761 dagteekenen, belangrijke bijdragen leverde, den verdienstelijken tooneelspeler en plaatsnijder jan punt, en eindelijk den bekenden teekenaar en graveur simon fokke, den vader van de beide verdienstelijke letterkundigen arend en jan fokke, met wie de Schrijver ons ongetwijfeld later zal in kennis brengen.
Dit Deel is ook weder, even als het eerste, versierd met een aantal gesteendrukte platen, waaronder er zijn, die het werk wezentlijk illustreren. Wij vinden hier, behalve een vignet, voorstellende: Amsterdam in 1844, eene afbeelding van het Burgerweeshuis, het gedenkteeken aan j.c.j. van speyk, het Diakonie-Weeshuis van den Amstel te zien, eenige Gedenkpenningen der stichting van het Luthersche Diakoniehuis, van Brantsen Rus-Hofje sedert de stichting in 1733, de Kerk in het Nederl. Israël. Oude-Mannen- en Vrouwenhuis, het Nederl. Israël. Ziekenhuis uit den tuin, het Stadhuis, thans het Koninklijk Paleis en de Nieuwe Kerk, het Paleis en de Nieuwe Kerk van achteren, de marmeren Burgerzaal, het Admiraliteits- of Prinsenhof in 1661, het Lands-Zeemagazijn, het Oostindisch Zeemagazijn, de Werf van het Oostindisch Zeemagazijn, de Buiten-Amstel, plegtige Begrafenis van den Luit. Admiraal m.a. de ruyter, oproerige bewegingen in 1696, plundering in 1748, de plunderaars verdreven, begrafenis van daniel raap 1754, ingang van den Schouwburg, op de Keizersgracht 1772, voorportaal van den Schouwburg op de Keizersgracht 1772, de Stads-
{==304==} {>>pagina-aanduiding<<}
Schouwburg op het Leidsche plein, de schouwplaats in den Stads-Schouwburg. Op bl. 452 vindt men nog, als curiositeit, eene afbeelding van de schoone gespen, die men aan de helden van Doggersbank heeft uitgedeeld.
Wij wenschen den Heer van der vijver lust, krachten en gezondheid toe, om met ijver op het ingeslagen voetspoor voort te gaan, en bevelen den Uitgevers inzonderheid de naauwlettendste zorg voor de platen aan, daar deze niet alle even gelukkig zijn uitgevallen.




Bedenkingen over de zedelijk-godsdienstige opleiding in de openbare scholen. Een woord aan den Tijdgenoot door P.K. Görlitz, Onderwijzer te Rotterdam. Aldaar, bij T.J. Wijnhoven Hendriksen. 1844. In gr. 8vo. 26 bl. f :-25.

Een geschrift van den Hoogleeraar hofstede de groot, getiteld: Zijn afzonderlijke scholen voor de verschillende kerkgenootschappen noodig of wenschelijk? en Mededeelingen en opmerkingen van zijn Hooggel. inhoudende, en nog een stukje van dezelfde hand: Over de belangrijkheid, die het Nederlandsch Onderwijzers Genootschap kan verkrijgen, hebben, eenigen tijd geleden, de plaatsing van een welgesteld en lezenswaardig stuk in de Tijdgenoot, over het godsdienstig Onderwijs in de openbare scholen, ten gevolge gehad, waarbij van een ander beginsel wordt uitgegaan, dan dat, hetwelk door genoemden Hoogleeraar op den voorgrond was gesteld geworden. Eenige tegenbedenkingen op hetzelve, van den Heer de groot, werden later in genoemd Tijdschrift opgenomen, en ook nader beantwoord.
Inmiddels vermeende ook de Heer görlitz te moeten verschillen van het gevoelen, door den steller van het vertoog in de Tijdgenoot voorgedragen, en daaruit ontstond de uitgave van het hier boven aangekondigd stukje.
Den inhoud van hetzelve weten wij niet beter te doen kennen, dan met de slotwoorden van den Steller:
‘Wij hebben getracht, door de bovenstaande bedenkingen onze meening toe te lichten: 1. Dat de vorming van het hart en de zedelijk-godsdienstige opleiding in de volksscholen, naar Christelijke beginselen, verkeerdelijk als gods-
{==305==} {>>pagina-aanduiding<<}
dienstig onderwijs voorgesteld en als zoodanig beoordeeld wordt. 2. Dat het gebruik maken daarbij van de Bijbelsche Geschiedenis vrij kan blijven van alle leerstellig inmengsel, en als intuïtif hulpmiddel onmisbaar is. 3. Dat het behouden van het Christelijk clement niet kan geacht worden in strijd te wezen met den geest der bestaande wetten en verordeningen, en voorzeker niet met de behoeften en wenschen der Natie. 4. Dat een onderwijs, waaraan dat beginsel ontbreekt, of waar hetzelve vervangen wordt door eenige algemeene waarheden van Natuurlijke Godsdienst, met niet meerder grond als staatswettig is te beschouwen, en daarenboven in de praktijk onuitvoerlijk zou bevonden worden, overeenstemmende noch met de behoeften der Natie aan zedelijke ontwikkeling, noch met hare wenschen. En 5. Dat zoodanig onderwijs de oprigting van afzonderlijke scholen voor de bijzondere kerkgenootschappen grootelijks bevorderen zoude.’
Deze denkbeelden zijn in kennelijke wederspraak met het gevoelen, door den bekwamen steller van het vertoog in de Tijdgenoot voorgedragen. Volgens dat gevoelen toch zou een onderwijs op de scholen in de algemeene waarheden van de Godsdienst, die aan alle Christelijke gezindten eigen zijn, leiden tot het in bescherming nemen van eenige bepaalde leerstellingen omtrent de Christelijke Godsdienst; hoedanige bescherming de Steller van meening is, dat de Staat niet geven mag; hoewel hij later zegt: niet te willen ontkennen, dat, in scholen, waar geene Israëliten zijn, eenig Christelijk onderwijs, vooral dat in de Bijbelsche geschiedenis, met vrucht aan het burgerlijk onderwijs zou kunnen worden aangeknoopt. Het onderwijs, dat de Steller bepaaldelijk schijnt te verlangen, wil hij slechts als begin, slechts als voorbereiding, slechts ter opleiding voor een meer bepaald onderwijs in de geopenbaarde Godsdienst doen strekken. Men moet hieruit opmaken, dat de Steller het godsdienstig onderwijs op de lagere scholen, in den regel, alleen tot de dusgenoemde Natuurlijke Godsdienst wil hebben uitgestrekt.
De Heer görlitz brengt tegen dit gevoelen, op de wijze hierboven beknoptelijk vermeld, zijne tegenbedenkingen in, en hij doet dit met bescheidenheid en, als praktisch man, uit volle overtuiging des harten. De belangrijke zaak verdient dat zij van alle zijden worde toegelicht, en dat men

{==306==} {>>pagina-aanduiding<<}
ook de meeningen van anderen, die met ons verschillen, hoore en overwege. Intusschen, en behoudens het dragen van anderer begrippen, kunnen de stemmen, voor het behoud van het Christelijk element bij de volksopvoeding, niet krachtig genoeg worden uitgesproken.
Of zou dit niet noodzakelijk zijn, waar de bekwame steller van het vertoog in de Tijdgenoot verlangt: dat het onderwijs waardig zij aan een land, hetgeen beschaving en verlichting in bescherming moet nemen; dat de hoogste gedachte, die van God, niet moet worden uitgesloten; dat het gevoel behoort te worden opgewekt tot den Heer van Hemel en aarde; dat op Gods wil, als op de hoogste wet, moet worden gewezen, zijne liefde geroemd, zijne weldaden geprezen. Er behoort - wordt vervolgens gezegd - in de school een godsdienstige geest te heerschen; warme, vurige liefde tot God en menschen moet den onderwijzer der jeugd kenschetsen; aan het kind moet niet blootelijk als eene les geleerd worden dat er een God is en dat God groote eigenschappen heeft; maar de kinderziel moet leeren gevoelen, zijn verstand moet leeren inzien, dat God het beste en beminnelijkste wezen is; zijn wil moet daardoor worden opgewekt als van zelven te doen, wat God behagelijk is; zijn hart bovenal begeerig worden gemaakt de openbaring Gods te kennen. - Maar niet op de school - want - laat de Staat dit toe - dan treedt hij buiten de grenzen van zijne bevoegdheid en regt.
Gevoelde de Steller niet, dat hij, het bovenstaande opstellende, zich op het Christelijk grondgebied begaf? Uit Christen-ouders geboren, Christelijk opgevoed en het Christendom hartelijk toegedaan, ontleende hij aan Gods openbaring en de leer van jezus de schets, die hij als een gevolg van het onderwijs in de Natuurlijke Godsdienst ons ter aanschouwing aanbiedt. In één woord: hij schreef die schets niet, als een wijsgeer uit de school van socrates en plato, maar als een belijder des Christendoms.
En, inderdaad, heeft het menschdom den trap en mate van verstandelijke beschaving en verlichting, waartoe hetzelve is opgeklommen, alsmede deszelfs zedelijke vorming niet aan den weldadigen invloed des Christendoms te danken? Ten gevolge daarvan is het Christelijk element zoo zeer in onze wijze van denken, gevoelen en oordeelen ingeweven, dat het daarvan niet kan worden afgescheiden. Dat

{==307==} {>>pagina-aanduiding<<}
element vinden wij in onze burgerlijke wetten, al wordt het daarin niet met name genoemd; het vertoont zich in onze leefwijze, zeden, gewoonten en instellingen van liefdadigheid. Is het wonder, dat wij het ook bij het volksonderwijs aantreffen?
En nu zou men begeeren te scheiden, wat zoo naauw verbonden is; verlangende, dat de onderwijzer, bij het zedelijk godsdienstig onderrigt op de school, zich alléén zal bewegen binnen de enge grenzen van de Natuurlijke Godsdienst en de daaruit af te leiden pligtsbetrachting? Maar hoe zal de onderwijzer, die als Christen de school binnentreedt en Christenkinderen voor zich ziet, dit een en ander kunnen vergeten? En gesteld, dat hij zulks vergeten konde, met andere woorden: dat bij, in de school, kon ophouden Christen te wezen; door welke drangredenen zal hij op het gemoed der kinderen werken, waarmede hun hart verwarmen, waarmede hunnen wil neigen tot het bewandelen van den weg der deugd en der godsvrucht? Als Natuurphilosooph moge hij van den Oneindige, den Almagtige, den Alwijze en den Algoede gewagen; maar hij zou moeten zwijgen van den barmhartigen, goedertieren, ontfermenden en vergevenden Vader in christus? moeten zwijgen van Hem, die gezegd heeft: laat de kinderen tot mij komen, verhindert ze niet? Zonder openbaring en Christendom is het onmogelijk, om, op eene het verstand en hart bevredigende wijze, God te leeren kennen als het beste en beminnelijkste Wezen; en het eenig waar en zuiver beginsel van alle deugdsbetrachting is uitsluitend in de reine liefdeleer van het Evangelie vervat.
Maar gesteld, dat men trachten mogt om het onmogelijke te verwezentlijken; zouden, in dit geval, de Christelijke ouders met zulk eene vorming hunner kinderen genoegen nemen? wij twijfelen. Reeds nu wordt beweerd, dat het godsdienstig onderrigt op de scholen Onchristelijk is; maar met hoe veel meer regt zou men dit kunnen beweren, wanneer er op de scholen geen ander onderwijs werd toegediend, dan in de Natuurlijke Godsdienst en de daaruit afgeleide bespiegelende zedekunde? De vestiging van afzonderlijke scholen voor de verschillende kerkgenootschappen ware dan niet te keeren!
Men verlangt, om, zonder den onmisbaren invloed van openbaring en Christendom, eenen dam op te werpen, tegen

{==308==} {>>pagina-aanduiding<<}
zedeloosheid en losbandigheid, tegen ongeloof en dweepzucht, tegen bijgeloof en domheid, en acht daartoe het onderwijs in de Natuurlijke Godsdienst voldoende: zal nu de Roomsch-Katholieke niet wanen, dat men, langs dien weg, zal te velde trekken tegen een aantal punten van zijne godsdienstige geloofsovertuiging? Men verlangt, eerlijkheid, goede trouw, opregtheid, ondergeschiktheid aan orde en wet, bovenal waarheidsliefde en liefde tot God, door het staatsonderwijs, in de harten te prenten: zullen Christenouders den Staat niet toeroepen, en er van den kant onzer Israëlitische landgenooten geene stem uitgaan: Wij begeeren niet, dat onze kinderen tot Natuurphilosophen zullen gevormd worden! Men verlangt, de waarheid, dat er één God is, volmaakt, regtvaardig, almagtig, alwetend, liefderijk boven alles geleerd te hebben. Maar zal die Natuurlijke Godsdienstleer, aangaande de éénheid van het hoogste Wezen, niet bij duizenden wederspraak ontmoeten?
De, in Duitschland, algemeen geachte Directeur van de kweekschool voor schoolonderwijzers te Friedberg, Dr. w.j.g. curtman, zegt, in zijne bekroonde verhandeling: de school en het leven: (onlangs door Dr. p.h. tydeman, Rector en Schoolopziener te Tiel, vrij naar het Hoogduitsch vertaald) ‘Alle schoolonderwijs toch moet zóó worden ingerigt, dat, onder het aanleeren van gepaste en nuttige kundigheden, de verstandelijke vermogens der kinderen ontwikkeld worden, en zij zelve opgeleid tot alle maatschappelijke en Christelijke deugden.’ En verder: ‘De opleiding tot Christelijke deugdsbetrachting moet ook niet te laat begonnen worden. Op het godsdienstige voorbeeld en de godsdienstige voorbereiding in de huisgezinnen moet men niet te veel rekenen. Tegenwoordig dringen de denkbeelden, die den kinderzin verstikken, zoo vroeg in het kinderlijke gemoed, dat men zich haasten moet om er het heilige en onzienlijke in te drukken. En gelukkig is het geschiedkundig gedeelte des Bijbels zoo geschikt voor den kinderlijken leeftijd, dat men het onderwijs in de Bijbelsche geschiedenis reeds vroeg beginnen kan. Betwiste punten vermijde men, en meene men vooral niet, dat, door minachting van andersdenkenden, geestdrift voor het Christendom opgewekt worde.’ En, ten slotte der 5de § der IIde Afdeeling: ‘Een onderwijzer, die zijne leerlingen niet tot Christelijke deugden kan opleiden (hetgeen elk vader moet

{==309==} {>>pagina-aanduiding<<}
kunnen), verdient niet, dat hij onderwijzer is, in welke school dan ook.’
In dienzelfden geest denkt en schrijft ook de Heer görlitz, wiens beknopt geschrift wij met belangstelling lazen en met genoegen aankondigen. Het lager onderwijs en de betrekking van hetzelve tot het godsdienstige is, in dezen tijd, een onderwerp van het hoogste aanbelang; maar de denkbeelden nopens hetzelve, ook bij welgezinde en helderdenkende mannen, loopen soms zeer uit elkander. Hieruit ontstaat een strijd van meeningen en begrippen, die wel waardig is, met kalmte en onpartijdigheid, te worden gadegeslagen. Zelve in dien strijd, door pligt en roeping, getrokken, hoede men zich voor overijling, drift, hartstogt, bovenal voor een liefdeloos veroordeelen van andersdenkenden! Men wikke en wege, en wat het zwaarste weegt behoude men! Er zijn er, die, op de scholen, kerkelijkleerstellige geloofsbegrippen, een iegelijk overeenkomstig de godsdienstige belijdenis van zijn kerkgenootschap, wenschen onderwezen te zien; er worden er gevonden, die, door de gevaren, welke aan deze zijde dreigen, verschrikt, van oordeel zijn dat het onderwijs in de natuurlijke Godsdienst en de daaruit afgeleide zedeleer als voldoende mag beschouwd worden; maar tusschen die beide uitersten verzamelen zij zich, die het Christelijk element als onmisbaar achten voor de opvoeding, opleiding en vorming van den jeugdigen mensch. - Wat in dezen te kiezen, kan dan wel niet twijfelachtig zijn voor hen, die de volksschool beschouwen als eene plaats van zedelijk-godsdienstige vorming - ontwikkeling van eenen godsdienstigen zin - en opwekking van godsdienstige beginselen bij hen, die bestemd zijn, om, in eene Christelijke maatschappij optredende, eenmaal onze plaats in te nemen; terwijl de Staat, als zoodanig, ook op grond der bestaande wettelijke verordeningen nopens het lager onderwijs, zich niet tegen de daarstelling en bevordering van zoo veel goeds zal kunnen aankanten. Het is zoo,
onze Vorst voert wel niet den bijzonderen titel van Allerchristelijksten Koning; maar God geve, dat het zijn en zijner opvolgeren grootste roem zij, het Rijk der Nederlanden, onder de Christelijke Staten, indien al niet de eerste, dan toch eene vereerenswaardige plaats te doen bekleeden!

w.h. warnsinck, rz.


{==310==} {>>pagina-aanduiding<<}

Pandora. Beschaving, ontzedelijking en doodstraffen, enz. Door H. Zschokke. Te Arnhem, bij J.G. Stenfert Kroese. 1844. In gr. 8vo. VIII en 173 bl. f 1-80.

De gemoedelijke en talentvolle Schrijver der Uren aan de Godsdienst gewijd heeft in den vorm van aan een jeugdig Vorst gerigte brieven zijne begrippen medegedeeld over de oorzaken, welke de wegneming van groote misdrijven beletten, en wat er van den Staat gevorderd wordt tot bevordering van beschaafdheid, zal het doenlijk worden om de doodstraf geheel ter zijde te stellen; eenige denkbeelden over de meest doelmatige straf ter vervanging der doodstraf worden ten slotte aangegeven. De Schrijver gaat uit van de stelling, dat bijna overal in ons beschaafd Europa de Staat het dikwijls zelf is, welke het grootste gedeelte der zwaarste misdaden wettig in het aanzijn roept, of er ten minste aanleiding toe geeft. Om dit nu duidelijk te maken, handelt de Schrijver eerst over het ontstaan van den Staat en over de regten der individuëele leden; en wederlegt het valsche begrip, dat de eigenaar des troons tevens eigenaar is des Staats of wel voor den Staat zelven; waarna hij verlangt, dat, dewijl straf geene wraakoefening behoort te zijn, het heiligende doel der straffen niet uit het oog verloren worde. Hierna volgt eene wederlegging van het begrip, alsof bij voortgang in beschaving tevens toeneming van misdaden plaats heeft; en betoogt dat dit niet aan de beschaving, maar aan de daaraan gegeven verkeerde rigting behoort geweten te worden. Niet daar, waar vele rijken en armen tevens zijn, maar daar, waar een welvarende middenstand als echte kern der natie aangetroffen wordt, heerscht welvaart, en daar treft men de minste misdaden aan; en bezuiniging in de huishouding van Staat, tot wering van uitputting van 's volks vermogen, bevordert tevens dat zedelijke en stoffelijke welzijn der burgers, en daardoor wordt veel kwaads voorgekomen. Het niet bevoordeelen van den eenen stand boven den anderen; belangstelling in den bloei en de doeltreffende
inrigting der scholen; het voortzetten van het beginsel: dat niet een Godsdienst van het geheugen, maar de Godsdienst van het hart ten grondslag behoort te liggen, waarop alle Godvereering rust; de verwerping van eene alle vrijheid doodende centralisatie van inwendig staats-
{==311==} {>>pagina-aanduiding<<}
bestuur, dit een en ander wordt hier breedvoerig aangetoond, als van grooten invloed bij de beoordeeling, of het door den Schrijver vooruitgezette beginsel, dat de Staat zelf veelal oorzaak is van de toeneming der misdaden, op waarheid berust, dan wel of het een droombeeld is; en de Schrijver toont teregt aan, dat het begrip over de regtmatigheid eener strafwet daarmede in een naauw verband staat. ‘Strafwet en straf hebben slechts in het bij wijze van verdrag bestaande maatschappelijke zamenwonen der menschen plaats. Ook de strafwet heeft den aard van een verdrag, en is, even als elke andere wet, eenigermate slechts eene verordening tot uitvoering van de algemeene zedewet der menschheid;’ - en daar de strafwet slechts datgene met straf moet bedreigen, wat bestrafbaar en zoo ook wat strafwaardig is, en dewijl geen onderscheid van stand daarbij te pas komt, zoo behoort elk misdadiger voor dezelfde regtbank gebragt te worden, zonder onderscheid van deszelfs maatschappelijke betrekking. De Schrijver doelt hier vooral op het bestraffen van adellijken, den geestelijken of wereldlijken stand, en op den diep ter neêrgedrukten Jood. - Nadat de Schrijver in een afzonderlijk betoog nader het doel van straf heeft aangewezen, onderzoekt hij, of doodstraf regtvaardig, doelmatig en onmisbaar zij, en hij komt desaangaande tot een ontkennend besluit. Na het aanwijzen der bedenking, dat de doodstraf geene straf is, maar zelfs voor velen een geluk, gaat de Schrijver voort met het eene schending der zedelijke pligten van den kant der regering te heeten, dat de doodstraf niet doeltreffend werkt; ‘want,’ zegt hij, ‘de Staat is niet boven de menschheid verheven,
hij is niet van hare pligten ontslagen, want hij is slechts een groot menschenverbond.’ Ook het ondoelmatige der doodstraffen, als middel tot afschrik voor anderen, wordt aangewezen. Doch daarvoor wil nu de Schrijver in de plaats stellen het berooven van het licht der oogen; en hij treedt in breede vertoogen om aan te wijzen, hoe die straf doel zou treffen tot afschrik van anderen, en tot verbetering van den misdadiger, die bij het smartelijk gemis van het gezigt een leven zou zien voortduren, waarin hem de tijd en de gelegenheid alsnu gegund wierd om berouw te hebben over zijn misdrijf en zich te verbeteren. - Ten besluite heeft de Schrijver eene opwekking gesteld, dat men toch vooral den moed mogt hebben om de beschaving van openbare besturen te onder-
{==312==} {>>pagina-aanduiding<<}
nemen, zoo als peter de Groote deed, opdat zij met de beschaving des volks gelijken tred mogt houden; - moed, om aan de staatsinrigtingen een' zedelijken luister bij te zetten.
Wij hebben eenige hoofddenkbeelden van den verdienstelijken zschokke medegedeeld; het werk zelf dient in deszelfs geheel gelezen te worden, omdat al de onderscheidene hoofdstukken in elkander vatten en voor stuksgewijze ontleding, als middel om het werk te leeren kennen, minder geschikt voorkomen. De duidelijke voorstelling van hier en daar vrij afgetrokken' denkbeelden geeft aan dit werk groote waarde; en daar het doel des Schrijvers allerloffelijkst is, namelijk bevordering van maatschappelijk, zedelijk en stoffelijk geluk, kunnen wij allen, die daarin belang stellen, en in staat zijn daartoe mede te werken, het lezen van dit boek ten volle aanbevelen.




Handboekje der Aardrijkskunde van het Koningrijk der Nederlanden, het Groothertogdom Luxemburg en de Bezittingen der Nederlanders buiten Europa. Inzonderheid ten dienste van jonge lieden, die eene beschaafde opvoeding ontvangen. Door P.H. Witkamp. Te Amsterdam, bij C.L. Brinkman. 1844. In kl. 8vo. VIII, 143 bl. f 0-40.

Met genoegen zet Rec. zich om het bovengemelde werkje te beoordeelen. Het voorziet, naar zijne meening, in eene wezentlijke behoefte voor de scholen, en hiertoe is het dan ook, volgens des Schrijvers voorrede, geschreven. Verre is het echter van hem, om het boekje alleen voor schoolgebruik te willen aanprijzen; integendeel is het bij uitnemendheid geschikt ten dienste van hen, die liever de merk waardigheden huns eigen vaderlands willen gaan bezien, dan in den vreemde rondreizen. Doch zien wij, wat het boekje ons aanbiedt.
Na eene naauwkeurige opgave van de grenzen, grootte, bevolking, zeeën, verdeeling, golven enz. in ons vaderland, benevens eene opgave der voortbrengselen, der steden en andere merkwaardige plaatsen, als ook eene opgave van de bevolking der voornaamste steden, treffen wij onder het rubriek: belangrijke geschiedkundige herinneringen, de opgave aan dier gebeurtenissen, die elke stad, elk dorp in

{==313==} {>>pagina-aanduiding<<}
ons vaderland voor den nadenkende belangrijk maken; en die ons het resultaat oplevert, dat er slechts weinige plaatsen in ons vaderland gevonden worden, aan welke niet de eene of andere belangrijke herinnering verbonden is. Vervolgens worden onder de afdeeling: Vermaarde gebouwen, gedenkteekenen, handelingen, verzamelingen van wetenschap en kunst, al de merkwaardigheden der steden en dorpen in het bijzonder opgesomd, als daar zijn de verschillende kerkgebouwen, de stedelijke raadhuizen enz. enz.; hierachter volgt eene opgave der steden, die thans niet meer bestaan; oude benamingen van plaatsen e.d.
Niet minder belangrijk is, naar ons inzien, de dan volgende opgave van eenige vermaarde Nederlanders. Onder XLVII afdeelingen worden de namen van Nederlanders opgegeven, die in kunsten en wetenschappen uitgemunt of zich voor het vaderland nuttig betoond hebben; met opgave van de plaats waar en van den tijd waarin zij geboren en overleden zijn. Hier is tevens bijgevoegd eene gelijke opgave van eenige voorname Nederlandsche vrouwen. Op dezelfde wijze wordt het Groothertogdom Luxemburg (waarom ook niet het deel van Limburg, dat thans tot ons behoort?) behandeld; terwijl het geheele boekje besloten wordt met een allernaauwkeurigst overzigt van de bezittingen der Nederlanders buiten Europa.
Uit deze opgave zal men dus den veelzijdigen inhoud van dit nuttig werkje kunnen nagaan. Daar echter alle menschelijke arbeid onvolledig is, merkt de Schrijver teregt aan, dat hier of daar wel het een of ander ook in dit boekje zal vergeten zijn. Om hem een bewijs te geven van de belangstelling, waarmede wij zijnen arbeid hebben gadegeslagen, en om bij eenen gewenschten herdruk het boekje vollediger te doen zijn, willen wij den Schrijver opmerkzaam op het volgende maken:
Onder de afdeeling Hoogescholen, Atheneën enz. had de Schrijver ook de letterkundige Maatschappijen en Genootschappen in ons vaderland kunnen vermelden. Gaarne hadden wij ook gezien, dat de geschiedkundige herinneringen wat uitgebreider waren door de vermelding van al de belegeringen, die de steden hebben ondergaan. Zoo had, om slechts eenige voorbeelden te geven, van 's Hertogenbosch kunnen vermeld worden, de verovering en plundering door Graaf dirk VII in 1202. Van Leyden, de inneming door

{==314==} {>>pagina-aanduiding<<}
Hertog jan van beijeren in 1420. Van Dordrecht, dat aldaar Graaf dirk IV in 1048 door eenen vergiftigen pijl van het leven werd beroofd, naar welke gebeurtenis het huis, waaruit de moord geschiedde, Holland, en de straat, waarin die voorviel, de Gravenstraat wordt genoemd. Muiden, in 1197 en 1204 door de Kennemers, in 1356 door jan van arkel, Bisschop van Utrecht, en in 1507 door de Gelderschen verbrand.
Bij de vermelding der merkwaardigheden is nog al het een en ander onvermeld gebleven: De St. Janskerk te 's Hertogenbosch is mede versierd met een' fraai gesneden predikstoel en eene uit steen gehouwen levensgroote beeldtenis van gijsbert masius, laatsten Bisschop van 's Hertogenbosch. Nijmegen: Op het stadhuis bevindt zich het zwaard, waarmede, zoo men zegt, egmond en hoorne in 1568 onthoofd zijn. Culenborg: De kerk prijkt nog met eenige fraai geschilderde glazen; ook is er eene marmeren lijkbus, bevattende het stoffelijk overschot van Vrouwe c.a. van slingeland, geb. van der dussen. Rotterdam: Het nieuwe ziekenhuis aan den Singel; het schilderkundig Genootschap, op de nieuwe Markt, uitmuntende door zijne verzameling van antieken. Leyden: In de St. Pieterskerk zijn ook de tomben van johan meerman en j.h. van der palm, benevens een gedenkteeken voor den vrijwilligen in 1831 gesneuvelden Student lodewijk justinus wilhelmus beeckman. Het stadhuis aldaar is vooral bezienswaardig door de fraaije schilderijen, waaronder het laatste Oordeel door lucas van leyden, en pieter adriaansz. van der werff der muitende menigte zijnen degen aanbiedende, door van bree. Dordrecht: In de Augustijnenkerk de graftombe van Jonker frans van brederode. Delft: De nieuwe kerk bevat mede een gedenkteeken ter eere van de op Antwerpen's vijfhoek gesneuvelde Kapiteinen van hoei schilthouwer, van oosten en schutter. Oudewater: In de groote kerk een fraai marmer gedenkstuk ter eere van den wiskundigen rudolf
snellius van rooijen. Katwijk aan den Rijn: Een fraai raadhuis, eene nette kerk, waarin de prachtige graftombe van willem Baron van liere en zijne huisvrouw maria van reygersbergen. Middelburg: De Abdij, waarin de zaal, die tot vergaderplaats der provinciale Staten dient, van welke de wanden voorzien zijn niet eenige bezienswaardige tapijten; de zaal is mede versierd met een uitmuntend

{==315==} {>>pagina-aanduiding<<}
afbeeldsel van den Admiraal de ruyter. Brouwershaven: Op het stadhuis vertoont men een exemplaar van cats' werken in folio, met zilveren gedreven sloten en eigenhandig geteekende opdragt aan de regering dier stad.
Doch genoeg, om den Schrijver te doen zien, dat bij eenen herdruk van het boekje een en ander doeltreffend kan worden bijgevoegd. Intusschen zeggen wij hem dank voor zijnen wel aangenamen, maar niet minder moeijelijken arbeid. Wij raden onze lezers, wanneer zij zich dit nuttige en in prijs niet te hoog komend boekje hebben aangeschaft, het met wit papier te doen doorschieten, en er die aanteekeningen bij te maken, die men ter bewaring in het geheugen noodig zal keuren. Het uitmuntend werk door a.j. van der aa, Geschied- en Aardrijkskundige Beschrijving van het Koningrijk der Nederlanden enz., is ter uittrekking van vele belangrijke bijzonderheden ten hoogste aan te prijzen.




Brieven en Gedachten van K.G.F. Stöckhardt, in leven Predikant te Röhrsdorf bij Meissen. Lectuur voor jonge Godgeleerden en beschaafde Christenen. Uit het Hoogduitsch door R.P. Verbeek, Predikant te Doorn. Te Utrecht, bij C. van der Post, Jr. 1844. In gr. 8vo. 213 bl. f 1-50.

Wij namen dit boeksken, dat zich ook door een bevallig uiterlijk aanbeveelt, met vooringenomenheid in handen, bekend met de bloemlezing, daaruit onlangs medegedeeld in het Tijdschrift: Waarheid in Liefde. En onze goede verwachting is bij de lezing niet teleurgesteld geworden. De levensschets van stöckhardt, die voorafgaat, in brieven van h.m. linke, is regt geschikt, om den waardigen overledene in zijn eigenaardig karakter en zijnen Christelijken zin regt te leeren kennen, en tevens aangaande zijne lotgevallen, zoo veel noodig is, te worden ingelicht. Maar vooral hechten wij aan de brieven van stöckhardt zelven, hier ten getale van 48 medegedeeld, hooge waarde, en wenschen ze in veler handen. Wel meenen wij hier en daar, vooral in de latere brieven, eenige neiging op te merken tot mysticisme. Maar daartegenover vinden wij zoo veel goeds en Christelijks, in eenen gemeenzamen en tevens levendigen, vaak bloemrijken stijl voorgedragen, dat wij den jeugdigen

{==316==} {>>pagina-aanduiding<<}
man hartelijk liefkrijgen en zijn vroegtijdig sterven als een groot verlies betreuren voor de gemeente van christus. Mogten er velen onder ons gevonden worden, wie het met het Evangelie en de Evangeliebediening zóó ernst is, als het stöckhardt was!
Wilt gij eene en andere proeve van den inhoud dezer Brieven? In een' naïven brief, aan een' zijner voormalige kweekelingen geschreven, toen deze verjaarde, lezen wij: ‘God zag van uit den hemel, hoe hier beneden de kinderen onder gevaren en zonde daar heen gingen. Het deed Hem leed van die kinderlijke zielen, en Hij zag de heirscharen zijner Engelen aan. Daar traden de twee edelaardigste, die in des Vaders oog lazen, voorwaarts, en spraken: “Laat ons naar beneden onder de kleinen gaan; wij willen ze omzweven, ze beschutten en geleiden, totdat wij ze bij U, den Vader, brengen.” De Vader wenkte, en vlug en liefelijk, gelijk de stralen der morgenster, zweefden de Engelen naar de aarde. Nu wandelen die twee edele broeders onder ons rond. Zij zijn in de woningen, waar de kinderen onderwezen worden - op de wegen, die zij betreden - op het grasperk, waar zij spelen. Als de Engel der onschuld het kind geleidt, dan komt de genius der vreugde, en fluistert het in het reine gemoed: “Kind! zie opwaarts, en verheug u! Daarboven woont uw Vader!” En als de Engel der vreugde het kind geleidt, dan spreekt de genius der onschuld zachtkens in zijn binnenste: “Kind! zie opwaarts en matig u! Daarboven woont uw Vader!” - O gij lieve Engelen! wandelt beide ook met onze goede Th.!’ (bl. 80). - Uit stöckhardt's Dagboek ontleenen wij deze gedachte: ‘Wilt gij eene Hoogeschool bezoeken? - Goed! ik raad u dan de universiteit der wereld, de natuur. Dáár zijn de collegies alle publiek, en de professoren dicteren niet.’ (Bl. 202). - Nog iets, mede uit zijn Dagboek ontleend: ‘Men kan, als men er naar zoekt, uit ieder boek wel een dertigtal ketterijen halen. Maar zuiver regtzinnig en zonder ketterijen te hebben geschreven, zou mij ook de nietigste en
schraalste van alle loftuitingen zijn!’
Wij zijn den Heer verbeek dank verschuldigd voor zijne naauwkeurige en vloeijende vertaling.


{==317==} {>>pagina-aanduiding<<}

Eene Preek onder de regering van Lodewijk XIV. Bijdrage tot de geschiedenis en kritiek der Kanselwelsprekendheid, in den vorm eener Novelle. Naar het Fransch van L.F. Bungener. Te Zutphen, bij W.J. Thieme. 1844. In gr. 8vo. 332 bl. f 3-:

De titel van dit boek maakt niet regt duidelijk, wat men er in zal aantreffen, en toch zou het moeijelijk zijn, eenen beteren op te geven. Bossuet, bourdaloue, fenelon, claude en anderen worden er in ten tooneele gevoerd. Zij houden gesprekken, waarin hunne denkbeelden doorstralen over den aard en de vereischten der kanselwelsprekendheid, doorvlochten met andere tooneelen, en afgewisseld door beschouwingen en redeneringen van den Schrijver over het hoofdonderwerp. De spil, waarom zich alles beweegt, is deze: Bourdaloue zal op goeden vrijdag van het jaar 1675 in de koninklijke kapel te Versailles prediken. De overspelige betrekking van lodewijk XIV met Madame de montespan geeft ergernis. Haar biechtvader heeft haar de absolutie geweigerd; die des Konings heeft hem dezelve gegeven. Bourdaloue is gereed, om zijne preek te besluiten met eene dier laffe lofspraken op den Koning, die nu nog den lezer zijner welsprekende stukken hinderen, en die minder dan ergens voegden op den kansel, waar men vrijmoedig den Koning moet voorbijzien, om tot den mensch te spreken. Bossuet wil, dat bij deze gelegenheid een roerend woord tot het geweten des Konings gerigt worde, omdat bij dezen ernstig heeft onderhouden en van hem bijna de verwijdering der, door zijne taal ook getroffene misdadige vrouw heeft verworven. De Hervormde prediker claude brengt bourdaloue tot nadenken en overtuiging van zijnen pligt; hij dieteert den laatsten een geheel ander, ernstig, bestraffend slot zijner rede. Het wordt alzoo uitgesproken, treft den Koning, en - hier eindigt het verhaal. Maar de geschiedenis zegt, dat lodewijk zijnen ongeregelden wandel niet verbeterde, en dat zij, die, met de heerlijkste gaven van welsprekendheid toegerust, als door
de Voorzienigheid bestemd, om de stem der Godsdienst aan dat zedelooze hof te doen hooren, het eerst verpligt waren geweest, de tolken dier stem te zijn, door laffe vleitaal den koninklijken zondaar hielpen bederven.

{==318==} {>>pagina-aanduiding<<}

Dit geschrift verraadt heldere denkbeelden over de vorderingen van den Christelijken leerstoel. Die worden niet in eene geregelde orde voorgedragen, maar zijn hier en daar in het werk verspreid. Schrandere opmerkingen, fijne beoordeelingen komen bijna op iedere bladzijde voor. Met den toestand van zeden, gebruiken en denkwijze in lodewijk's tijd heeft de Schrijver zich naauwkeurig bekend gemaakt; en de oordeelvellingen over en het sprekend invoeren van de beroemde redenaars en schrijvers, die wij boven hebben genoemd, is blijkbaar de vrucht eener meer dan oppervlakkige, eener grondige beoefening van hunne schriften. Het boek heeft, in tegenstelling met vele schriften, die dagelijks uitkomen, die eigenschap, dat er meer in is, dan er in schijnt te zijn; voeg er bij, dat het zeer onderhoudend is, en dat wij ten minste, bij eene herhaalde lezing, nog vrij wat opmerkingen aantroffen, die ons bij de eerste niet zoo bepaald waren onder de aandacht gevallen, immers het nadenken, dat zij verdienen, niet zoozeer hadden opgewekt.
Maar voor wie is het geschreven, en aan wie verdient het aanprijzing? Den alledaagschen romanlezer, wien het slechts om verrassende uitkomsten en ontknoopingen, hoogstens om eene aangename inkleeding te doen is, zeker niet, want er is geene bladzijde in, waarop men met ongeduldig verlangen en ingehouden adem vraagt: ‘hoe zal dat afloopen?’ Zulke lezers zouden, vreezen wij, het boek eene ‘zeer schrale novelle’ vinden, en als men op dit woord te zeer drukt, dan is het dat inderdaad; maar dit is slechts het kleed, kennelijk om niets anders gekozen, dan met het doel, om zich in hetzelve vrijer te kunnen bewegen, en het minst aan den stijven vorm eener wetenschappelijke orde gebonden te zijn, iets, dat ook zeer misstaan zou aan een geschrift, waarin wel vele schrandere en belangrijke aanmerkingen voorkomen, maar dat op geene volledige behandeling van het onderwerp aanspraak maakt. Voor aankomende, jonge kanselredenaars, en al zijn zij ook zoo geheel ongeoefend niet meer, is het eene belangrijke lectuur, vooral wanneer het hun, bij menigte van wenken, ook die hoofdzaak te dieper inprent, dat alle kanselwelsprekendheid uitgaat van het heilig besef van des Predikers hooge roeping en van zijne eigene ingenomenheid met hetgeen hij verkondigt, zonder welke de schitterendste voordragt van de sierlijkste taal slechts blinkend koper is, maar die, waar zij

{==319==} {>>pagina-aanduiding<<}
waarachtig geest en hart doordringt, ook aan de eenvoudigste, niet eens gelukkig voorgedragene kanseltaal eene eigendommelijke waarde, eene onmiskenbare, maar ook onnabootsbare bekoorlijkheid geeft.
Maar ook voor leeken (om hen nu zoo te noemen) is dit boek geene onbelangrijke lectuur. Het kan hen doen zien, niet in zijnen ganschen omvang, maar in eenige trekken, waarin eigenlijk de kanselwelsprekendheid besta, en welke hare vorderingen zijn. En waarom hebben zij dit te weten? Omdat niets meer, maar tevens niets slechter beoordeeld wordt, dan eene leerrede. Wij kennen en erkennen de hoogte, waarop de kanselwelsprekendheid tegenwoordig in ons vaderland staat, en er heeft in kleine en groote gemeenten een zekere staat van verwendheid, van verlekkerdheid (men vergunne ons het woord; wij weten de zaak niet beter uit te drukken) plaats, die niet onnatuurlijk is, dien wij ook niet geheel veroordeelen, maar die toch vele nadeelen met zich brengt. Wij zwijgen nu van het nadeel voor de Leeraren; want wij onderstellen niet, dat er onder die zijn, welke, bij het vervaardigen en voordragen hunner stukken, zich door het doel, ‘om te bevallen,’ eeniglijk zouden laten leiden; ook spreken wij niet van het nadeel voor beginnenden onder hen, voor wie ‘opgang als predikers, en promotie’ gevaarlijke verlokkingen zijn, maar moet het niet de werking der Evangelieprediking belemmeren, wanneer men den kanselredenaar hoort gelijk elken openbaren spreker, en eene verrassende schikking der rede, fraaije denkbeelden, sierlijke stijl, vernuftige wendingen, innemende voordragt de maatstaven worden van beoordeeling en de kenmerken, waarom men den kerkelijken Redenaar prijst of laakt? Kan het missen van dergelijke gaven niet sommige anders brave, wijze Evangeliedienaars ontmoedigen bij de opmerking, dat men van hunne prediking niet gaarne gediend is? En is het, gezwegen van het schadelijke voor den invloed der prediking, geen weg tot een hoogst onbillijk oordeel over den Kanselredenaar? Dat ieder zich op dit punt bedaardelijk onderzoeke, of de gesprekken hoore en zich herinnere, die doorgaans over eene leerrede, ‘die bijzonder bevallen
heeft,’ gevoerd worden. En nu kan de lezer van dit boek er in zien, wat eigenlijk prediken zij, en naar welken maatstaf men eene leerrede moet beoordeelen. In dit opzigt is het ook voor den gewonen lezer een

{==320==} {>>pagina-aanduiding<<}
zeer nuttig boek, dat dit nuttige aan het aangename paart.




Jephta en zijne Dochter, gevolgd door een viertal gewijde Tafereelen, geschetst door A.G. Bruinses. Te Groningen, bij A.L. Scholtens. 1844. In gr. 8vo. 304 bl. f 2-80.

Er was geene reden, om een dezer tafereelen bijzonder op den titel te noemen. Het is wel het eerst geplaatste, maar overigens noch het uitvoerigste, noch ook het beste. De overige zijn: Simson, David en Jonathan, Abigaël en Tobias en zijn zoon. Het laatste is alzoo uit de zoogenoemde apokryfe Bijbelboeken ontleend, en heeft daardoor eene minder algemeene bekendheid van de geschiedenis voor zich, hetgeen haar voor deze soort van inkleeding althans niet minder geschikt maakt. Wij hebben deze tafereelen met genoegen gelezen. Het hinderde ons niet, Bijbelsche gebeurtenissen alzoo verhaald te zien. Want wij deelen het gevoelen niet van hen, die zouden meenen, dat dit der heiligheid van den Bijbel te na getreden ware. En het kleed, waarin de Schrijver de door hem in verhaal gebragte voorvallen heeft gestoken, is noch onpassend, noch onbevallig. Dit zou het geworden zijn, wanneer de Schrijver of deze Oostersche geschiedenissen al te veel in den hedendaagschen trant hadde ingekleed, of zich gewaagd aan eene omwerking in den Oosterschen toon, met bijvoeging van verdichte personen en voorvallen. Voor beide heeft hij zich gewacht. Er ligt over de verhalen als zoodanig een waas van eenvondigheid, waardoor aan de gebeurtenissen zelve wordt regt gedaan; men gevoelt bij de lezing, dat het den Schrijver niet te doen geweest is om effect te maken, en noch hetgeen hij verhaalt, noch de personen, die hij doet optreden, worden in een tegen de historische waarheid strijdig daglicht geplaatst. Het wonderbare, of om het beter te zeggen hetgeen boven het gewone bereik van menschelijke zaken en gebeurtenissen gaat, wordt noch ligtzinnig verdraaid, noch overdreven. En vond de Schrijver de hoofdzaken in de vier eerste verhalen overschoon door van der palm in den Bijbel voor de Jeugd
verhaald, men zal hem niet onvoldaan in nadere uitbreidingen en bijvoegingen volgen.

{==321==} {>>pagina-aanduiding<<}

Wat het laatste verhaal aangaat: wij willen niet ontkennen, dat het ons minder beviel, deze omwerking van een waarschijnlijk verdicht verhaal van hoogst betwistbare herkomst hier op ééne lijn met ware, Bijbelsche gebeurtenissen geplaatst te vinden. Anders, het is eene belangwekkende, voor jonge lieden zeer nuttige geschiedenis, en de minder bekende apokryfe boeken des O.V. geven nog stof genoeg tot meerdere dergelijken. Vooral de boeken der Makkabeen hebben schoone tafereelen. Wij moedigen den Schrijver aan, om eenen volgenden bundel, tot welks uitgave hij het voornemen schijnt te hebben, daaruit te kiezen. Hij kan er zich eenige meerdere vrijheid bij veroorloven, en een oordeelkundig gebruik van zedespreuken uit het Boek der Wijsheid en Jezus Sirach kan aan zijne voorstelling de kleur des tijds leenen, de nuttige strekking bevorderen, en met vele schoone lessen der oudheid bekend maken.
Met ruimte prijzen wij dit boek aan. Waar de smaak voor het eenvoudige nog niet door de overprikkeling van vele hedendaagsche lectuur verbasterd is, zal men het niet onvoldaan naar geest en hart uit de hand leggen.

Het Huisgezin van Bethanië. Een Dichtstuk door J.J. Bos. Te Utrecht, bij C. van der Post. In 12mo. VIII en 102 bl. f 1-25.

Er zijn weinige onderwerpen moeijelijker te behandelen, dan die, welke aan het leven en werken van onzen Zaligmaker zijn ontleend. Den dichter is hier zoo weinige vrijheid voor de speling zijner verbeelding gegund, en bijna onvermijdelijk is het, dat de schoonheid van het oorspronkelijke Evangelische verhaal door de bewerking lijdt en althans gedeeltelijk verloren gaat. En zoo dit in het algemeen van de meeste Bijbelsche onderwerpen, uit het Nieuwe Verbond gekozen, gelden mag, er zijn er weinige, bij welke dit gevaar grooter is, dan bij dat, hetwelk de Heer bos zich ter behandeling heeft uitgekozen. Het elfde hoofdstuk van het Evangelie van johannes is zoo treffend schoon, dat zelfs de bekwaamste dichter wel met schroom mag overgaan, om het ter dichterlijke bewerking te verkiezen, en dat Rec. het voor elken eerstbeginnenden of middelmatigen dichter eene hoogst gevaarlijke onderneming acht, om zich daaraan te

{==322==} {>>pagina-aanduiding<<}
wagen. Er behoort een fijn gevoel, een juiste takt toe, om aan het heerlijke verhaal niet te kort te doen, en bij de eenvoudigheid en schoonheid van het oorspronkelijke steekt ligtelijk de poëtische praal af, of doet de poëtische uitbreiding weinig goed.
Niet ligt zou Rec. dan ook eenen jongen dichter aanraden, om zijne krachten aan dit moeijelijke onderwerp te beproeven, en de lezing van dit zindelijk en net uitgevoerde boekje, dat overigens met bescheidenheid in het licht wordt gezonden, heeft hem volkomen in dit gevoelen bevestigd. Er wordt meer vereischt, dan zekere gemakkelijkheid van rijm en maat, dan vloeijendheid van verzen, om de gebeurtenissen, die betrekking hebben op het huisgezin van Bethanië, waardig te bezingen. Daar, waar de woorden des Bijbels spreken, is het hoogst moeijelijk, om er betere en schoonere voor in de plaats te stellen; daar, waar de dichter het ontbrekende wil aanvullen, daar moet hij eene innigheid des gevoels bezitten, eene gave, om de schoonste, de heiligste aandoeningen van het menschelijke hart uit te drukken, eene bekwaamheid, om het menschelijke karakter te ontleden en zich voor te stellen, hoe ieder karakter in eene gegevene omstandigheid zich zal openbaren, die veel minder algemeen zijn, dan men welligt meent. De Heer bos bezit, onzes inziens, die gaven niet; en schoon wij ongaarne zijne bescheidene voorrede met een ongunstig oordeel beantwoorden, wij kunnen niet anders, dan zijne opvatting van de karakters der beide zusters ongelukkig en onjuist noemen, en zijne paraphrase van de woorden des Evangelischen verhaals doorgaans flaauw en minder gepast heeten. Wij zullen, tot staving van ons gevoelen, eenige staaltjes aanhalen, die tevens als proeven van versificatie kunnen dienen. Gelijk dikwijls het geval is, zoo wordt ook hier martha in vergelijking van maria door den Dichter te laag gesteld, hoewel hij de laatste toch ook aan het ziekbed van haren broeder zonderling afschildert. Wij mogen slechts enkele regelen afschrijven:

Dit kan maria's teêr gemoed 
Niet langer zien, niet langer dragen; 
Zij voelt ook 't wee haar borst doorknagen, 
Dat zoo den broeder krimpen doet. 
Kon 't zijn, zij zou wel sterven willen, 

{==323==} {>>pagina-aanduiding<<}

Als lazarus slechts 't leven hield! 
Maar zóó, bij 't rustbed neêrgeknield, 
Geen troost om 't bloedend hart te stillen; 
Geen hulp, die den geliefde redt; 
Steeds op dat foltrend lijden staren; 
Zijn angstkreet in haar ziel bewaren; 
Elk uur door feller smart verplet;... 
Waar droeg dit ooit een vrouw, zoo teeder, 
Een hart, zoo rein en zacht als dit! 
Zij keert zich af, zij werpt zich neder, 
Buigt voor de smart, en snikt, en bidt. 

Ons komt deze schildering van den eenen kant overdreven, van de andere zijde ongelukkig voor; overdreven, wanneer de Dichter het hier en elders voorstelt, alsof de ziekte en dood van eenen geliefden broeder het zwaarste was, wat ooit eene vrouw had te dragen; ongelukkig, als hij haar, die hij boven martha hoog wil verheffen, voor het gezigt des lijdens zich doet afkeeren en voor de smart nederbuigen. Voor den zieke althans was martha dan van vrij wat grooter belang en nut:

Zij, vuurge, nooit des zorgens moede, 
Schoon 't hart haar om den broeder bloede, 
Een zee van tranen 't oog ontschiet, 
Zij zoekt haar troost in streng verplegen, 
In lafenis en artsenij. 

Maar hoogst onbillijk en onmenschkundig is wel hetgeen er meer van haar wordt gezegd:

Den vrede, dien maria's ziel 
Na d'omgang met haar God mogt smaken, 
En die haar kon gelaten maken, 
Wat lot haar ook te beurte viel; 
Neen, martha kent dien vrede niet! 

Waar geeft het Evangelische verhaal den Dichter regt, om alzoo van deze vriendinne van jezus te spreken, of van haar, gelijk daarna, te zeggen:

Zij wacht van menschenkunde zegen, 
En ziet, wie helpen kan, voorbij. 

{==324==} {>>pagina-aanduiding<<}

Maar toen ook dit geen redding bood; 
Wat leengen moest slechts smarte baarde; 
En schier op elken stond de dood 
Te holler hem uit de oogen staarde; 
Toen had zij niets, om 't gloeijend hart, 
Dat dreigde in wanhoop los te breken, 
Een woord van kalmte toe te spreken, 
Maar slechts de wilde taal der smart. 

Waarlijk, zoo dat juiste ontwikkeling is van beider karakter, dan heeft Rec. het Evangelische verhaal nooit begrepen!
Recs. tweede aanmerking gold het omschrijven van de woorden des Bijbels. Wij zullen ook daarvan een paar staaltjes geven, en laten het den lezer over te beslissen, of hij aan de dichterlijke woorden of aan de taal der Heilige Schrift de voorkeur geeft. Joh. XI:4 lezen wij: En jezus, dit hoorende, zeide: Deze krankheid is niet tot den dood, maar tot heerlijkheid van God, opdat de Zoon van God door dezelve verheerlijkt worde. Daarvoor lezen wij:

Breng, dienstknecht, trouw mijn woorden over, 
Mijn vriend wordt niet een prooi van 't graf, 
De dood hem niet ten levensroover: 
Alleen des Vaders heerlijkheid, 
De heerlijkheid zijns Eengeboren, 
Zal schooner door deez' krankheid gloren, 
Dan ze immer luister heeft gespreid. 

Zoo gaat het overal; nog één voorbeeld, Joh. XI:9, 10: Zijn er niet twaalf uren in den dag? Indien iemand in den dag wandelt, zoo stoot hij zich niet, overmits hij het licht dezer wereld ziet. Maar indien iemand in den nacht wandelt, zoo stoot hij zich, overmits het licht in hem niet is.

Telt ieder dag niet zespaar uren? 
Wie 't licht gebruikt, hij stoot zich niet, 
Wijl hij het licht der wereld ziet, 
Dat als een ster [!!] zijn loop kon sturen. 
Maar hij, die in het duister dwaalt, 
En in den nacht zijn weg bewandelt, 
Hij faalt in wat hij denkt of handelt, 
Wijl om, noch in hem, 't zonlicht straalt! 


{==325==} {>>pagina-aanduiding<<}

Wij vragen ook, of na het: Jezus weende! eene tirade, als deze, gepast of schoon mag worden genoemd:

Daar heen hieldt Ge uit Uw hemelzalen, 
God, met U eigen vreugd, 't gelaat. 
En juichtet om Uw heilgen raad, 
Die d'Eengen zond naar de aardsche dalen! 
O, Englen, van welk heerlijk lied 
Deed dit uw gouden harp weêrklinken! 
Maar eer zal ze ook uw arm ontzinken, 
Eer weêr zich zulk een zangstof biedt. 

Het smart ons, niet gunstiger over dit dichtstuk te kunnen oordeelen, dat meer van goede bedoeling, dan van dichterlijk talent getuigt. Welligt ware een minder moeijelijk en grootsch en teeder onderwerp den jeugdigen Dichter beter gelukt; aan zekere gemakkelijkheid ontbreekt het hem niet; en zoo hij, volgens de voorrede, bemoediging en aansporing noodig heeft, maar toch ook een onbevooroordeeld regter wenscht te worden over zijn eigen werk, wij kunnen hem de eerste alleen in dien zin geven, dat wij hem geenszins ontraden tot eigene uitspanning en genoegen zijne krachten aan minder moeijelijke onderwerpen te beproeven, mits hij zich niet te spoedig tot de uitgave late verleiden. Zoo hij onbevooroordeeld over zijn tegenwoordig werk wil rigten, wij gelooven, dat hij ons zal moeten toestemmen, voor de bezwaarlijke taak, welke hij op zich genomen had, nog niet opgewassen te zijn geweest.




Dichtlooveren. Door T. Raven, Hz. Te Groningen, bij M. Smit. 1844. Post 8vo. 224 bl. f 1-50.

Niemand verwachte bij het lezen van deze Dichtlooveren hooge poëtische vlugt of die trekken van onmiskenbaar genie, welke onwedersprekelijk tot den echten dichter stempelen. Het bundeltje wordt met bescheidenheid aangeboden, en maakt geene aanspraak op den hoogsten dichterlijken rang. De Heer raven bezit blijkbaar gevoel voor poëzij; hij heeft eene gemakkelijkheid, om zijne denkbeelden in maat en rijm uit te drukken, en doet dat doorgaans in goede taal en vloeijend. Die denkbeelden zelve verheffen zich niet boven het gewone, ja, wanneer hij zich aan eenigzins stou-
{==326==} {>>pagina-aanduiding<<}
tere onderwerpen waagt, voelt men, dat hij voor deze niet berekend is, en niet dan het alledaagsche kan geven. Men ziet dit b.v. aan het eerste stuk: Gods Albestuur, dat, hoe goed ook bedoeld, toch toont, dat de Dichter tot geene stoute grepen en krachtige toonen geschikt is. Het best zijn de losse en huiselijke stukjes, waar minder oorspronkelijkheid wordt gevorderd, en vloeijende taal en goed gevoel de groote verdienste uitmaken. Op menige bladzijde blijkt het, dat de Heer raven zich in zijnen trant dergelijke stukjes van tollens ten voorbeelde heeft gesteld, hetgeen hem zelfs, b.v. in de drie vaderlandsche stukken van bl. 195-215, tot al zeer trouwe en af te keuren navolging heeft gedreven. Over het geheel ademen deze Dichtlooveren eenen goeden geest, en verdienen als zoodanig eene vriendelijke ontvangst, al wijzen zij den Dichter ook geene zeer hooge plaats op onzen zangberg aan.

Masaniello. Historische Roman, naar het Engelsch van Horace Smith. II Deelen. Te Amsterdam, bij P.N. van Kampen. 1844. In gr. 8vo. 593 bl. f 6-:

Masaniello, de eenvoudige visscher, die in het jaar 1647 met verwonderlijke bekwaamheid de lang verdrukte bevolking van Napels bevrijdde van de Spaansche heerschappij, maar reeds negen dagen daarna viel als het slagtoffer van verraad; zietdaar den held van dit romantisch verhaal, en het zijn deze merkwaardige dagen, welke door de rijke verscheidenheid van tooneelen de aandacht van den Schrijver tot zich trokken, en hem bewogen, om in dit werk derzelver verbazende en afwisselende voorvallen in levendige en gloeijende kleuren voor oogen te stellen. Van deze voorgenomene taak heeft hij zich wèl gekweten en een kunstwerk geleverd, hetwelk en door de waarheid, althans waarschijnlijkheid der voorstelling van de gebeurtenissen, en als eene bijdrage tot de kennis van de staatkundige gesteldheid van Napels in dien tijd en van het karakter der Napolitanen, ook in onzen tijd met nut en genoegen zal gelezen worden. Wij houden ons verzekerd, dat geen lezer van smaak dezen roman onvoldaan uit de hand zal leggen.


{==327==} {>>pagina-aanduiding<<}

De Schoonmoeder. Een Verhaal door Henriette Hanke, geb. Arndt. Uit het Hoogduitsch. II Deelen. Te Zutphen, bij A.E.C. van Someren. 1844. In gr. 8vo. 432 bl. f 5-:

Wij zijn het volkomen eens met den Vertaler en Uitgever van dezen roman, dat lezers en lezeressen, die te dragen, te dulden of te lijden hebben, en wier hart behoefte heeft aan kracht, steun, troost en hoop, in dit werk veel zullen vinden, hetwelk hen leert of herinnert, waar zij de vervulling van die behoefte kunnen vinden. Evenwel men neme alles, wat het werk behelst, niet enkel op het gezag der Schrijfster aan. Het gebruikmaken van het volksgeloof aan voorteekens, voorgevoelens en het bestaan van sympathie tusschen van elkander verwijderden kan als sieraad en fictie tot het te weeg brengen van treffende illusie verontschuldigd worden; maar minder keuren wij het goed, wanneer de Schrijfster zulk bijgeloof (wij noemen de zaken gaarne bij haren naam, al is het ook dat het iets betreft, hetwelk tegenwoordig in de mode is) als 't ware wettigt, door aanmerkingen als de volgende: ‘Een spel van het toeval schijnt somtijds te wezen, wat de wenk van hoogere magten is.’ - Onder de drukfouten merkten wij op zaat voor zat en komen voor kamer. Over het geheel evenwel is de Nederduitsche uitgave goed uitgevallen. En wat het werk zelf betreft, willen wij door het aangemerkte den lof niet verminderen, dien wij gaarne aan hetzelve geven, dat, bij eene goede zedelijke strekking, het verhaal zoo veel stof tot aangenaam onderhoud verschaft, dat hetzelve uitnemend geschikt is tot lektuur voor uitspanning en aansporing tot het goede.

De Stierenkop te Arnhem. 1371. Historisch-romantisch Verhaal uit de Geldersche Geschiedenis. Te Amsterdam, bij J.C. van Kesteren. 1844. In gr. 8vo. 304 bl. f 2-90.

Beuzelachtige en platte uitdrukkingen, dikwijls in den mond gelegd van hooggeplaatste personen, laffe aardigheden, tot welke de H. Schrift misbruikt wordt, zoo als onder anderen, waar een leerlooijer den wensch ontvangt, dat hij hier namaals moge overgeplaatst worden naar dat verblijf, waar hij den Heiligen simon den lederbereider zal ontmoeten, denkbeelden en gesprekken niet overeenkomende met het tijdvak van het verhaal, karakters, die aan zichzelven niet gelijk blijven, van dit alles wemelt deze roman. Indien de Schrijver meer talent en luim had doen blijken, wij zouden zijn werk beschouwen als eene proeve, om de historisch-ro-
{==328==} {>>pagina-aanduiding<<}
mantische verhalen belagchelijk te maken; zoo als het boek nu is, is het te middelmatig, om voor eenigen lezer van smaak zelfs maar tot uitspanning te dienen.




Schetsen uit het menschelijk leven. Drietal Verhalen, naar het leven geteekend, door A.J. van Loon. Te Amsterdam, bij J.C. van Kesteren. 1843. In gr. 8vo. 340 bl. f 3-:

Nieuwe Schetsen uit het menschelijke leven. Tweetal Verhalen, naar het leven geteekend, door en bij dezelfden. 1844. In gr. 8vo. 274 bl. f 2-40.

Of iemand aanleg heeft om wèl te slagen in het door hem ingeslagen pad, blijkt niet altijd bij de eerste proeve, maar wordt meestal daaraan ontdekt, dat hij een nuttig gebruik maakt van de op zijn werk gemaakte aanmerkingen. Bij het in 't licht geven van vroegere gewrochten van zijne zucht om romans te fabriceren, werd de Heer van loon in ons Tijdschrift opmerkzaam gemaakt op onderscheidene gebreken, die hem vooralsnog het regt deden missen, om aanspraak te maken op den lof, aan eenen bekwamen schrijver toe te kennen. Het is waarlijk een ondankbare arbeid, werken te moeten lezen en beoordeelen, welker opsteller zoo zeer met zijne ingebeelde bekwaamheden ingenomen is, dat niets hem wederhoudt, om de talrijke voortbrengselen van zijne schrijfjeukte onophoudelijk aan te bieden. Zulke menschen gelijken het meest op de rondventers van snuisterijen, die geen verstandig mensch koopt, maar die slechts aan den man gebragt worden bij onkundigen, of bij anderen, die dezelve koopen ten gevolge van een verkeerd geplaatst medelijden, dewijl het altijd nog beter ware gehandeld, zulk een nutteloos winstbejag niet aan te moedigen, en daardoor hen, die zich met zoodanigen handel genéren, te noodzaken, liever te spitten of te spinnen. Al deze verhalen hebben dit met elkander gemeen, dat derzelver helden van de gevolgen hunner slechte of onbedachtzame handelingen, geheel tegen den gewonen loop der wereldsche zaken, doorgaans door onverwachte voorvallen bevrijd worden. De vervaardiger van deze Schetsen is in het geheel geen feniks in het schilderen van karakters; het ontbreekt hem daartoe aan menschenkennis en oordeel; terwijl daarenboven eene vervelende langwijligheid deze verhalen ongeschikt doet zijn tot het verschaffen van aangename uitspanning. Zonder merkelijke schade voor land en volk zou dus de Heer van loon de uitgave van zijne hersenvruchten kunnen staken.





{==329==} {>>pagina-aanduiding<<}

Boekbeschouwing.

Tweede achttal Leerredenen. Door W.A. van Hengel. Te Leyden, bij H.W. Hazenberg en Comp. 1844. In gr. 8vo. 191 bl. f 1-90.

Hetgeen wij van het eerste achttal vroeger zeiden, kunnen wij van het tegenwoordige herhalen. Het zijn zeer goede, doelmatige leerredenen, zoo als men ze van den beroemden Hoogleeraar verwachten kan; maar wij zien niet in, waarom zij bijzonder moeten worden uitgegeven. De manier van den Prediker is genoeg bekend; aan modellen van zijne hand hebben wij geen gebrek, en leeraren, die gaarne zoo veel mogelijk, en voor hunne zelfvoldoening, en in het belang van hunne toehoorders, vermijden, teksten te behandelen, over welke leerredenen het licht zien, vinden zich op nieuw belemmerd. Aan hen, die prijs stellen op den kanselarbeid van den Hoogl. van hengel, zal deze uitgave welkom zijn, en voor velen, die deze stukken hoorden, eene aangename en nuttige herinnering.




Verhandeling over de Tekstkritiek des N. Verbonds. Door J.I. Doedes, Theol. Doct., thans Predikant te Hall. Uitgegeven door Teyler's Godgeleerd Genootschap. Te Haarlem, bij de Erven F. Bohn. 1844. In 4to. XII en 484 bl. f 4-80.

Geene der verschillende godgeleerde wetenschappen werd in ons vaderland, gedurende de laatste vijftig jaren, schaarscher beoefend, dan de tekstkritiek, vooral des N. Verbonds. Wij willen daarmede niet te kennen geven, dat er niet hier en daar zouden geweest zijn, die zich meer of minder aan hare beoefening overgaven. Maar wij be-
{==330==} {>>pagina-aanduiding<<}
doelen meer bijzonder de armoede onzer letterkunde in dit opzigt. Terwijl elders de genoemde wetenschap als met reuzenschreden vooruitging en in vastheid van beginselen won, stond heringa's Verhandeling over het vereischt gebruik en hedendaagsch misbruik der kritiek, in 1790 in het licht verschenen, langen tijd geheel alleen. Later gaf Dr. j. dermout, in zijne Disputatio Theologica Inauguralis, collectaneorum criticorum in N.T. partem priorem, bevattende eene vergelijking van een handschrift der vier Evangeliën, dat aan gronovius heeft toebehoord en bekend is onder het nummer Gron. 131, en van een ander handschrift der Evangeliën, Handelingen en Brieven, uit de XIIde eeuw, hetwelk uit de bibliotheek van meerman is overgegaan in die der Leidsche Hoogeschool. Hierbij voegde hij eene nieuwe vergelijking van twee andere handschriften, maar hield overigens de pars posterior zijner Disputatio achterwege. Eene poging van lotze, om wetstein's N.T. uit te geven, is, na den druk der Prolegomena in 1831, gestaakt geworden. De beoordeeling dier aangevangene uitgave, door heringa in de Godgeleerde Bijdragen geplaatst, getuigde van 's mans geleerdheid en naauwkeurigheid. Welkom was dan ook voor deskundigen de beschrijving en vergelijking van het door hem wedergevonden handschrift van boreel, de vier Evangeliën bevattende. Zij
werd in 1843 door Prof. vinke te Utrecht uitgegeven. En hiermede hebben wij alles genoemd, wat ons vaderland, gedurende het gezegde tijdvak, voor de tekstkritiek geleverd heeft, behalve hetgeen in uitlegkundige geschriften hier en daar omtrent het verschil van lezing op sommige plaatsen gevonden wordt. Voorts valt het niet te ontkennen, dat er nog in onze dagen velen gevonden worden, die in griesbach den volmaakten criticus zien, die zijne uitgaaf des N.T. voor het onfeilbaar corpus juris houden en niet gaarne zouden afwijken van hetgeen eenmaal door hem gezegd is. Voor de zoodanigen is het, alsof schulz, rinck, schleiermacher, lachmann, scholz en tischendorf voor de wetenschap niet gearbeid hebben. En al dragen zij

{==331==} {>>pagina-aanduiding<<}
misschien van hunnen arbeid eenige kennis, den tegenwoordigen stand der tekstkritiek kennen zij niet.
Het was daarom, en om meer andere redenen, eene regt gepaste en tijdige vraag, die de leden van teyler's Godgeleerd Genootschap uitschreven, toen zij in 1841 besloten, om eene verhandeling over de tekstkritiek des N. Verbonds uit te lokken. Zij bedoelden daarmede echter vooral den opbouw der wetenschap zelve. Nevens de aanwijzing van haren tegenwoordigen stand, verlangden zij, als resultaat der geschiedenis, opgave van de beginselen en middelen, die bij het onderzoek, dat de kritiek zich voorstelt, het meest in aanmerking kunnen en moeten komen, en van de regelen, welke dit onderzoek, in toepassing op de bijzondere gevallen, op de zekerste wijze zullen besturen: achter welk zamenstel van regelen een aantal plaatsen uit het N. Verbond opzettelijk onderzocht en behandeld moesten worden, tot een voorbeeld van echt kritische uitgaven en commentariën.
Het liet zich verwachten, dat er op deze veelomvattende vraag slechts weinige antwoorden zouden worden ingezonden. Het Genootschap ontving er slechts één, maar zóó uitvoerig en wèl bewerkt, dat men algemeen den ijver en de bekwaamheid des Schrijvers erkende, en geen oogenblik aarzelde, om den uitgeloofden ccreprijs aan hetzelve toe te kennen. De Heer doedes, Theol. Doct., thans Predikant te Hall, had tot het zamenstellen van dit stuk den tijd besteed, dien hij, na het voleindigen zijner akademische studiën, ter zijne beschikking had, voordat hem eene standplaats werd aangeboden.
Wij gaan van deze verhandeling eenig beknopt en naauwkeurig verslag doen aan onze lezers, overtuigd, dat zulk een verslag hare lofspraak zijn zal en hare aanbeveling. Voor hen, die in dit hoogstgewigtige vak der godgeleerde wetenschappen belang stellen, zullen deze bladzijden wel overbodig zijn. Zij hebben de verhandeling zelve gewisselijk reeds gelezen en herlezen. Maar wie haren belangrijken inhoud nog niet kennen - en wij vermoeden, dat dit van velen gelden zal - hen moge ons verslag overtui-
{==332==} {>>pagina-aanduiding<<}
gen, dat zij, nevens eene duidelijke ontwikkeling van den stand, waarop de wetenschap der tekstkritiek tegenwoordig staat, eene hoogst verdienstelijke poging bevat, om haar te bevorderen en te volmaken.

Eene uitvoerige Inleiding (bl. 3-22) handelt over de gewijde oordeelkunde in het algemeen en over de tekstkritiek in het bijzonder, onderscheidt haar van de hoogere of boeken-kritiek, wijst de plaats aan, die zij in de rij der godgeleerde wetenschappen beslaat, en doet de moeijelijkheden kennen, waaraan hare beoefening onderhevig is. Er wordt bij voortduring nog zeer verschillend geoordeeld over de waarde der onderscheidene uit- en inwendige hulpmiddelen tot opsporing en bepaling van den oorspronkelijken tekst. Er zijn zelfs geleerden, zoo als schleiermacher en lachmann, die de mogelijkheid ontkennen en in twijfel trekken, om door uitwendige hulpmiddelen en derzelver onderlinge vergelijking tot den oorspronkelijken tekst, althans bij vele boeken, op te klimmen. En in het algemeen heerschen er ook in de meest aangenomene regelen te groote onbepaaldheid en onvastheid, welke hunne toepassing op de bijzondere gevallen onzeker maken of althans belemmeren. De meer of minder uitvoerige aanwijzing hiervan, door de uitgeschrevene vraag uitgelokt, is blijkbaar met kennis van zaken geschied, en boezemt van de verhandeling zelve de meest gunstige verwachting in. Overigens geven de drie leden der vraag tot eene drieledige behandeling gereede aanleiding, waarbij eerst eene geschiedenis van den tekst en de tekstkritiek gegeven wordt, daarna eene beoordeeling der beginselen en hulpmiddelen, eindelijk een maatstaf voor de bewerking van echt kritische uitgaven en commentariën naar vastbepaalde regelen.
In het eerste deel (bl. 23-240) wordt de geschiedenis van den tekst des N. Verbonds zóó van die der tekstkritiek onderscheiden, dat de eerste onderzoekt, hoe het oorspronkelijke is ontaard, de laatste, wat men gedaan heeft, om het ontaarde weder tot deszelfs oorspronkelijke gedaante terug te brengen.

{==333==} {>>pagina-aanduiding<<}

De geschiedenis van den tekst loopt over de autographa, de voortplanting van den tekst gedurende de beide eerste eeuwen, de afwijkingen in de handschriften, derzelver familiën, en voorts over origenes, hesychius, lucianus, eusebius, athanasius. Het was geene ligte taak, om zulk eene geschiedenis zamen te stellen. Op voorgangers viel niet te bouwen, omdat zij doorgaans aan gewaagde gissingen en geliefkoosde veronderstellingen toegaven, in plaats van enkel af te gaan op stellige uitspraken, afkomstig van hen, die in de vroegste tijden des Christendoms leefden. Tegenover dezulken heeft doedes, met wijs beleid, eenen gansch anderen weg bewandeld en alleen de geschiedenis tot leidsvrouw gekozen, zonder van haar te veel te vergen, zonder aan eenige gissing dadelijk het gewigt eener geschiedkundige uitspraak te geven, zonder aan te nemen, wat niet met duidelijke bewijzen kan worden gestaafd. Zijne resultaten, ofschoon doorgaans meer negatief dan positief, hebben daardoor aan vastheid en zekerheid gewonnen. Zij komen in de hoofdzaak hierop neder, dat waarschijnlijk reeds in het begin der IIde eeuw, - derhalve langen tijd, voordat de kanon des N.T. was vastgesteld - Evangeliën en Brieven in afschriften werden bijeengevoegd, dat de eerste en voorname oorzaak der afwijking van de HSS. onderling in de onnaauwkeurigheid der afschrijvers te zoeken is, dat, ofschoon de correctores niet geheel vrij van schuld zijn, de tekst echter in de twee eerste eeuwen over het algemeen geene moedwillige verminking heeft ondergaan, zoo min van de zijde der ketters, als van den kant der Alexandrijnsche taalkundigen, gelijk matthaei en scholz beweerden. Maar te ontkennen, dat de tekst, in de eerste helft der IIIde eeuw, van het oorspronkelijke is afgeweken, zou dwaasheid moeten genoemd worden. Daaruit volgt echter niet, dat de tekst in alle HSS. evenzeer bedorven was. En dan blijft
wederom de mogelijkheid over, dat eene zorgvuldige vergelijking der oudste HSS. ons het oorspronkelijke teruggeve. Voorts geeft de geschiedenis ons geenen grond, om te meenen, dat de van het oorspronkelijke afgeweken tekst

{==334==} {>>pagina-aanduiding<<}
immer in zijn geheel door iemand zou zijn herzien, zoodat er van eene dergelijke herziening, in handschriften of andere tot ons gekomen overblijfselen der oudheid, sporen zouden zijn overgebleven. Het stelsel van hug aangaande de ϰοίνη ἔϰδοσις der IIIde eeuw, en de Origenistische, Hesychiaansche, Luciaansche tekst-recensiën, mist alzoo, even als dat van eichhorn en scholz, allen geschiedkundigen grondslag. En even onwaarschijnlijk is het, wat men daarenboven omtrent een karakteristiek onderscheid van den tekst des N. Verbonds, zoo als die in sommige landen gelezen werd, in tegenstelling van andere landen, beweerd heeft of nog beweren moge. Eindelijk, gelijk men veronderstellen mag, dat de tekst in de IVde eeuw van opzettelijke verminking is vrij gebleven, zoo wordt de tekst der Vde en VIde eeuw ons door de oudste HSS., welke tot onze kennis gekomen zijn, in handen gegeven. Door derzelver onderlinge vergelijking komt men hier op vasteren bodem, terwijl bengel's theorie aangaande derzelver familie-betrekking met het recensie-systeem zamenhangt en daarmede valt.
Deze resultaten der tekstgeschiedenis, hier kortelijk opgegeven, zijn buiten twijfel hoogst belangrijk. Is de kennis der lotgevallen van den tekst de fakkel der kritiek, dan ligt in die resultaten de geschiedkundige leer der kritische beginselen opgesloten. Door haar voorgelicht, krijgt het verder onderzoek als van zelf eene vaste en bestemde rigting. En van nu af aan laat zich door deskundigen de uitkomst reeds eenigermate berekenen, waartoe de geheele verhandeling leiden zal.
Meer nog is dit op te maken uit de geschiedenis der tekstkritiek, die de tekstgeschiedenis vervangt. Zij is met niet minder zorg bewerkt. Ofschoon de vraag slechts opgave had verlangd van den tegenwoordigen stand der wetenschap, moest zij echter noodwendig voorafgaan. Zij laat zich in drie tijdvakken voegzaam verdeelen. Het eerste tijdvak wordt genoemd dat van voorbereiding voor grondiger onderzoek. Er heerscht daarin een volslagen gebrek aan vaste beginselen en regelen. De tekstkritiek

{==335==} {>>pagina-aanduiding<<}
was toen nog in hare kindschheid. Er werden slechts steenen aangebragt voor het gebouw, dat later verrezen is. Dit tijdvak loopt van erasmus tot mill, d.i. tot aan het begin der XVIIIde eeuw, en omvat alzoo, behalve de beide genoemden, den arbeid van ximenes, stephanus, beza, curcellaeus, velez, walton, fell en van mastricht. Een weinig uitvoeriger wordt het tweede tijdvak, dat van ontwikkeling, behandeld. Het strekt zich uit van bengel tot griesbach, d.i. tot het begin der XIXde eeuw. De verdiensten van bengel, bentley, wetstein, semler, michaëlis, alter, birch, griesbach en hug komen hier ter sprake. Het blijkt, dat het oordeel scherper en het onderzoek naauwkeuriger wordt, naarmate de kritische voorraad vermeerdert. Met die ontwikkeling is echter veel dwaling verbonden; en ofschoon er meer eenheid heerscht, dan vroeger, er is ook van weerszijden overdrijving waar te nemen in het onderzoek. Van eenzijdigheid ten gevolge van gebrek aan ondervinding, en van dwaling, door eenzijdigheid veroorzaakt, levert de kritiek van griesbach, met wien dit tijdvak eindigt, het bewijs. Het derde tijdvak eindelijk, dat der aanvankelijke vastheid van beginselen genoemd, omvat alles, wat er na griesbach voor de tekstkritiek gedaan is. Wij vinden het hier in het breede beschreven. Er wordt gesproken van de uitgave van griesbach's N.T., in 1827 door d. schulz bezorgd. Hem komt de eer toe, de tekstkritiek wezentlijk vereenvoudigd en van het werktuigelijke bevrijd te hebben, waardoor griesbach hare beoefening moeijelijk had gemaakt. Van anderen
aard zijn de verdiensten, die rinck zich verworven heeft. Bezadigd denkende over de waardij van de familiën der HSS., laat hij er zich niet door medeslepen, maar overweegt de inwendige gronden voor en tegen eene lezing evenzeer, en volgt hierin het spoor, dat schulz reeds insloeg, zonder deze kritiek op inwendige gronden zóó te overdrijven, als gene dit hier en daar gedaan heeft. Op een geheel ander standpunt heeft schleiermacher zich geplaatst. Aan hem heeft de kritiek, als wetenschap,

{==336==} {>>pagina-aanduiding<<}
hare ontwikkeling in den nieuweren tijd te danken. Zijne meest kenmerkende meening is, dat de tusschenruimte tusschen den oudsten en oorspronkelijken tekst niet is aan te vullen, dat de oorspronkelijke tekst niet meer is op te sporen, dat die opsporing daarom ook niet zijn kan het doel der tekstkritiek, en dat wij reeds blijde moeten zijn, wanneer het ons gelukt te weten, welke tekst in den vroegst mogelijken tijd het meest is verbreid geweest. Hierdoor echter ontneemt hij ons allen vasten grond onder de voeten, en maakt de tekstkritiek tot een onzeker ronddoolen in nevelen. Maar zoo heeft hij tevens krachtig medegewerkt, om de wetenschap tot zelfbewustheid te brengen, en heeft aanleiding gegeven, dat de vraag naar het doel, de grenzen en de methode dezer wetenschap in overweging is genomen. Zijn scepticisme is een louterend vuur geweest. En wat hij theoretisch ontwikkeld heeft, dat heeft een ander in praktijk gebragt. Lachmann, die in 1830 zijn N.T. uitgaf, staat tot schleiermacher in de naauwste betrekking. Bij zijne uitgave stelt hij, als uitersten grens voor den ouderdom van zijnen tekst, de laatste jaren der IVde eeuw. Maar eigenlijk heeft hij niet meer gegeven, dan den tekst der Alexandrijnsch - Westersche Christenheid, en dezen - hoe onvolkomen nog! Mede in 1830 gaf scholz, reeds door vroegeren arbeid bekend, eene tekstuitgave. Hij verdeelt de HSS. en andere getuigen in twee afdeelingen, de Constantinopolitaansche (Aziatische) en de Alexandrijnsche familie, en geeft aan de eerste de voorkeur boven de laatste. Hij is hierin echter willekeurig te werk gegaan. In weerwil zijner theorie verlaat hij dikwijls de Constantinopolitaansche familie, om de lezing der Alexandrijnsche te volgen. Ook wordt hij van grove onnaauwkeurigheid beschuldigd, zoowel in het vergelijken der HSS., als in zijne tekstuitgave. Zoo zijn er groote leemten in zijn gebouw aanwezig, terwijl de grond, waarop hij het heeft
opgetrokken, op verre na geen rotssteen is. Wat eindelijk tischendorf aangaat; hij sluit zich in zijne denkbeelden over de onderlinge verwantschap der HSS. aan rinck aan, verdeelt de Alexandrijnsche afzon-
{==337==} {>>pagina-aanduiding<<}
derlijk in Afrikaansche en Latijnsche, en wil tegelijk eene onderverdeeling der Constantinopolitaansche in Palestijnsche en Aziatische aannemen, maar heeft dit niet nader ontwikkeld. Voorts, ofschoon hij zich, wat beginselen betreft, voornamelijk aan griesbach aansluit, hij bewandelt echter een gansch ander pad, daar hij zich van het gezag van den receptus heeft losgemaakt, en zoowel den invloed van het familie-systeem op de kritiek verminderd, als de kritische regelen, door welke hij zich laat besturen, vereenvoudigd heeft. Voor de kennis van de varianten geeft zijne uitgave zeer weinig. Zijn tekst is opgemaakt uit de oudste, derhalve uit de Alexandrijnsche getuigen. Maar zijne uitgave is slechts de voorloopster van grooteren arbeid, die volgen zal.
Na dit geschiedkundig overzigt van hetgeen voor den tekst en de tekstkritiek des N. Verbonds gedaan is, wordt nu, als slotsom daarvan, de tegenwoordige stand der tekstkritiek opgegeven. Onderscheidenlijk vinden wij hier aangewezen, hoe men tegenwoordig denkt over de kritische beginselen, op welke wijze de hulpmiddelen gebruikt zijn, en welke resultaten de kritische uitgaven van het N.T. opleveren. Zoo blijkt het, zoowel wat men gewonnen heeft, als wat nog ontbreekt, en met hoeveel regt dit laatste tijdvak genoemd wordt dat der aanvankelijke vastheid van beginselen. Zoolang echter de vele verschilpunten, die er nog bestaan, niet op eene voldoende wijze vereffend zijn, zal die vastheid van beginselen altijd slechts aanvankelijk blijven. Met derzelver vereffening moet alzoo een nieuw tijdvak beginnen. Vooraf behoort een vernieuwd onderzoek in het werk gesteld te worden naar de ware beginselen, die het kritisch onderzoek moeten leiden, een onderzoek naar het doel en de grenzen dezer wetenschap. Schleiermacher's stem is nog niet genoeg gehoord, zijne vragen zijn nog niet beantwoord, zijne wenken niet genoeg ter harte genomen. De waarde der kritische hulpmiddelen is nog niet naauwkeurig bepaald. Aan de kritische methode in het algemeen en aan de regelen in het bijzonder is nog veel te verbeteren. Theorie en praktijk,

{==338==} {>>pagina-aanduiding<<}
beide zijn zij nog onvolmaakt, en te veel van elkander gescheiden; want er is nog geene theorie in alle opzigten getrouw in toepassing gebragt, de praktijk was altijd op de eene of andere wijze met haar in tegenspraak. Wanneer aan dit alles is voldaan, en het verschil van standpunt in eene hoogere eenheid is opgelost, dan zal de tekstkritiek als wetenschap hare volmaking bereikt hebben, en zich de weg gebaand zien, langs welken zij met zekerheid hare taak kan afwerken.
Dit eerste Deel der verhandeling is verreweg het uitvoerigste. Het beslaat ongeveer de helft van hare bladzijden. Maar het bevat ook de kiemen in zich van de beide andere gedeelten, en is met eene zeldzame naauwkeurigheid en volledigheid bewerkt. Wie de geschiedenis der wetenschap zoo beoefend heeft, als doedes, heeft volle regt, om over die wetenschap zelve, over de beginselen en middelen, die daarbij het meest in aanmerking kunnen en moeten komen, zijne stem uit te brengen, en is, meer dan eenig ander in staat, om den weg aan te wijzen, die, bij de opsporing van den oorspronkelijken tekst, behoort ingeslagen te worden.

(Het vervolg en slot hierna.)




Bijdragen tot bevordering der Bijbelsche Uitlegkunde, verzameld door B. van Willes, Theol. Doct. en Predikant te Lekkerkerk. IIde Deel, in 2 Stukken. Te Schoonhoven, bij S.E. van Nooten. 1843. In gr. 8vo. Te zamen 404 bl. f 4-:

Het tweede Deel dezer Bijdragen wordt geopend met een uitvoerig stuk van den geleerden Verzamelaar, over de verschillende opschriften in het boek Genesis, waardoor deze oude oorkonde als in 12 deelen is gesplitst. Het Hebreeuwsche woord in dezelve, dat op sommige plaatsen door enkele uitleggers in de beteekenis van geschiedenis wordt opgevat, acht van willes door geboorten te moe-
{==339==} {>>pagina-aanduiding<<}
ten vertalen. Hij vindt hier dus geslachtboeken, en brengt over derzelver kenmerkend verschil menige belangrijke opmerking in het midden, spreekt voorts over de gelijkheid en verwantschap dier stukken, zoo als zij in Genesis voorkomen: leert alzoo dezelve kennen, als geslachtregisters van verschillenden, maar geenszins verwijderden oorsprong, en brengt ze vervolgens tot zekere hoofdgroepen. Belangrijke opmerkingen aangaande de echtheid en den zuiver geschiedkundigen inhoud van mozes' eerste boek worden uit het verhandelde afgeleid. Het heeft ons meer bevredigd dan 's Verzamelaars onderzoek over de afwisseling van eigennamen. Stellig heeft het deze goede zijde, dat het de hoogere critiek dezer oude oorkonden niet ad libitum, maar langs een' zekeren historischen weg zich helpt ontwikkelen. Wij kunnen Dr. van willes zeer aanmoedigen, dit onderzoek van tijd tot tijd voort te zetten, dat aan de hypercritiek van gramberg, von bohlen en anderen een belangrijk tegenwigt geeft. Droog moge het schijnen, maar het zou eene slechte exegetische of critische verhandeling zijn, die men juist voor uitspanning las.
De Eerw. soli leverde eene verklaring van Hand. XXVI:28, 29, met welker hoofdresultaat wij ons wel kunnen vereenigen. Hij verdient lof, om de gelukkig geslaagde poging, om voor zijne opvatting een' steun in het verband te vinden, en psychologische gronden voor hare waarschijnlijkheid aan te voeren. Hooger zou onze lofspraak zijn, ware de klip der wijdloopigheid vermeden, en naast oudere uitleggers, van het licht der nieuweren (bepaaldelijk ook meijer, t.a.p.) een trouwer gebruik gemaakt. De vraag over Luc. XIX:8 komt ons voor, bevestigend te moeten beantwoord worden. De gissing aangaande Hebr. VII:8 is ons te gekunsteld, om haar aannemelijk te vinden.
Als wij op de veelvuldige uitlegkundige zwarigheden zien, verbonden aan het verhaal van de ster uit het oosten, Matth. II, en denken aan de veelvuldige belangrijke bijdragen, die, om van geene opzettelijke uitleggingen of berekeningen te spreken, tot betere voorstelling dier zaak, bij de schrijvers tegen strauss, bepaaldelijk bij hoff-
{==340==} {>>pagina-aanduiding<<}
mann gevonden worden, dan kunnen wij na dit alles het stukje van Dr. klinkenberg, over Matth. II:2, 9 der plaatsing wel niet onwaardig, maar toch niet zeer belangrijk keuren. Men leze, beproeve en oordeele, of het, bij vergelijking met Matth. II:16, steek kan houden.
Met meer genoegen lazen wij het stukje van Ds. de wijs over Matth. XI:11 (p. 106-122.) Het heeft meer waarde ter ontwikkeling van het door hem gekozene, dan tot wederlegging van het afgewezene gevoelen. Vrij algemeen wordt dan ook, wat de hoofdzaak aangaat, in den laatsten tijd het doel van johannes' vraag, en de zin van jezus' antwoord opgevat, gelijk hier is geschied.
Het betoog van den Hoogl. van hengel, aangaande de beteekenis van het woord geloof in de schriften des N.V., verdient bijzondere vermelding en dank (bl. 122-152). Wel behoort het gevoelen, dat hij bestrijdt, eveneens als de verklaring van het woord christus door leer van christus, tot eene periode der exegese, die als voorbijgegaan kan worden aangemerkt, maar er bleven voor de betere verklaring van πιστίς altijd nog plaatsen over, die moeijelijkheid konden baren. Een viertal der voornaamste, Jud. III, Efez. IV:13, Rom. I:5, Hand. VI:7 wordt op eene uitnemende wijze in het licht gesteld. De zaak komt ons voor, hier uitgemaakt te zijn. Bepaaldelijk heeft de verklaring van Rom. I:5 bij ons zeer hoogen lof.
Gunstig kan almede ons oordeel zijn over hetgeen Ds. prins ter verklaring van Joh. XI:25, 26 heeft geleverd (bl. 153-168.) Na hetgeen lücke en anderen over de beteekenis van het eeuwige leven in den Johanneïschen zin hebben opgemerkt, vindt men hier wel niet dadelijk iets nieuws of onbekends: maar ter plaatsing van de aldus opgehelderde uitspraak in het verband der geschiedenis, en ter opmerking van 's Heeren wijsheid, tegenover martha's behoeften, is deze welgestelde bijdrage niet onbelangrijk.
Ds. steenhoff leverde eenige opmerkingen over plaatsen in het Evangelie van Joh. (bl. 166-176), waarvan ons die over Joh. XI:32 belangrijk voorkwam. Die over

{==341==} {>>pagina-aanduiding<<}
H. XII:9-19 is niet van allen grond ontbloot: maar waarom toch al die teksten uitgeschreven? De opmerking had in vier regels kunnen medegedeeld worden; hebben dan de lezers dezer Bijdragen geen enkel N.T. bij de hand? - De aanteekening van den Verzamelaar op Joh. VI:66 en XII:19 (bl. 177-182) is gansch niet onvernuftig, en getuigt van een' scherpen blik. Hetgeen hij aan het stuk van steenhoff over Matth. XVI:18b (bl. 182-194) toegevoegd heeft, vergoedt het onvolkomene van des Opstellers bewijsvoering; schoon het ons voorkomt, dat de schaal geenszins beslissend overslaat naar het hier gekozen' gevoelen. - Nog volgen eenige kleinere Aanteekeningen van den Heer van willes (bl. 195-200), die wel van geene hooge waarde zijn, maar toch opmerking verdienen.
Dezelfde geoefende hand heeft ons (bl. 201-221) een Chronologisch onderzoek medegedeeld aangaande den duur van jacob's verblijf bij laban. Die eenigzins bekend is met de zwarigheden, waardoor de Bijbelsche tijdrekenkunde, vooral vóór de vestiging der Israëliten in Canaän, belemmerd wordt, zal zeker de hier aangewende poging niet zonder hooge belangstelling lezen. De berekening, hier gevolgd, is vooral op Gen. XXV:17, verg. met H. XXVIII:6-9, gegrond, en voert tot de welgestaafde opmerking, dat jacob omtrent 60 jaar moet zijn oud geweest, toen hij naar laban vertrok.
In de opheldering van Bijbelplaatsen door denzelfden (bl. 221-271), wordt allereerst het verschil tusschen Exod. VI:1, 2 en Gen. IV:26 ter sprake gebragt, en de schijnbare strijd door de opmerking vereffend, dat God aan de aartsvaders beloften gedaan heeft met verscheidenheid van naam. Ook over de gelijkenis, Matth. XX:1-16, wordt eenig licht verspreid door de aanwijzing, dat niet alleen de laatstvoorgaande uitspraak des Heeren, XIX:30, maar ook de geheele loop zijner toenmalige omstandigheden tot hare voorstelling aanleiding gaven, terwijl voorts meer op het schoone en aanschouwelijke der voorstelling de aandacht wordt gevestigd. De nu volgende verklaring van Matth. XXVI:41b schijnt ons niet onvernuftig: maar het

{==342==} {>>pagina-aanduiding<<}
bevreemdde ons, geen enkel bezwaar tegen de meer gewone opvatting te zien ingebragt, waaruit de noodzakelijkheid der tegenwoordige voortvloeide. Het sterk afgebrokene in de phrasen, Marc. XIV:41 sq., alhier opgemerkt, komt ons voor, wel gegrond te zijn, wanneer men ze in verband brengt met den slapenden toestand der jongeren, maar minder, als men ziet op de kalmte, die in 's Heilands ziel na het gebed was wedergekeerd, en eene zoo aanhoudende klimmende agitatie en den afgebroken toon des sprekers niet zeer waarschijnlijk maakt. Kortheidshalve moeten wij ons vergenoegen, het medegedeelde over Hand. XXIV:22 en 1 Cor. XIV:10-12 aan het wikkend oordeel onzer lezers over te laten.
Bladz. 271-325 deelt van willes zijn gevoelen mede over het raadselachtige γλωσσαις λαλειν. Na korte opheldering van Marc. XVI:17, waarvan de echtheid hier wordt verondersteld, wordt afzonderlijk op Hand. II:4-13, X:44-48, XIX:6 en daarna op 1 Cor. XIV het oog geslagen. Het kenmerkende zijner voorstelling bestaat hierin, dat de woorden, H. II:9-11 niet als woorden van lucas, maar van de aanschouwers worden opgevat, dat de invloed der bedenking, uit het doellooze en ondenkbare van dit wonder, op de grammaticale exegese uitdrukkelijk wordt afgeweerd, en de identiteit van de verschijnselen, die volgens de Handelingen en in de Corinthische gemeente plaats hadden, uitdrukkelijk wordt aangenomen. Uitvoeriger grammaticale beschouwing des woords γλωσση, en bepaalder inachtneming van hetgeen vooral door schulz en later door wieseler (de laatste heeft hier een' geheel nieuwen weg ingeslagen, die ons voorkomt, nog tot vaster resultaten te leiden) is voorgedragen, zou de wetenschappelijke waarde dezer verhandeling hebben verhoogd.
Doch wij moeten ten einde spoeden. Ds. soli heeft (bl. 325-361) met meer woorden dan noodig was Gal. II:14-21 verklaard, en het geheel als toespraak van paulus tot petrus opgevat: een gevoelen, dat ook om H. III:1 niet onwaarschijnlijk is. De paraphrase der genoemde verzen, aan het slot van dit stukje, waar de eene

{==343==} {>>pagina-aanduiding<<}
Apostel den anderen met: waarde ambtgenoot, toespreekt, klinkt verbazend westersch, en plaatste ons terug in de eeuw van van vloten. Met hoogen lof moeten wij integendeel het opstel van ab utrecht dresselhuis over de gevallene Engelen (bl. 361-370) vermelden, dat ons geheel tot het daar gestelde gevoelen heeft overgehaald. Belangrijker dan zijne nadere opheldering van het vroeger gestelde, (No. 19) is, wat Dr. swalue ter verklaring van Joh. I:23 en gelijkluidende plaatsen heeft in het midden gebragt. Wat eindelijk de wijs, ter verklaring van het bekende crux interpretum, Joh. XX:17, aanvoert, is der vermelding waardig. ‘Hecht u niet zoo zeer aan mij, want eerst na mijne hemelvaart zult gij grond hebben, om u geheel en onbepaald aan mij aan te sluiten.’ Dit zal de bedoeling der woorden zijn geweest. Maar zoo ἁπτεσθαι hier hartstogtelijke, zinnelijke aankleving beteekent, hoe kan dan deze worden afgeweerd door de belofte van eenen juist niet ligchamelijken, maar geestelijken omgang met den Heer na zijne hemelvaart? Ook hier blijft het γὰρ ons duister.
Wij verblijden ons, dat de bijdragen voor Bijbelsche uitlegkunde in belangrijkheid winnen. Overvloediger medewerking zou zeker den Verzamelaar nog keuriger kunnen doen worden in de keus van hetgeen hij opneemt en verwerpt. Wat hij zelf, Prof. van hengel en Dr. prins leverden, is vooral aanbevelenswaardig: het overige vinde deels goedkeuring, deels opmerking, deels tolerantie. Ook vele onderwerpen, hier behandeld, behooren tot de meer belangrijke. Meer kortheid en zaakrijkheid van voorstelling, met vermijding van noodelooze ophaling van verouderde gevoelens, is sommigen medewerkers zeer aan te bevelen. Niet alleen voor grammaticale, maar ook voor logische en psychologische interpretatie is hier, onder veel min belangrijks, een en ander geleverd, dat blijvende waarde heeft. Wij wenschen de voorzetting, bovenal de toenemende volmaking van dit Tijdschrift. (*)


{==344==} {>>pagina-aanduiding<<}

Handboek der Oogheelkunde van Max. Jos. Chelius. Naar het Hoogduitsch. (Iste Deel, bevattende de ontstekingen en dynamische zenuwaandoeningen, neurose.) 1ste Stuk. Te Leeuwarden, bij G.T.N. Suringar. 1844. In gr. 8vo. 176 bl. f 1-50.

Binnen ons land ziet men dagelijks vertaling op vertaling in het licht verschijnen; wel is waar bevindt zich menig nuttig werk daaronder, maar ook verreweg het grootste aantal had gerust onvertaald kunnen blijven; het gevolg daarvan moet zijn, dat zoodanige vertaling meer kwaad dan goed sticht; ten andere dooft de zucht tot het overbrengen in onze moedertaal iedere medewerking tot eene oorspronkelijke bijdrage uit. Het kan voorzeker niet gelaakt worden, dat een jeugdig practicus, wiens eerste jaren in de practische loopbaan gewoonlijk niet rijk aan patienten zijn, deze ledige uren besteedt aan evengenoemden arbeid; maar iets anders is het, zoude het niet veel beter zijn, dat hij meer bepaaldelijk in een gedeelte van zijn vak dieper zocht in te dringen en door deze studie den grondsteen legde, om in het vervolg zijner loopbaan mogelijk iets oorspronkelijks te leveren. Hoe dit echter ook zij, het doet Ref. genoegen, thans de aankondiging van bovenstaand werk te kunnen doen; in Nederland mag dit onderwerp in vele opzigten verwaarloosd beschouwd worden; dit ligt echter niet aan den leerling, neen, alleen onze gebrekkige geneeskundige schoolinrigtingen (zoowel hooge als clinische scholen), maken het, dat geen geneeskundige bijna toegerust is met de kennis der oogziekten, zoo als zulks behoort. Hij, die deze leemten inziet, zal ze wel trachten aan te vullen, door een reisje naar het buiten-
{==345==} {>>pagina-aanduiding<<}
land te doen, daar waar zij oogziekten in overvloed kunnen zien; dat dit echter de regte weg niet is, zal een ieder met Ref. moeten instemmen. Om deze redenen deed het ons genoegen, eene vertaling over oogziekten in het licht te zien verschijnen. De ongenoemde Vertaler meende te regt daartoe aanleiding gevonden te hebben, ten eerste in de behoefte daaraan in onze taal, ten andere daar het ook bij ons zoo algemeen gunstig bekende leerboek der heelkunde van chelius als het ware onafgewerkt kon beschouwd worden, zoo lang
dat der oogheelkunde hier niet bijgevoegd was. Om de belangrijkheid van het werk zal Ref. hetzelve eenigzins uitvoeriger analyseren en beginnen met verslag te geven van het eerste stuk, hetgeen, volgens berigt van den Uitgever, een vijfde gedeelte van het geheele werk beslaat.
In de Voorrede zegt de Schrijver, dat in de bewerking dezelfde grondbeginselen gevolgd zijn als in het handboek der heelkunde; de ontwikkeling der afzonderlijke ziektevormen uit de grondvormen zal voornamelijk naauwkeurig aangetoond worden. - Inleiding (I-VI) bevat eene beknopte geschiedenis der oogheelkunde. - Litteratuur (VII-XVI). Niettegenstaande de hier opgegevene zeer rijk is, smartte het Ref., dat de beroemde Hoogleeraar onze, helaas! zeer arme litteratuur in dit vak al te zeer vergeten heeft; hoe arm zij ook is, konden er echter nog verschillende werkjes op prijken.
1. Van de verdeeling der oogziekten. 1. Dynamische. 2. Organische ziekten. De eerste klasse bevat de ontstekingen en dynamische zenuwaandoeningen; de tweede al die ziekten, welke haren oorsprong hebben in eene verandering van de natuurlijke gedaante, plaatsing, menging en structuur der tot het oog behoorende deelen, of ook in het aanwezig zijn van vreemde ligchamen
Eerste afdeeling; van de oogontstekingen.
I Hoofdstuk. Van de oogontstekingen in het algemeen (3-30, par. 3-67). Ref. vindt de aanmerking van chelius zeer juist, dat de verdeeling in taraxis, chemosis en phlegmone oculi ondoelmatig is; want waar be-
{==346==} {>>pagina-aanduiding<<}
staat de grensscheiding tusschen de eene en de andere, en welk nut zal zij hebben bij de behandeling; dit nut valt echter dadelijk in het oog, bij de verdeeling in par. 20 opgegeven. Dat ook de verdeeling naar het karakter en verloop in haastige en slepende verbeterd kan worden, bewijst chelius in par. 21, door deze te verdeelen in zuivere, erethische en torpide oogontstekingen; eene verdeeling, waarvan de nuttigheid bij de meeste ziekten ingezien wordt. - Bij de waardering der verschillende plaatselijke geneesmiddelen, bij de oogontstekingen in gebruik, had Ref. gewenscht de nitras argenti eene betere plaats te zien bekleeden; de slotsom van al het gesprokene en geschrevene over dit geneesmiddel is ontwijfelbaar gunstig, en alhoewel het de goedkeuring van chelius niet schijnt weg te dragen, zoo moest dit niet aan het einde van het hoofdstuk als ter loops behandeld worden; dit doet den leerling nog in dwaalbegrip verkeeren, en Ref. vermeent, dat zulks niet meer omtrent het gebruik en de aanwending van de nitras argenti moest kunnen plaats hebben. - Hetzelfde geldt ook het extr. belladonnae, het wordt slechts even aangestipt; hoe verschillend zijn niet de meeningen daaromtrent, en welk licht gaat hier voor den leerling op? niet het allerminste. - Refs. meening is het ook, dat aan de oogzalven te veel gewigt gehecht wordt.
Tweede Hoofdstuk. Van de oogontstekingen in het bijzonder. Het hoofdpunt der volgende verdeeling bestaat in het verschil der weefsels, welke wederom naar de verschillende oorzaken, die de ontsteking te voorschijn roepen, afzonderlijk zullen behandeld worden.
I. Van de zuivere ontsteking van den oogbol (bl. 31-37; § 69-79);
II. Van de ontsteking der oogleden (37-50, § 81-105), verdeeld in vier onderafdeelingen, als: 1. zuivere (§ 81-84), 2. roosachtige ontsteking der oogleden (§ 85-90), 3. het ontst. neushoekgezwel (§ 91-95), 4. van het gierstgezwelletje (§ 96-105).
III. Van de ontsteking van het bindvlies (bl. 51-168, § 106-282). In § 112 vindt Ref. het gevoelen van sichel

{==347==} {>>pagina-aanduiding<<}
door chelius slechts gedeeltelijk bevestigd, namelijk, dat de ontstekingen van het bindvlies slechts in den beginne eigendommelijkheden aanbieden, verschillende naar derzelver oorzaken; maar eens tot eene ophthalmia blennorrhagica opgeklommen zijnde, vervallen alle onderscheidende kenteekenen tusschen de eene en de andere, ja zoude dit zelfs betrekking hebben op de syphilitische blennorrhoea; Ref. helt meer naar het denkbeeld van sichel over, hetgeen straks nader zal blijken.
De ontstekingen van het bindvlies worden in twaalf onderafdeelingen gesplitst, namelijk: 1. conjunctivitis idiopathica (§ 115-119); 2. ophthalmia catarrhalis (§ 120-140). Bij de in deze ontsteking zoo menigvuldig voorkomende granulatiën, wordt, naar het Ref. voorkomt, veel te weinig gewigt gehecht aan de aanwending der nitras argenti, zoowel in oplossing als in substantie. In een handboek is het een eerste pligt, zijn persoonlijk gevoelen op te offeren, en met onpartijdigheid slechts de meest rationele geneeswijzen van geaccrediteerde schrijvers op te geven; iets, dat Ref. hier mist. Het ware hier juist de plaats, om over dit middel te spreken en niet te verwijzen naar de behandeling der Egyptische oogontstekingen.
3. Ophthalmia scrophulosa (§ 141-165); 4. ophthalmia senilis (§ 166-168); 5. O. exanthematicae. a. O. variolosa (§ 169-177); b. O. morbillosa et scarlatinosa (§ 178-181); c. O. psorica et herpetica (§ 182-192).
6. O. neonatorum (§ 193-202). In § 198 over de aetiologie dezer ontsteking sprekende, kon Ref. niet aannemen, dat deze alleen en uitsluitend het gevolg kon zijn van eigendommelijkheden, zetelende in de hewerktuiging van het kind. Even zoo dikwijls werd deze waargenomen bij goed ontwikkelde, als bij zwakke kinderen; zoodat veel liever gelegenheidsgevende oorzaken tot derzelver voortbrenging moeten gezocht worden, zoo als er zoo menigvuldige bij de geboorte eens kinds voorhanden zijn. Ref. begrijpt de uitdrukking in noot 1 volstrekt niet, namelijk: ‘de voortbrenging van een' overvloed van phlogistische stoffen in het ligchaam.’

{==348==} {>>pagina-aanduiding<<}

7. O. gonorrhoica (§ 203-217). Het verschil van gevoelens omtrent het ontstaan dezer ontsteking nagaande, kwam Ref. op het denkbeeld, of het wel immer waar was, dat deze ontstond ten gevolge van het ophouden der uitvloeijing uit de urethra; want zoude dit waar zijn, dan moest deze oogontsteking in de laatste jaren veelvuldiger voorgekomen zijn, daar verreweg het grootste aantal der gonorrhoeën reeds in de eerste dagen na het ontstaan door middel van injectiën met de nitras argenti onderdrukt worden. Wanneer men verder daarbij indachtig is, welke slechte leefregel in het algemeen gedurende deze ziekte in acht genomen wordt, en aan hoe vele invloeden van weêren temperatuursverandering de patienten blootgesteld zijn, gedurende den tijd dat zij aan eene gonorrhoea lijden, dan zijn de gelegenheidsgevende oorzaken tot het te voorschijn roepen van eene O. gonorrh. hier menigvuldiger voorhanden. Ref. heeft dezelve nog nimmer na bovengenoemde aanwending der nitras argenti zien ontstaan, en meent daarom met het gevoelen van sichel (welken chelius op deze plaats volstrekt niet aanhaalt) te moeten instemmen, dat deze oogontsteking eene gewone blennorrhoea is, gewijzigd naar de toevallige plaats hebbende omstandigheden en de constitutie van den lijder. - Refs. gevoelen is het, dat de zoogenaamde O. gonorrh. niet lang meer een afzonderlijk hoofdstuk in de leerboeken zal bekleeden.
8. O. Aegyptiaca (§ 218-254); de uiteenloopende gevoelens omtrent den aard dezer ziekte worden uitmuntend aan elkander getoetst, en ook chelius neemt de tegenwoordig algemeen aangenomene meening aan, dat deze oogontsteking, in vele opzigten met de catarrhale overeenkomende, slechts eenige wijzigingen in derzelver verloop daarstelt en door bijkomende omstandigheden geregeld wordt.
9. O. arthritica (§ 255-58); 10. O. muciflua puerperarum (§ 259, 60); 11. inflammatio carunculae lacrymalis (§ 261-64); 12. inflammatio sacci lacrymalis (§ 265-82).

{==349==} {>>pagina-aanduiding<<}

IV. Keratitis; wordt slechts gedeeltelijk in dit stuk behandeld.
Het doet ons leed, dat de strekking van dit Tijdschrift het niet toelaat, om een uitvoeriger verslag te geven, en zoo doende bij verschillende belangrijke punten langer te kunnen blijven stilstaan; Ref. moet dit echter voor een bepaald geneeskundig Tijdschrift overlaten. - De vertaling is over het algemeen genomen zeer gelukkig geslaagd; Ref. hoopt evenwel, dat men in de bewerking der volgende stukken zich meer bevlijtige, om zoo veel mogelijk alle woorden te vertalen, daar men anders dikwijls een' onduidelijken zin verkrijgt. - Wat taal- en schrijffouten betreft, vonden wij er enkele, zoo als § 91 digts, lees digtst; § 175 radix. sassaparilla voor sar- of salsaparilla; sublimaat wordt nu eens mannelijk, dan onzijdig genoemd; § 122, streek is vrouwelijk; § 123, Kluysken voor Kluyskens, enz.
Niettegenstaande deze aanmerkingen, waarbij Ref. nog verschillende van dien aard zoowel, als wat correctie betreft, had kunnen voegen, blijft het oordeel gunstig, en wij hopen van ganscher harte, dat dit werk, welks eerste stuk zoo veel goeds belooft, bij de studerende jeugd en de praetici gretig ingang zal vinden.

..m...




Bijdragen voor Vaderlandsche Geschiedenis en Oudheidkunde. Verzameld en uitgegeven door Is. An. Nijhoff. IIIde Deel. 4 Stukken.

(Vervolg en slot van bl. 120.)

Wij hebben beloofd afzonderlijk verslag te doen van de drie stukken, door den Heer p.c. molhuyzen aan deze Bijdragen geleverd, en getiteld: De Anglen in Nederland. - De Anglen aan den Nederrijn. (Iste Stuk, bl. 50-72. IIde Stuk, bl. 113-136 en IIIde Stuk, bl. 221-233). Te liever doen wij dit afzonderlijk, wijl wij er prijs op stellen om de aandacht onzer geschiedvorschers meer opzettelijk te vestigen op den door den Schrijver met zulk een goed gevolg betreden weg, het ophelderen namelijk onzer vroegste geschie-
{==350==} {>>pagina-aanduiding<<}
denis door eene vergelijkende beschouwing van plaatselijke benamingen. - De aanleiding tot deze artikelen werd gegeven door eene gissing van Prof. h. muller, te Wurzburg, dat namelijk de oude wetten der Anglen en Werinen van Nederlandschen oorsprong zouden zijn en in kracht waren in het land der Thoringers, omstreeks de Merwe. - Voor deze stelling meende de Heer molhuysen opmerkelijke bewijzen gevonden te hebben, en ten einde die met meer duidelijkheid te kunnen ontwikkelen, deelt hij eerst uit het Corpus Juris Germ. ant. van heineccius den oorspronkelijken (Latijnschen) tekst der geheele wet mede, onder den titel van: Lex Angliorum et Werinorum, hoc est Thuringorum (bl. 50-55).
Deze wet is reeds op zich zelve zeer opmerkelijk, en het deed ons genoegen dezelve hier aan te treffen. Zij is eenvoudig en kort. Geen spoor nog van Christendom: ook niet van leenregt: integendeel de VIde titel de Alodibus (hoogst belangrijk. Verg. kluit, Holl. Staatsreg. V. 207) en de XIIIde de potestate testandi (enkel: Libero homini liceat hereditatem suam cui voluerit tradere) sluiten het denkbeeld van Leen (Feudum) uit. - En deze zijn de twee eenige bepalingen van burgerlijken aard. Al het overige voorziet tegen delicten en quasi-delicten. - Zij is daarbij op enkele uitzouderingen na zeer gemakkelijk te verstaan. Al de duistere woorden vindt men bijv. in het Glossarium Med. aevi van du cange, met uitzondering van het woord Vultiva, 't welk Rec. nergens vond. - Karakteristiek is in dezelve de proportie tusschen den edelman (Adalingus), den vrije en den slaaf. Die een' edelman doodslaat, moet verzoenen met 600 solidi, - eenen vrije met 200, eenen slaaf met 30. Dus de edele geldt zoo veel als drie vrijen of als twintig slaven. - Veeteelt schijnt het hoofdbedrijf van het volk geweest te zijn, en er is, gelijk de Schrijver te regt opmerkt, niets in deze wet, dat op onze streken niet past.
Na aangemerkt te hebben, dat uit de oudste schrijvers, als tacitus en ptolemaeus, weinig licht te scheppen is omtrent de woonplaatsen der Anglen en Varinen of Werinen, maar dat toch eene opmerkelijke plaats van adam van bremen van Thoringers spreekt en op onze gewesten schijnt te duiden, treedt hij in het onderzoek, welke sporen van het verblijf der Anglen hier te lande nog in plaatselijke benamingen overig zijn.

{==351==} {>>pagina-aanduiding<<}

Hij wijst in de eerste plaats op Hengelo (in Overijssel - ook in Zutphen), Engelenburg, herhaalde malen op de Veluwe - Enghuizen, Angerlo, Engeland bij Beekbergen, reeds in 801 als Villa Englandi bekend - maar in 't bijzonder op het Veluwsche Engelander-Holt, zoo bekend als gerigtsplaats voor de Geldersche klaarbanken, waaromtrent hij zeer opmerkelijke bijzonderheden herinnert. - Vervolgens merkt hij op, dat die Veluwe van ouds onder Friesland hoorde: dat in de Friesche wetten bijvoegsels van wlemarus voorkomen, hetgeen ook juist in § 12-20 der Lex Angliorum het geval is: en dat bepaaldelijk alhier in de duistere § 20 de woorden feminae fresum facientis op het vervaardigen van wollen stoffen of fries en op Friesland schijnen te wijzen. Wij zijn dit met den Schrijver ten volle eens, en tevens, ‘dat alle andere verklaringen, die men bij de uitleggers vindt, gedrongen zijn.’ Bepaaldelijk kwam ons dit voor bij de uitleggingen van du cange op de woorden: Tresia Fresum, Trisia Frisum. - Onze van loon heeft dit punt fraai behandeld in zijne Aloude Historie, IIde Deel, bl. 22.
Over die duistere en echter belangrijke § 20 zij aan Rec. hier een korte uitstap vergund. Zij vangt aldus aan: ‘Qui harpatorem, qui cum circulo harpare potest, in manum percusserit, componat illum quartâ parte majori compositione quam alteri ejusdem conditionis homini.’
Harpator is, volgens du cange in V, een harpspeler. - Circulus verklaart hij (in V.) door instrumenti musici species; doch hij beroept zich eenig en alleen op deze plaats. Volgens hem wordt hier dus gezegd, dat wie eenen harpspeler, die met den cirkel (?) harpspelen kan, in de hand kwetst een vierde hooger boete moet betalen. - Regt schilderachtig komt die harpspeler in de daad hier voor en doet ons aan de Barden der Germanen denken. Echter zoo lang niet uit oude afbeeldingen blijkt, wat eigenlijk een cirkel bij die harp doet, en zoo lang niet blijkt, waarom iemand, die dezelve, zoo als van david af gedaan is, met de handen bespeelde, slechts op de gewone boete aanspraak had, zal deze uitlegging aan zwarigheden onderhevig blijven. Als bloote gissing geven wij op, of niet de eenvoudigste uitlegging is: ‘Een maaijer, die met den sikkel omgaan kan.’ Harpa, falx, een zeis of sikkel, ex Graeco ἅρπη. - Armati securibus et harpis etc. Zie du cange in Harpa. -
{==352==} {>>pagina-aanduiding<<}
Die Circulus heeft dan ten minste met het woord sikkel (sicula, secula) overeenkomst. - En zoo blijven wij dan ook wat nader bij de veeteelt.
Dan ter zake. Na zulke treffende sporen van den naam der Anglen aangewezen te hebben, treedt de Schrijver tot de Werinen. Deze zullen wel stellig dezelfde zijn als de Varinen, die door tacitus in éénen adem met de Anglen genoemd worden. - En dan vindt men dezelven in deze landen omtrent den jare 550, dus eene Eeuw na den overtogt der Angel-Saxen naar Britannië. Men denke slechts aan het breedvoerige verhaal van procopius omtrent den oorlog van radigis, Koningin der Warners, tegen de reeds naar Britannië overgetrokken Anglen (wagenaar, I. 313); welk verhaal op goede gronden op onze landen wordt te huis gebragt.
Eindelijk komt hij tot het bijvoegsel: Hoc est Thuringorum. Aan Thuringen in Duitschland is, volgens hem, hier niet te denken. Hij zoekt dit Thuringen, Thoringen of Doringen, dan ook in de omstreken van Thuredrecht (Dordrecht), Duurstede, Doringen en Duur in Overijssel. (Durgerdam had er bij kunnen gevoegd worden). Hij voert hierbij aan de gift, welke de H. willebrord aan het klooster te Epternach deed, namelijk zijn gedeelte in Aimistadi aan de rivier Wielheo in het land der Turingasnes.’ Hij vergelijkt hiermede Heemstede - de Eem - de Wiel - Wieldrecht enz. (Zou men hierbij ook kunnen denken aan Haamstede op het eiland Schouwen, eene oude plaats, waar eyndius penningen van postumus vond, en aan den uitmond der Wester Schelde, thans nog de Wielinge geheeten?) Door eene reeks van plaatselijke gelijkluidende benamingen en daarop gebouwde, wel eens wat stoute, doch echter vernuftige gissingen, tracht hij nu verder het verblijf der Anglen en Werinen hier te lande zoo al niet tot zekerheid te verheffen, althans zeer waarschijnlijk te maken (bl. 65-72).
In het IIde Stuk (bl. 113-136) komt hij hierop in het breede terug, en beschouwt onze Nederlandsche plaatselijke benamingen uit het oogpunt der Angel-Saxische taal. Hier wordt zeker veel opmerkelijks bijeengebragt, maar toch wel wat sterk geetymologiseerd. Het is echter waar, dat, over het geheel genomen, de afleiding zich zeer wel hooren laat. Voor eene beknopte opgave is echter dit alles ongeschikt. -
{==353==} {>>pagina-aanduiding<<}
Eindelijk voltooit hij zijn onderzoek (IIIde Stuk, bl. 221-233) door uit eene uitvoerige kaart van Engeland op de treffende overeenkomst te wijzen van eene groote menigte daarop voorkomende namen, met die van een aantal Nederlandsche steden en plaatsen. Vooral dit laatste, is in de daad verrassend, en zóó groot is hier de overeenkomst, dat men hier bijna met geene mogelijkheid aan louter toeval denken kan. Zonderling vooral is de overeenkomst van Engelsche plaatsen met vele, die aan onze zeekusten liggen, als Scelling (Ter Schelling), Tixall (Texel), Petham (Petten), Agmond en Edgmond (Egmond), Lysse (Lisse), Chevening (Scheveningen), Cranmer (het Krammer), Rednesse (Renesse) enz. enz. Doch men leze en overleze de lange reeks liever zelf. Wij houden het er voor, dat de Schrijver zijne stelling, althans wat betreft het langdurig verblijf der Anglen hier te lande, voldingend bewezen heeft door de onloochenbare sporen, die zij in de plaatselijke benamingen achtergelaten hebben, en zijn arbeid is eene gewigtige bijdrage ter opheldering van het zoo duistere, maar toch ook voor den overgang der regtsbegrippen zoo belangrijke tijdperk onzer vroegere geschiedenis.
Eene kleine aanmerking op één bijzonder punt mogen wij niet terughouden. In den stroom zijner etymologiën valt onbedacht uit zijne pen de afleiding van Medenblik als medemelake, dat is (N.B.) middelgrens! Nu is middelgrens, althans in ons oog, een niet zeer helder denkbeeld. Midden en grens zijn twee zaken, die niet wel te zamen kunnen gedacht worden. Een rijdende commies zou mij misschien op de binnen-linie, die het vrije van het onvrije territoor afscheidt, wijzen; maar ik houde tegen hem en alle commiezen ter wereld vol, dat nooit een Angel-Sax daarvan gedroomd heeft. Dus een lapsus calami, en ook meer niet.
Aan het slot spreekt de Schrijver van het moeijelijke woord Calvaer en Kalverbosch. Zoo hij met dit laatste het Kalverbosch te Nijmegen bedoelt, gelooven wij, dat dit een' vrij recenten oorsprong heeft, die in den naam van een' voormalig overheidspersoon (ik meen kelfken) aan te wijzen is. Maar zeker is Calvaer een raadselachtig woord. Hij meent: begraafplaats. Het kan zijn. Toch geven wij hem ter overweging de zonderlinge plaats in reygersbergh's Kronijk van Zeeland, (1ste Deel, bl. 56 der uitgave van boxhorn), waarin onder meer vreemds voorkomt de uitdrukking: 't Zes-
{==354==} {>>pagina-aanduiding<<}
baer, ofte, alsmen 't hier in Zeelandt noemt, Calvaer Hayman.
Rec. wenscht, dat ook dit verslag van molhuisen's doorwrochte Bijdrage zal medewerken, om de aandacht onzer landgenooten op nijhoff's Bijdragen te spannen. De drie Deelen, van welke wij nu en vroeger verslag gedaan hebben, houden eenen schat in, die voor elk beoefenaar onzer geschiedenis nu reeds onmisbaar is. Intusschen is dezer dagen ook het vierde Deel voleindigd, en daarvan zal, hopen we, weldra het verslag volgen.




Het Leven van Gustaaf Adolf, Koning van Zweden, door And. Fryxell. Naar de Hoogduitsche uitgave vertaald door A. Radijs, Predikant te Doesborgh. In twee Deelen. Iste Deel. Te Utrecht, bij J.G. van Terveen en Zoon. 1844. In gr. 8vo. 404 bl. f 3-30.

Wij stemmen het den Eerw. radijs toe, dat gustaaf adolf op een allergepast oogenblik der burgerlijke en godsdienstige vrijheid niet alleen voor zijn eigen volk, maar voor gansch Europa te hulpe kwam; wij danken met hem daarvoor het Godsbestuur. Wij stemmen het hem toe, dat gustaaf adolf juist de man was, door persoonlijke hoedanigheden en vroegere oorlogen, om de Reformatie ten dienste te staan ook met zijn zwaard; maar wij keuren het minder goed, te beweren, dat op nieuw het Rijk der duisternis zijne krachten inspant, om nogmaals over het licht der hervorming te zegevieren; dat de strijd reeds met kracht is begonnen. ‘Wat,’ vraagt hij, ‘indien wij door onverschilligheid onze heilige zaak benadeelen? Zal er op den wenk der Voorzienigheid nogmaals een andere gustaaf adolf ter redding optreden?’ Wij prijzen het, dat men ook in dezen tijd van spanning leest en bewondert, wat een gustaaf adolf voor de zaak der Hervorming gedaan heeft, maar hadden liever een zachter toon door den Leeraar der liefde en des vredes zien aangeslagen.
Wij achten eene overbrenging van een belangrijk deel van dit werk van fryxell regt prijselijk en geschikt voor dezen tijd, maar hadden liever eene overzetting uit het oorspronkelijk Zweedsch dan uit het Hoogduitsch, dus eene vertaling van eene vertaling gezien. Aan bekwame lieden

{==355==} {>>pagina-aanduiding<<}
ontbreekt het daartoe bij ons niet. Daarenboven de Hoogduitsche Vertaler f. homberg erkent zelf, dat hij bij zijne overzetting onderscheidene aanmerkingen en eene geschiedkundige Inleiding heeft gevoegd; dat dit werk over gustaaf adolf geen op zich zelf staand geschrift, maar een zesde Deel is van het werk: Verhalen uit de Zweedsche Geschiedenis. Dit laat zich in dit werk allezins gevoelen. Het is geen enkele Levensgeschiedenis van gustaaf adolf, veelmin bepaalt het zich bij hetgeen door dezen Vorst voor de Hervorming belangrijks gedaan is, tot zijnen aard, zijne vrienden, maar ook tot zijne oorlogen met Denemarken, Rusland, Polen enz. Wij zouden het dus beter hebben gekeurd, dat men, met weglating van vele gevechten met die volken, nu overtollig, voor ons zich bepaald had bij den man zelven, in betrekking tot de Hervorming enz. Zulk een uittreksel, kort en fiksch, ware te verkiezen geweest boven breedvoerige oorlogsbeschrijvingen tegen Denen, Russen en Polen met veelvuldige bijzonderheden. Dit zou den lezer de moeite bespaard hebben van omslagtige lezing van het min begeerlijke. Men kan nu uit de geheele houding des werks zien, dat het Zweedsch-historische in het algemeen boven het bijzonder levensberigt van gustaaf adolf zelven te veel plaats wegneemt; met andere woorden, dat het oorspronkelijke zelf geene eigenlijke levensbeschrijving van dien Vorst, maar een historisch fragment van Zweden vóór en in zijnen tijd is. Men versta ons echter wèl. Over gustaaf adolf zelf, zijne jeugd, zijne verheffing, zijn huwelijk, over a. oxenstierna, over diens Medestanders, over de Tijdgenooten, over hem in betrekking tot den adel, de geestelijkheid, onderwijs, nijverheid,
vooral over den dertigjarigen oorlog, zouden wij niet gaarne iets missen. Wij vonden zulks allerbelangrijkst; maar dit ingesloten, zou dit Deel althans voor de helft hebben kunnen worden ingekort. De historie van Zweden op zich zelve blijft daarom belangrijk; en zeker, gustaaf adolf is een helder lichtend punt in die Geschiedenis, maar dan verkiezen wij de Zweedsche geschiedenis liever in haar geheel.
De Inleiding is niet onbelangrijk. Bijzonder boeide ons de aanteekening (a) over karin, erik's XIV geliefde, bl. 5.
Wij willen op onderscheidene Hoogduitsche uitdrukkingen den lezer niet opmerkzaam maken, maar begrijpen niet, hoe de aanhaling van virgilius aldus: Timeo Danaos, Dano-
{==356==} {>>pagina-aanduiding<<}
rum insidiae, op bl. 73, zoo gesteld daar voorkomt; overbekend is het timeo Danaos et dona ferentes.
Belangrijk vonden wij ook voor ons Hollanders het opgeteekende op bl. 105 omtrent margaretha cabeljaauw, dochter van abraham, een rijk en vermogend Hollander. Zij, die 's Konings liefde erlangde, schonk hem een' zoon, gustaaf van wasenburg. Overigens was zijn gansche leven een spiegel der reinste en innigste godsvrucht, en geene uitspatting had hij zich meer op dit punt te wijten. ‘Deze dwaling was zijne eenige,’ zegt de Schrijver, bl. 202.
Met het 26ste Hoofdstuk, bl. 200, over gustaaf adolf, zijn persoon en hoedanigheden, en het volgende, Hoofdstuk 27, bl. 213, over axel oxenstierna - met deze en volgende afdeelingen raakt men eerst regt met dit werk ingenomen, en ziet, welk een belangrijk Vorst gustaaf adolf was, welke bekwame dienaren hij wist te kiezen, welk schitterend tijdperk hij opende en handhaafde, hoe hij Godsdienst, wetenschap, handel en nijverheid voorstond, hoe hoog de krijgskundige school van maurits, een de geer, en vooral een huig de groot bij hem te boek stonden.
Wij herhalen het, het is jammer, dat alles niet meer bekort en het voor ons eigenlijk bijzonder belangrijke in dit merkwaardig Leven van den eenigen gustaaf adolf is opgenomen. Men merkt nu te veel, dat het een afgescheurd deel is van de geheele Zweedsche geschiedenis. Maar, hoe dit wezen moge, men zal hier veel, zeer veel bijzonder gewigtigs vinden en na de lezing daarover voldaan zijn.
Wij zien met verlangen het tweede Deel van dit werk te gemoet. Uit den aard der zake meenen wij, dat het niet minder, ja nog belangrijker voor het Rijk van Waarheid, der Hervorming en den grooten Beschermvorst daarvan in dien tijd zijn zal.
Destijds verhief zich Zweden met ongemeenen en nooit vroeger of later gekenden luister. Ook thans, bij een' vernieuwden smaak en krachtvolle dynastie, verheft het zich allengskens boven vele andere landen door die warme belangstelling en opwassenden bloei en welvaart, met lust tot wetenschap en letteren; al hetwelk, op wederkeerige liefde van Vorst en Volk gegrond en daaruit voortvloeijende, eene heerlijke toekomst belooft. Gelukkig het Volk, door een' wijzen en braven Koning bestuurd! Gelukkig de Vorst, om zijne deugd bemind! Verbond een gustaaf adolf, de

{==357==} {>>pagina-aanduiding<<}
oorlogsman, zijn Volk aan zich door dapperheid en edelaardigheid, een oscar, de man des vredes en der voorzigtigheid, weet, met zijne aangebedene gade, over en in de harten te regeren, en de eenige vrees, die er wegens hem in Zweden, zoo men zegt, bestaat, is, hem te zullen verliezen, vóór dat hij zijne ontwerpen tot ontwikkeling van het door hem en zijnen doorluchtigen Vader welgewikte plan tot verheffing van Zweden, zal hebben bevorderd naar zijne beste vermogens.




Bijdrage tot de ware beschouwing van de zoo hoog geroemde uitbreiding des Christendoms onder de Heidenen in de kolonie Suriname; toegewijd aan alle Philanthropen, door M.D. Teenstra. Te Amsterdam, bij M.H. Binger. 1844. In gr. 8vo. X en 172 bl. f 1-50.

Deze bijdrage bevat tien Hoofdstukken: als: I.) Inleiding. II.) Slavenhandel en wreedheid der blanken. III.) Nog heden bestaat de grootste willekeur in het straffen der slaven. IV.) Uitbreiding van het Christendom is met deze handelwijze niet bestaanbaar. V.) Slavenhandel en slavendiensten moeten worden afgeschaft, als een eerste en alles afdoende stap, om het welbegrepen Christendom onder de Negerslaven in de kolonie Suriname uit te breiden. VI.) Kolonisatie en emancipatie in Nederlandsch Guiana. VII.) Emancipatie der slaven. VIII.) Schrijvers over de kolonie Suriname. IX.) Eenige beschouwingen over het onderwerp eener nieuwe kolonisatie in Nederlandsch Guiana. X.) Wederwoord aan een paar beoordeelaren van mijn werk, de Negerslaven.
In het voorberigt geeft de Schrijver te kennen, dat de zaak, betreffende de afschaffing der slavernij, waarop thans de algemeene aandacht is gevestigd, levendig moet gehouden worden, ten einde er door verloop van tijd geene verflaauwing ontstaan kunne enz., waartoe dan ook vooral deze bijdrage moet dienen, makende tevens melding van twee misstellingen, die in een vroeger door den Schrijver uitgegeven werk: de Negerslaven in de kolonie Suriname, voorkomen.
De Inleiding bevat eene kritiek over hetgeen in sommige dagbladen (Nederl. Staatscourant, 11 Mei 1842, No. 111 en

{==358==} {>>pagina-aanduiding<<}
Dordrechtsche Courant, September 1842) over het verspreiden in de koloniën van boekjes en tractaatjes over de emancipatie, enz. geschreven is en over het verslag, gedaan op den 30 Junij in de vergadering van het Hoofdbestuur der Maatschappij ter bevordering van het Godsdienstig onderwijs onder de slaven en verdere Heidensche bevolking in de kolonie, alhier ('s Gravenhage) gehouden onder voorzitting van den Vicepresident jansen (Nederl. Staatscour. 6 Julij 1842, No. 157); terwijl de lezer verder uit de inhoudsopgave weet, wat hij in de genoemde Hoofdstukken te wachten heeft. Zoo wordt bijzonder in het IIde Hoofdstuk eene beoordeeling van het werk van den Heer h.w. lans gegeven: Bijdrage tot de kennis der kolonie Suriname. Verder vermeent ook de Schrijver den Heer j. van ouwerkerk de vries te moeten tegenspreken, waar deze in zijn werk: Het Godsdienstig onderwijs der Negerslaven enz., te Amsterdam bij ten brink en de vries, 1841, zegt: dat de magt in het meedoogenloos en willekeurig straffen der arme slaven, door orde en wet, van de zijde der regering aan banden is gelegd, en ten andere, dat de vorderingen in het oog vallende zijn, die in het godsdienstig onderwijs onder de Negerslaven van de kolonie Suriname, in de laatste tien jaren, plaats hebben. Rec. beschouwt het hier de plaats niet, te midden dier tegenspraak op te treden. Hij wil hier echter den wenk laten volgen, dat ieder schrijver zich zoo veel mogelijk voor eenzijdige beschouwingen moge wachten, en dat het ook hier wel zoo zijn zal, dat de waarheid in het midden ligt. Het is zeer moeijelijk, van eenmaal aangenomene en geliefkoosde begrippen af te gaan, en het komt Rec. voor, dat de Heer teenstra te veel voorbijziet het goede, dat zoo wel voor de
stoffelijke als zedelijke belangen der Negerslaven wordt aangewend. Een akker, waarin het onkruid zoo diep geworteld is, spoedig te zuiveren, is ondoenlijk, en grenst aan het onmogelijke. Beleid, voorzigtigheid wordt hiertoe vereischt, en voorzeker groote omzigtigheid in het beoordeelen der werklieden, die op den akker worden uitgezonden. De omstandigheden vooral kunnen dáár soms eene geheele andere rigting aan hunne pogingen geven, waardoor het goede zaad, dat men dacht welig te zullen zien opgroeijen, eensklaps verstikt wordt en voor altijd verloren gaat. Rec. wil den Schrijver gaarne toestemmen, dat het godsdienstig onderwijs aan de slaven voor zeer veel ver-
{==359==} {>>pagina-aanduiding<<}
beteringen vatbaar is. Maar het doet hem toch innig veel genoegen, terwijl hij dit schrijft, in het Handelsblad van 8 Januarij 1845, No. 4102, te lezen: dat er op zondag den 13 October 1844 op de plantaadje Rust en Werk aan de rivier de Commewijne eene plegtigheid heeft plaats gehad, die allezins getuigt, dat de belanghebbenden bij deze kolonie de verspreiding van het Christendom onder de slaven en derzelver zedelijke vorming met ernst wenschen. Er is namelijk op die plantaadje eene kerk gebouwd met de vereischte woning voor eenen zendeling; terwijl er bovendien met de Moravische Broeders eene overeenkomst is gesloten, om een hunner aldaar als vasten leeraar te plaatsen, met eene bezoldiging van f 1000 's jaars, uit de revenuën der plantaadje te betalen, en het genot van nog andere voordeelen. Dientengevolge werd de Broeder wunsche aldaar geplaatst. Op bovengenoemden dag werd de nieuwgebouwde kerk ingewijd. Na alvorens in het gebouw, waar de Godsdienstoefening tot dusverre had plaats gehad, te zijn zaamgekomen, waar zich, hehalve eenige vrijlieden, ruim vierhonderd slaven vereenigd hadden, begaven zij zich met hen allen naar de nieuwgebouwde kerk,
waar de zendeling wunsche eene toepasselijke leerrede hield, en waarna de doop is toegediend geworden aan vier slaven van de plantaadje Rust en Werk, welke vroeger belijdenis des geloofs hadden afgelegd; terwijl er voortaan in dat kerkgebouw des zondags tweemalen Godsdienstoefening gehouden en buiten de oefeningen voor de kinderen nog tweemalen 's weeks des avonds onderwijs aan de slaven in de Christelijke leer zal gegeven worden.
Dat de slavenhandel nog altijd gedreven wordt, al is het ook met geene Nederlandsche schepen, in Nederlandsche koloniën, leeren ons van tijd tot tijd de nieuwsbladen; terwijl Rec. toch verneemt, dat het met het straffen vrij wat beter is gesteld, dan de Schrijver het doet voorkomen.
Met genoegen las hij het VIde Hoofdstuk. Ook ziet hij in eene kolonisatie alleen én het behoud der kolonie voor Nederland én de gunstige resultaten, die het voor de Negers zelven moet opleveren. Dat dit dan de meestmogelijke ondersteuning geniete, zoo van regeringswege als van particulieren, doch dat men tevens behoedzaam zij in het kiezen der gronden, en het land, daartoe gekozen, door Negers in zoo verre doe toemaken, dat de nieuwkomenden niet dadelijk behoeven een terrein te ontginnen, waarop boomen staan,

{==360==} {>>pagina-aanduiding<<}
die reeds eeuwen heugen, en waarvan het vellen zoo vele moeijelijkheden oplevert; en dat men mede zorg drage, dat er voor hen in de eerste levensbehoeften worde voorzien. Rec. mag zeggen eenigzins in dezen ook de kaart van het land te kennen.
Mogen zich dan vele kolonisten opdoen en onder goed opzigt naar de vruchtbare oevers der Saramacca, Coppename en Suriname stevenen, die steeds wachten naar een' nijveren arm, om honderdvoud te betalen hetgeen men aan haren schoot wil betrouwen, en zij alzoo blijken geven, dat zij niet zijn ontaard van de vroegere Nederlandsche volkplanters, waarin zij in Suriname zulke schoone voorbeelden hebben!
Overigens bevat het werkje van den Heer teenstra belangrijke wenken. Stijl en voordragt zijn echter wel wat bont; zeer opgewonden, zeer geanimeerd, hartstogtelijk geschreven; in alles een bewijs leverende, dat de man met zijne wijze van zien hoogelijk is ingenomen. Hier en daar is er iets sarcastisch in, dat als 't ware een persiflage is van de pogingen der verkondigers van de Godsdienst. Maar Rec. wil dit den Heer teenstra, waar zijn schrijftrant ook hier door eenige bitterheid wordt ontsierd, ‘den bewoner van het platte land, eenen angulus terrae,’ vergeven, en eindigt met den wensch, dat de uitbreiding van het Christendom onder de Heidenen ook in de kolonie Suriname gelukkig moge voortgaan, en ook daar het licht des Evangelies zijne stralen moge verspreiden, tot zedelijke beschaving en verbetering van het lot van hen, die dezelfde behoefte als wij hebben aan dat geloof en die hope, die de zielen vertroosten en behouden kunnen ten eeuwigen leven.




Verscheidenheden uit het gebied der Nederduitsche Taalkunde; door A. de Jager, Correspondent der tweede klasse van het Koninklijk-Nederlandsch Instituut en Lid van de Maatschappij der Nederlandsche Letterkunde te Leiden. Te Deventer, bij A. ter Gunne. 1844. In gr. 8vo. 348 bl. f 2-90.

Met belangstelling en genoegen hebben wij dit boekdeel gelezen, hetwelk vele belangrijke opmerkingen en verklaringen bevat uit het vak onzer Nederduitsche taalkunde, groo-
{==361==} {>>pagina-aanduiding<<}
tendeels ook in verband met de studie der oudste overblijfselen der Nederduitsche letterkunde, meer nog dan in verbindtenis met eene wijsgeerige taalstudie. De aard dezer verzameling brengt van zelven mede, dat wij onze lezers slechts oppervlakkig kunnen mededeelen, wat hier te vinden is, met eene aanbeveling, om zich het werk aan te schaffen en zelven den Heer de jager in zijne onderzoekingen te volgen. Eene en andere bedenking, bij Ref. opgerezen, zal hij tevens den Schrijver ter toetsing mededeelen.
Over het eerste, zeker niet het minst belangrijke stuk van dezen bundel behoeven wij niet te spreken; het is een herdruk van des Schrijvers met goud bekroonde verhandeling over de tegenwerpingen tegen de ingevoerde spelling gemaakt; eene verhandeling, te vinden in het eerste Deel der Nieuwe Werken der Hollandsche Maatschappij van Fraaije Kunsten en Wetenschappen, en waarvan door ons verslag is gedaan in 1841, No. XII, bl. 517; derwaarts verwijzen wij derhalve den lezer, en maken alleen gewag van twee bijlagen tot dit stuk, hier te vinden, en bestaande uit eenen brief van Professor siegenbeek met het antwoord des Schrijvers. De eerste geeft daarin verscheidene der aangeprezene veranderingen toe, en maakt op andere bedenkingen, welke de Heer de jager wederom tracht te wederleggen. Dit laatste schijnt ons, hem ten aanzien van de schrijfwijze van air, hair, oir niet te zijn gelukt, en wij zijn te dien opzigte niet overtuigd. Met den Hoogleeraar siegenbeek kunnen wij ons ten aanzien van de uitspraak van meer niet vereenigen, en meenen, dat daarin wel degelijk een overgangsklank tot meir hoorbaar is. Waarom dezelfde Hoogleeraar in woorden als braveren, triomferen liever bravéren, triomféren wil schrijven, dan braveeren, triomfeeren, zien wij niet in. Hij beroept zich op het gebruik dier bovenstreping in woorden als één, in onderscheiding van het lidwoord, vóór (ante). Maar wij zouden dat gebruik nog al verschillend oordeelen van het nu voorgeslagene: het is in het eene geval, om den nadruk op het woord te leggen; van daar de bovenstreping der beide klinkers; in het andere, om eene
bepaalde uitspraak eener letter aan te wijzen. Verre verkieslijk boven deze vreemdsoortige schrijfwijze, waardoor de bovenstreping het Fransche accent aigu wordt, zouden wij achten de verdubbeling der e, gelijk de Heer de jager die oorspronkelijk heeft voorgesteld. Meer overtuigend komt ons voor

{==362==} {>>pagina-aanduiding<<}
wat de Heer siegenbeek ter verdediging van knods en kruid in plaats van het voorgestelde knots en kruit heeft in het midden gebragt, waarop ook de Heer de jager het antwoord is schuldig gebleven. Wat de overige punten betreft, meenen wij bij ons vroeger geuite gevoelen te mogen blijven.
Het volgende stuk handelt over de verwisseling van den l- en A-klank in het Nederduitsch. Ref. twijfelt er aan, of hier verwisseling wel het regte woord is voor de bedoelde zaak; het is meer de opvolging van de I- en A- klank in vele woorden en spreekwijzen, niet enkel in onze taal, maar ook elders. Men gaat volgens grimm van het eerste oorspronkelijke geluid i uit en over tot de a; wordt de herhaling nog verder voortgezet, dan volgt de klank oe; bijv. dit en dat, piefpafpoef. Eene groote lijst van dergelijke woorden en uitdrukkingen volgt. Het verwonderde Ref. daarbij op bl. 148, niet het woord ginnegappen te vinden, algemeen bekend voor onnoozel lagchen en geheel klanknabootsend gevormd. Bl. 159. Zouden er van het dagelijksche gebruik van het woord liftafjes voor zoete, laffe spijzen geene voorbeelden uit onze schrijvers te vinden zijn? Het verwonderde ons, deze beteekenis niet te vinden opgegeven. De overbrenging van lafzoete woorden en redenen op dergelijke spijzen ligt voor de hand. Op bl. 184 bevreemdde het ons te lezen: ‘Rusting, Werken, I. 209:

Is dit een zaak van raat te plegen, 
Wat pokken mach je daar nog tegen 
Wiwaauwen? 

In deze laatste plaats is mij 't woord niet duidelijk: het beteekent, denk ik, draaijen, talmen. Het zou hier ook snappen, den mond roeren kunnen beteekenen.’ Aan dat laatste zouden wij twijfelen. De uitdrukking komt ons zeer juist en eigenaardig voor; zij schildert als 't ware den man, die besluiteloos is en de onzekerheid van zijn gemoed ook door de onzekerheid zijner uitwendige bewegingen openbaart, die heen en weder staat te draaijen, zonder te weten, wat hij wil.
Niet onbelangrijk is de opmerking van de oude vorming van de gebiedende wijs bij sommige onzer werkwoorden, gelijk sich, ganc, stand enz. voor zie, ga, sta, eene verscherping als 't ware van den klank, die het bevelende aan-
{==363==} {>>pagina-aanduiding<<}
duidt, en waarvan in de taal van het dagelijksche leven nog overig is, dat de t van het meervoud dikwijls bij het enkelvoud der gebiedende wijze wordt gebezigd. Niet geheel kan Ref. zich vereenigen met de aanmerking, op bl. 207 op van der palm gemaakt, over zijne vertaling van Spreuk. XXX:8: IJdelheid en leugentaal doe ver van mij! Armoede of rijkdom geef mij niet; voed mij met het brood mijns bescheiden deels! welke woordschikking de jager, als geheel verouderd en verkeerd, verwerpt. Onzes inziens heeft hier de Hoogleeraar te regt de oude, in de gewone overzetting gevonden woordschikking behouden. Zij geeft hier iets eigenaardigs aan den spreekstijl. De voorafgeplaatste woorden zijn het, waarop de nadruk valt, vooral wanneer men het 8ste vers in verband met het 7de leest, en bij iedere omzetting gaat van de kracht der uitdrukking hier verloren. Van der palm's fijne takt deed hem daarom juist hier de verouderde constructie behouden, die hij zich ook wel door geen dorre taalgeleerdheid zou hebben laten ontnemen, zoo hemzelven de aanmerking gemaakt ware. Daarin bestond juist een der kenmerken van zijne grootheid als stijlist, dat hij, zonder ooit jagt te maken op het vreemde, ongewone of verouderde, het wist te gebruiken, waar het een sieraad was, gelijk Spreuk. XXX:8 dit in ons oog mede bewijst.
In het volgende stuk handelt de Schrijver over het bijwoordelijk gebruik van eenige onzer voorzetsels, met name over, in, door, uit, te, en het verouderde woord bore. De woorden merghen en twint leveren vervolgens de stoffe tot belangrijke opmerkingen en verklaringen op; ofschoon het gezegde omtrent het woord ons nog alles behalve afdoende voorkomt, om te bewijzen, dat het één zoude zijn met twinc.
Over de beheersching van het werkwoord herinneren wordt in het volgende stuk gehandeld, en daarbij staan wij eenigzins breeder stil. Het geldt hier de vraag, of men schrijven moet zich of iemand aan iets herinneren of iets aaniemand. Gelijk het ons voorkomt, strekt het grootste gedeelte van des Schrijvers betoog juist ter staving van datgene, wat hij ontkennen wil, namelijk dat men schrijven moet niet aan iets, maar iets herinneren. Hij verklaart zich tegen de afleiding van het woord herinneren in den zin van weder inbrengen, en beroept zich, onzes inziens, te regt, op eene menigte plaatsen onzer oude schrijvers, waar de uitdrukking in worden voorkomt, van welk in hij vervolgens innen en

{==364==} {>>pagina-aanduiding<<}
herinneren afleidt. Tegen dit alles hebben wij niets in te brengen; alleen de conclusie, die daaruit getrokken wordt, meenen wij te moeten ontkennen. Zoo men uit de oorspronkelijke beteekenis iets wilde opmaken aangaande de beheersching, zoo zal men moeijelijk tot het herinneren aan iets komen. Het schijnt ons namelijk, dat de Schrijver met toepassing op de bijgebragte voorbeelden minder juist zegt: ‘de zaak wordt ons in, beteckent dan,’ enz. Al de voorbeelden, door hem aangehaald, zeggen: Wij worden der zake in, d.i. inwendig bewust, en daarbij kan toch bezwaarlijk aan het regimen aan gedacht worden. Wil men voorbeelden, wij nemen ze uit die van de jager:

Ende hi warts int herte in inne. 
Want ghi mochtes werden inne. 
Als men dies wort in inne. 
Dats haer oem moch werden in inne. 
Dat hi des jongelincs in inne wart. 
Dies word ic harde wel an inne. 

Herinneren zou dus, volgens deze afleiding, zijn: weder bewust, in, doen worden; men zou zich dan, volgens de analogie der boven aangehaalde plaatsen, eener zaak moeten herinneren, dat ook nog overig is in: ik herinner mij dies, dat nog enkel gehoord wordt; maar geene de minste aanleiding bestaat er om zich aan iets te herinneren, tenzij men het gebruik der Duitschers als eene voldoende reden bijbrengt. In allen gevalle gaat het vrij wat beter, dat de zaak aan mij in wordt, dan dat ik in word aan de zaak, hetgeen wij blijven beweren, dat onzin is.
Wij kunnen de gemengde opmerkingen ter opheldering van woorden of spreekwijzen niet in bijzonderheden volgen, maar moeten ons bepalen tot het algemeene, dat hier veel belangrijks wordt gevonden. Eene enkele vraag worde ons vergund. Zou in de voorbeelden, bl. 288, 289 aangehaald, het woord koen niet meer de beteekenis hebben van stoutmoedig, dan van veilig, zeker? Het eerste heeft althans, dunkt ons, den boventoon. Op bl. 295-297 over het woord queck, quick sprekende, had de Schrijver ook het Engelsche woord quick kunnen aanhalen, dat nog in enkele uitdrukkingen in de beteekenis van het levende overig is; bijv. to the quick, tot in het leven, snijden bij voorbeeld. Eindelijk, zou de geleerde verklaring van het woord stief uit het

{==365==} {>>pagina-aanduiding<<}
ondduitsche stuifan, berooven, wel zoo beslist de verkieslijkste zijn? In de zamenstelling der woorden komt die beteekenis niet dan zeer ter zijde te pas. Stiefkind is niet een kind, dat van ouders beroofd is, maar dat in de plaats van eigene kinderen is getreden; stiefvader is geen vader, die van kinderen is beroofd, maar die in de plaats van den vroegeren vader is gekomen. De afleiding van horne tooke, dat het woord afkomstig is van sted, stead, stede, schijnt ons dus wel zoo natuurlijk en door het Deensche stedfader enz. niet weinig bevestigd.
Maar genoeg over dit boek, dat wij aan alle taalbeoefenaars ter lezing aanbevelen, en dat door den Uitgever netjes is uitgevoerd.




Algemeene en bijzondere Technologie; een Handboek tot eene wetenschappelijke en praktische kennis van Handwerken, Ambachten, Kunsten, Manufacturen en Fabrijken, volgens derzelver tegenwoordigen toestand. Door S. Bleekrode, Doctor in de Wis- en Natuurkunde, enz. Aflev. IX-XIV. Te Groningen, bij P.S. Barghoorn. In gr. 8vo. bl. 793-1288. f 8-75.

Met dit gedeelte wordt de behandeling der stoomkracht, en daarmede het tweede stuk van het eerste deel dezes belangrijken werks, besloten. De oplettende lezing van geheel dit zesde, over den stoom handelende hoofdstuk heeft ons overtuigd van de kunde en naauwkeurigheid des Schrijvers, aan wiens oplettendheid het nieuwste, dat in of buiten ons land bekend wordt, niet ontgaat, gelijk zelfs een aanhangsel nog datgene opneemt, wat in theorie en praktijk der stoomwerktuigen onder en na de bewerking is nagespoord. Alles is door steendrukplaten opgehelderd, en in uitvoerige tafels worden de resultaten der berekening van alles, wat hier in aanmerking komt, opgegeven. Maar gelijk het bestuderen van dit gewigtige gedeelte dezes werks, en de vergelijking, zooveel wij daartoe de gelegenheid hadden, met andere werken over dit onderwerp, vooral dat van verdam, ons hebben overtuigd van deszelfs wetenschappelijke waarde, zoo hebben wij daardoor tevens ingezien, dat het onmogelijk is, om, zoo als wij vroeger zeiden te zullen doen, een breedvoeriger verslag van het hier over de wer-
{==366==} {>>pagina-aanduiding<<}
king van stoom en de inrigting van stoommachines geleverde te geven. Want indien wij den geleerden Schrijver ook al niet wilden volgen in zijne wiskundige berekeningen en formules, maar ons blootelijk bepalen bij zijne algemeene beschrijvingen van het stoomwerktuig in deszelfs verschillende deelen, met de onderscheidene wijzigingen, daaraan gemaakt, hetzij naar het doel der werktuigen, hetzij ten gevolge van latere uitvindingen en verbeteringen; dan zouden wij nog of voor deskundigen een geheel overbodig werk verrigten, of aan het groote publiek een geheel onvolledig, bij gebrek aan afbeeldingen zelfs onverstaanbaar denkbeeld van deze tegenwoordig zoo algemeen gebezigde beweegkracht geven. En tot een dieper, wis- en werktuigkundig verslag is het de
plaats niet in een Tijdschrift als het onze, welks beoordeelingen niet in afgetrokkene verhandelingen, slechts voor enkele lezers verstaanbaar, moeten ontaarden. Wij moeten ons daarom, onzes ondanks, vergenoegen met de algemeene opmerking, dat de lezer, of liever gebruiker, van dit werk in dit gedeelte de stoomkracht en de werktuigen, waarmede men die aanwendt, behandeld zal vinden met eene naauwkeurigheid en uitvoerigheid, geëvenredigd aan het belang van iets, waardoor aan fabrijkwezen, vervoer, en waaraan niet al! in onzen leeftijd eene verbazende uitbreiding gegeven is, en nog dagelijks meer gegeven wordt. Het voornaamste, of laat ons liever zeggen genoegzaam alles, tot in kleinigheden toe, waarop men te letten heeft bij de vervaardiging en het gebruik van stoommachines, vindt men hier bijeen, waarbij de theorie, zoo als het naar het algemeene doel van dit werk behoort, overal met de praktijk is verbonden; namelijk in zooverre deze laatste de zamenstelling der werktuigen zelve betreft; want de aanwending der machines op fabrijken, vaar- en rijtuigen enz. wordt hier nog niet behandeld.
Het derde stuk zal de nog overig zijnde beweegkrachten ontwikkelen, waarbij alzoo het een en ander ter sprake zal komen, wat nog niet bekend was bij den aanvang des werks, met name de werking van onweegbare stoffen, waardoor in den laatsten tijd een geheel nieuw veld is geopend. Wij wenschen den Schrijver lust en aanmoediging, tot voortzetting der belangrijke taak, die hij heeft op zich genomen. In de klagt over eene minder gelukkige uitvoering van verre de meeste der steendrukplaten is hij zelf ons reeds voorge-
{==367==} {>>pagina-aanduiding<<}
komen, met de bijgevoegde belofte, dat de Uitgever vervolgens voor verbetering daarin zorg zal dragen. En wij stellen daarop te meer prijs, omdat dit werk in allen opzigte de zorgvuldigste behandeling waardig is, en het ons een waar genoegen is, te ontwaren, dat in ons land, te midden van eene tallooze menigte onbeduidende of alleen voor het oogenblik eenige aandacht waardige boeken en boekjes van allerlei inhoud, een wetenschappelijk werk van grooteren omvang, en welks uitgave vele zorg en kosten vordert, bij gebrek aan debiet niet moet blijven steken. Daarom hopen wij ook, dat deze aankondiging de aandacht van onze landgenooten op nieuw op dit werk vestige, en de Schrijver en Uitgever zich alzoo door hen vinden aangemoedigd tot de voortzetting en voltooijing van een werk, dat onder de kostbaarste, maar ook onder de belangrijkste verdient geteld te worden, die in langen tijd van eene Nederlandsche drukpers zijn verschenen.





Bijbel-Atlas, voornamelijk ten gebruike bij de Bijbelvertaling van den Hoogleeraar J.H. van der Palm. Door G.H. van Senden. 5de en 6de Aflevering. Te Leyden, bij D. du Mortier en Zoon. In gr. 4to. bl. 69-100. Met 8 Kaarten. f 3-60.

Met deze beide afleveringen is dit belangrijke kaartwerk voltooid. Door het zeer laat verschijnen der laatste is ook onze aankondiging vertraagd. En nu ontbreekt nog het Register, hetwelk met titel en voorwerk later volgen zal; terwijl de Uitgevers, met loffelijke onbaatzuchtigheid, eenige kaarten van Palestina uit de eerste afleveringen, welke door de jongste ontdekkingen gebleken zijn gebreken te hebben, door geheel nieuwe zullen doen vervangen, en deze dan kosteloos den inteekenaren aanbieden. Wij maken van deze niet alledaagsche maar den soliden boekhandel waardige belofte eene eervolle melding, en zullen bij de ontvangst dier veranderde kaarten eerst kunnen oordeelen over de daardoor aangebragte verbetering. Doch daarnaar hebben wij niet willen wachten met de aankondiging dezer beide laatste afleveringen, die in netheid van uitvoering aan de vorige gelijk staan; waarbij wij de aanprijzing van dezen Atlas voegen aan allen, die zich dien nog niet mogten hebben aangeschaft, en echter

{==368==} {>>pagina-aanduiding<<}
een Bijbelsch kaartwerk begeeren, dat op de hoogte van den tijd staat ten aanzien van het wetenschappelijke en de kunst. De vijf laatste kaarten: Palestina in de Vde Eeuwe - ten tijde der Kruistogten - in de XIXde Eeuw, en twee Christelijke Wereldkaarten (de beide halfronden), behooren eigenlijk niet tot Bijbelsche aardrijkskunde. Als zoodanig hadden wij er liever kaarten met de reizen van jezus en van de Apostelen voor in de plaats gehad; de twee laatste kaarten hebben niets, dat dezelve bepaald als Christelijke wereldkaarten doet kennen. Wanneer de namen der landen (die men toch bekend mag onderstellen) vervangen waren door die der in dezelve beledene Godsdiensten, (bij meer dan eene in hetzelfde land konden letters van verschillende grootte de verhouding tevens uitdrukken) zou aan de bedoeling van den tekst, die bij deze kaarten behoort, beter voldaan zijn.





Atlas van Europa in 16 Kaarten, onder toezigt van J. van Wijk, Rz. geteekend en op steen gegraveerd door J. Jaeger. Te Groningen, bij J. Oomkens, J. Zoon. In fol., ingebonden f 7-50.

Zonder te vragen, in hoeverre de uitgave van dezen Atlas in eene bestaande behoefte voorziet, hetgeen dan ook meer des Uitgevers dan onze zaak is, vergenoegen wij ons met te zeggen, dat deze kaarten goed zijn geteekend en zeer netjes uitgevoerd. Zij hebben eene grootte van 36 bij 33 Ned. duimen, en stellen voor: Europa; Spanje en Portugal; Frankrijk; Italië; Zwitserland; het Duitsche Verbond; Oostenrijk; Pruisen; de Nederlanden; België; Grootbrittanje en Ierland; Denemarken; Zweden en Noorwegen; Rusland; Oost-Pruisen, Polen en Krakau; Turkije en Griekenland.
De kaarten zijn helder en goed uitgevoerd; de zeeën zijn wel wat donker, en sommige landen, b.v. Spanje, Zwitserland en Noorwegen, door het schaduwachtige der gebergten, eenigzins moeijelijk voor het oog. Doch meer hindert het ons, dat de meeste kaarten niet van schalen voorzien zijn; iets, dat aan geene landkaart, die aanspraak op den naam eener goede maakt, behoort te ontbreken. Alleen op die van België en van Oost-Pruisen enz., benevens de

{==369==} {>>pagina-aanduiding<<}
kleine kaartjes van de Faroër-eilanden en Ysland, bemerkt men die.
Wij hebben ons van de naauwkeurigheid dezer kaarten overtuigd, en verwachtten ook niets anders van den beroemden aardrijkskundige, die over de uitgave het opzigt gehad heeft. De kaart der Nederlanden heeft een gebrek met bijna alle anderen van ons Rijk gemeen; t.w. dat niet overal, gelijk het behoorde, de voornaamste plaatsen zijn genoemd. Zoo is in Noord-Braband Riethoven wel, het veel grootere Zeelst niet vermeld; in Zuid-Holland het gehucht Meliszand wel, het aanzienlijke dorp Middelharnis niet; in Zeeland het kleine Serooskerke (Schouwen) wel, het veel grootere Zonnemaire niet; in Utrecht het voorname dorp Scherpenzeel niet, het kleine Odijk wel. En zoo meerderen.
Deze kaarten zijn ook afzonderlijk à 50 cents te bekomen.




De Elementen. Eene Voorlezing, door G.J. Mulder. Te Rotterdam, bij H.A. Kramers. 1844. In gr. 8vo. 27 bl. f :-40.

Een eenvoudig en zoo wij hopen duidelijk verslag dezer voorlezing, die wij met genoegen lazen en herlazen, doch waarvan, gelijk uit het slot schijnt te blijken, het te hypothetische door den beroemden Schrijver zelven erkend wordt, zal den lezer niet onaangenaam zijn, te meer, daar van eene vroegere verhandeling van denzelfden Schrijver in No. X. 1844. (Mengelwerk) uitvoerig verslag is gegeven.
Na opgegeven te hebben, dat, voor zoo ver onze kennis strekt, onze aardbol uit 58 grondstoffen bestaat, en dat het begrip van element eerst sedert de ontdekking van lavoisier, ‘bij de scheikundige veranderingen, die ligchamen ondergaan, wordt er niets gevormd en gaat er niets verloren,’ duidelijk is geworden, welke stelling als de hoeksteen der hedendaagsche scheikunde beschouwd moet worden, geeft de Schrijver de eigenschappen op, die men thans aan een element toekent; deze zijn: 1o. onscheidbaarheid (voor zoo ver wij ten minste tot nog toe weten); 2o. zij kunnen onderling tot zamengestelde ligchamen vereenigd worden, welke eigenschap zij echter met de zamengestelde

{==370==} {>>pagina-aanduiding<<}
ligchamen deelen, en 3o. zij bezitten eene zekere onveranderlijkheid onder omstandigheden, waaronder zij geene nieuwe verbindingen kunnen aangaan. Deze laatste eigenschap wordt nu afzonderlijk nagegaan, en uit de door berzelius aangetoonde allotropie van vele ligchamen (d.i. vatbaarheid voor wijziging of verandering) bewezen, dat deze onveranderlijkheid niet tot de eigenschappen der grondstoffen behoort, maar dat de elementen veranderlijk zijn en de ondergane veranderingen dikwerf in hunne verbindingen handhaven; als voorbeelden dienen koolstof, phosphorus, zwavel, ijzer enz. Hierna wordt de vraag behandeld, tot hoe ver deze veranderlijkheid gaat, en of het geheel onmogelijk zijn zou, dat het eene element in het andere overgebragt zou kunnen worden. De invloeden, over welke de scheikunde beschikken kan, zijn niet vermogend genoeg om zoo iets te bewerkstelligen, doch, hoe nietig ook, zijn zij toch in staat, veel van het oude karakter van een ligchaam verloren te doen gaan. Voorts wordt de omzetting van een ligchaam in eenen anderen allotropischen toestand voortgebragt door wijziging der krachten, die er in huisvesten. Er heerscht alzoo geen materiëel, maar dynamisch verschil tusschen de verschillende allotropische vormen van een element. Wat zullen dus krachtigere invloeden, b.v. die, welke bij de condensatie eener planeet werken, niet vermogen! Hieruit besluit de Schrijver, ‘dat er alle grond is, om bij den stand der tegenwoordige wetenschap reeds met eenigen graad van waarschijnlijkheid een dynamisch verschil tusschen de elementen vast te stellen, en het alzoo mogelijk te achten, dat de stoffelijkheid van vele of van alle elementen dezelfde is;’ en, dit denkbeeld verder uitbreidende, komt men eindelijk met den Schrijver tot het waarlijk duizelingwekkend resultaat, ‘dat er grond is om ons ééne enkele grondstof in alle elementen voor te stellen, ééne enkele
grondstof, gewijzigd door geweldige invloeden, waaraan zij vroeger is blootgesteld geweest, en van die invloeden indrukken ontvangen hebbende, welke wij niet aan dezelve kunnen ontnemen.’ Deze hypothese wordt nader bevestigd door de beschouwing der dimorphische en isomorphische ligchamen; de eerste leeren ons verwijdering kennen van een element van deszelfs oorspronkelijken toestand, de laatste toenadering van verschillende elementen tot elkander. Voorts is uit de onder-
{==371==} {>>pagina-aanduiding<<}
zoekingen van kopp gebleken, dat ‘het aequivalent-volumen van verschillende composita, waarin hetzelfde element voorkomt, niet dezelfde grootheid geeft voor het aequivalentvolumen van datzelfde element.’ Dit verschijnsel schijnt, volgens den Schrijver, vooral van het veranderde soortelijk gewigt af te hangen, zoodat hier eene wezentlijke verandering in den aard der grondstof voorgevallen is. Hoogst opmerkenswaardig is voorts ‘de daadzaak, dat vele acquivalent-gewigten der ligchamen even groot zijn,’ of wel dat zij veelvouden of onderveelvouden zijn van andere.
De Schrijver komt vervolgens nader op het dynamisch verschil van één ligchaam terug, en leidt hieruit af, ‘dat hetzelfde element zoo vele malen eene wijziging ondergaat, als het met andere elementen of met andere hoeveclheden derzelfde elementen verbonden wordt, en het dus in al de verbindingen telkens iets anders is.’ Hieruit verklaart zich, dat zamengestelde ligchamen de eigenschappen der enkelvoudige ligchamen, waaruit zij bestaan, verliezen. Waren de invloeden niet sterk genoeg, dan verkrijgen de ligchamen bij herleiding hun vorig karakter terug; in andere gevallen treedt het ligchaam niet terug tot deszelfs oorspronkelijken vorm. Even zoo verklaart zich de verschillende rol, die de verschillende atomen van ééne grondstof in eene organische verbinding spelen; iets, hetgeen van de zuurstof reeds bekend is en misschien later ook voor andere elementen bewezen zal worden. Hierna komt de Schrijver als 't ware tot zich zelven terug, en ontveinst niet, dat de allotropie eenen nog niet te berekenen invloed op de scheikundige wetenschap hebben zal, welken men niet zonder schroom te gemoet kan zien, en dat het voorgedragene meer bespiegelend dan onomstootelijk waar is; en om te bewijzen, dat de elementen dynamisch en niet materieel verschillen, vordert hij, dat men zoo vele elementen in elkander omgezet hebbe, dat men regt heeft uit de analogie tot de nog niet veranderde te besluiten: hiervan zijn wij nog verre af, en de laatst vermelde stelling behoort dus nog niet tot de scheikundige wetenschap. Dit alleen is uit het voorgedragene af te leiden, dat wij de beteekenis van element bij ons wijzigen, het begrip van onveranderlijkheid er aan ontnemen, en de strenge voorstelling van stoffelijke verscheidenheid, die wij aan de onderscheidene elementen geven, verzachten moeten; dat wij meer regt aan de vermo-
{==372==} {>>pagina-aanduiding<<}
gens moeten toekennen, die in elementen huisvesten, dan wij tot nog toe gedaan hebben; eindelijk, dat wij onze
schreden daarheen moeten rigten, om die vermogens meer te bestuderen.

Redevoering over de volharding in het goede, door C. de Visser, Predikant te Tholen. Te Tholen, bij C.A.E. van Ree. 1844. In gr. 8vo. 47 bl. f :-50.

Deze Redevoering werd uitgesproken bij de viering van het tienjarig bestaan van het Departement Tholen der Maatschappij: tot nut van 't Algemeen, en op verzoek der leden gedrukt. De Redenaar schetst eerst, na de bepaling, wat hij door volharding in het goede verstaat, haren aard, als gelegen in liefde tot het goede, in kracht, om zich bij het zoeken van het goede boven valsche schaamte te verheffen, en in moed, om daarbij aan allen tegenstand het hoofd te bieden; daarna wordt aangetoond, dat zonder die volharding niets, wat goed en edel is, kan worden daargesteld - beter ware gezegd: behouden, want tot de eerste daarstelling is doorgaans weinig volhardingskracht noodig; - en dat, met die volharding, kleine beginselen tot groote uitkomsten leiden. Dit een en ander wordt met toepassing op de Maatschappij en de gelegenheid van den dag behandeld. Eene opzettelijke aanwijzing van het onderscheid tusschen wijze volharding en onberaden doorzetting, die ook in het goede kan plaats hebben, of liever het goede ten voorwerp kan hebben - nagenoeg het Paulinische ‘ijveren zonder verstand’ - ware hier niet misplaatst geweest. Overigens bevelen wij deze welgeschrevene Redevoering gaarne aan. Hare lezing kan niet alleen in betrekking tot de Nuts-Maatschappij, maar ook in het algemeen, nuttig zijn voor velen, die de eersten zijn, om met warmen ijver eene goede zaak op te zetten, maar wie het aan opvolging ontbreekt der Apostolische les: Vertraagt niet in goed te doen. 2 Thess. III:13.

Varieties: consisting of select and interesting anecdotes, historical, personal and literary. To wich are added notes, containing a Dutch translation of the most difficult words

{==373==} {>>pagina-aanduiding<<}
and phrases. Designed for the use of students of the English language and as an aid in translating English into Dutch. By Henry Gellett. Third Edition revised, augmented and improved. Rotterdam, printed for Mrs. A.H. Krap. 1843. In kl. 8vo. VII en 224 bl. f 1-40.

Een derde druk van een dergelijk boekje pleit grootelijks voor deszelfs bruikbaarheid. Wij hebben het met groot genoegen doorlezen, en twijfelen niet, of de verscheidenheid en doorgaans gelukkige keuze der verhalen moeten het aangename van deszelfs gebruik zeer bevorderen. Het werkje is bestemd, om den beoefenaar der Engelsche taal eene handleiding te geven, om van het Engelsch in het Hollandsch te vertalen. De moeijelijkste uitdrukkingen zijn aan den voet der bladzijden verklaard, om, zegt de voorrede, den leerling tijd te winnen, door het gedurig naslaan van zijn woordenboek onnoodig te maken, en ook om hem tot eene gedurige vergelijking van de eigenaardigheden der beide talen aanleiding te geven.
Rec. kan zich niet geheel met deze wijze van zien en handelen vereenigen. Het is hem altijd voorgekomen, en eigene ondervinding heeft hem in zijne meening bevestigd, dat het naslaan van een woordenboek alles behalve tijdverlies voor den leerling is. Het aldus opgezochte woord prent zich als van zelf in het geheugen, en als ter loops vestigt zich het oog op menig ander woord, waarmede men alzoo tevens bekend wordt. Niet al te gemakkelijk moet de arbeid gemaakt worden. Wat het tweede punt betreft, daarin ziet hij in de daad groot nut; maar het komt hem voor, dat in dit opzigt het boekje vooral belangrijk zou kunnen zijn voor den Engelschman, die onze taal zou willen leeren. Gemakkelijk vindt toch de Hollander de eigenaardige uitdrukking en spraakwending, die het oorspronkelijke in zijne moedertaal wedergeeft, hetgeen voor den vreemdeling zeer moeijelijk is. Wij zouden wenschen, dat de Heer gellett, die beide talen zeer goed schijnt te verstaan, een dergelijk boekje zamenstelde, om uit het Hollandsch in het Engelsch te vertalen, en daar op soortgelijke wijze de moeijelijkste woorden, of liever uitdrukkingen bijvoegde. Dat zou, dunkt ons, voor de studie der Engelsche taal van nog meer belang zijn en tot vergelijking nog meer en beter aanleiding geven.
Over de keuze der woorden, die hij verklaart, willen wij

{==374==} {>>pagina-aanduiding<<}
niet twisten. Wij keuren het zelfs goed, dat er zijn overgebleven, die den leerling tot het gebruiken van het woordenboek zullen noodzaken. Meerder aanmerkingen zouden wij hierop meenen te moeten maken, dat niet altijd de meest naauwkeurige Hollandsche uitdrukkingen zijn gekozen. Letterlijke vertaling wordt hier bij het opgegeven doel niet verwacht; maar zooveel mogelijk en met het taalgebruik overeenkomstig is, moet toch de oorspronkelijke beteekenis worden teruggeven. Wij willen eenige voorbeelden opteekenen, die bij eenen volgenden druk ligt te verbeteren zijn. Bl. 5: aspire to a higher, geen schooner wenschen kon; hier had could not moeten worden bijgevoegd. Bl. 42: impatient of contradiction, ongeduldig over tegenspraak, is te letterlijk; wij zeggen: die geen tegenspraak dulden kon; bl. 52: expressive, treffender; dus had more er moeten worden bijgevoegd. Bl. 52: in concert with, in overeenstemming met; juister: te zamen met; bl. 66: till he rotted, totdat hij verdelgd zou zijn; beter: tot dat hij verrotte, hetgeen de kracht van het woord uitdrukt; bl. 80: a letter of safeguard, een brief van bescherming; beter: van vrijgeleide; bl. 104: foreboding, voorspelling, beter: voorgevoel; bl. 116: not as yet, naauwelijks; neen: nog niet; bl. 149: it only remains to know, komt het er op aan te weten; had moeten zijn: komt het er alleen op aan; bl. 175: contemned (authority) gedwarsboomd; liever: geschonden.
Bl. 179: absorbed in, overgegeven aan; liever: verzonken in. Bl. 191: murder under another name, moord op eene andere wijze genoemd; waarom niet: moord onder eenen anderen naam? Bl. 194: within the recess of the window, aan de vensterbank; dit is niet juist; er wordt van een uitgebouwd venster gesproken. Bl. 197: minds given to, harten geneigd tot; waar over kennis gesproken wordt, spreekt men niet van het hart, maar van den geest. Bl. 16: loitering, zich vermakende; voor toevende, verwijlende; bl. 208: atrocity punished, snoodheid bestraft; liever: barbaarschheid gestraft.
Zie daar eenige voorbeelden, die bij eenen herdruk tot grootere naauwkeurigheid kunnen aanleiding geven. Overigens bevelen wij het boekje gaarne aan leerlingen en onderwijzers aan.





{==375==} {>>pagina-aanduiding<<}

Zedelijke Verhalen door A. Loosjes, Pz. Derde Druk. Te Haarlem, bij de Wed. A. Loosjes, Pz. 1845. In kl. 8vo. 291 bl. f 1-80.

Met zekere nieuwsgierigheid sloeg Rec. dit bundeltje verhalen op, hem uit de dagen zijner jeugd bekend, maar sedert niet weder gelezen, en was benieuwd, welken indruk zij thans op hem zouden maken. Het is toch volkomen waar, wat in de voorrede van dezen derden druk wordt gezegd, dat de voorraad der lectuur van smaak sedert de eerste uitgave van deze Zedelijke Verhalen ook in ons vaderland verbazend is aangegroeid, en zeker is daardoor de lezer kieskeuriger geworden, dan vroeger. De hernieuwde lezing van de meeste dezer verhalen intusschen deed Rec. waarlijk genoegen, en strekte, om zijne achting voor de nagedachtenis van den waardigen loosjes te verhoogen. Er is in deze stukken zoo veel natuurlijks, zoo veel waars in de teekening van verschillende karakters, zoo veel wezentlijk gevoel, dat wij gaarne dezen herdruk met aanbeveling aankondigen. Voor velen van het tegenwoordige geslacht zijn deze Verhalen zeker nieuw, en wij durven hen met vertrouwen aanmoedigen, om ze ter hand te nemen. De uitvoering is netjes, de druk duidelijk en compres, zoodat men voor zijn geld vele letters krijgt. Als prijs aan jongelieden is dit boek uitstekend geschikt, daar het in de daad zedelijke verhalen zijn, en de strekking hier en daar zoodanige punten raakt, als ook thans aan de orde van den dag zijn, of als te allen tijde opmerking en behartiging verdienen. Wij verheugen ons, dat ook door deze uitgave de naam van den verdienstelijken adriaan loosjes bij het jongere geslacht levendig wordt gehouden.




De Familie de Marisy, door J.J. Boeseken, geb. Peltenburg. Te Haarlem, bij J.A. van Logchem. 1844. In kl. 8vo. 86 bl. f :-50.

Dit lieve, door de Schrijfster aan hare kinderen toegewijde boekje, is wel waard in veler handen te zijn, en de onkostbaarheid van hetzelve maakt dit gemakkelijk. Voor weinige centen ontvangt men een' schat van levenswijsheid, gegrond op hetgeen de Bijbel ons leert, en op de dagelijksche, hier vooral in het licht gestelde, ondervinding. De levensgeschiedenis van eenen rijken bankierszoon uit Parijs, die, ingenomen met de eenvoudige Godsvereering, door de Protestanten betracht en beleefd, afstand doet van zijn lidmaatschap der Roomschkatholijke Kerk, en later als Predikant

{==376==} {>>pagina-aanduiding<<}
te Goes sterft, treft men hier aan, als verklarende die geschiedenis de aanleidende oorzaak der behoeftige omstandigheden, waarin deszelfs nagelatene weduwe verkeerde, en hoe zij, daarin ondersteund door de vrouw van Noordwijk, een instituut voor jonge meisjes oprigtte, dat de bron werd van een zeer aanzienlijk vermogen. Doch tegen dit alles is eene ernstige bedenking te maken; zij is deze: heeft de Schrijfster met het zoo omstandig verhaal van het leven van den Predikant de marisy ook nog iets anders op het oog gehad, dan aan te toonen, dat het vertrouwen op God niet beschaamd wordt? Uit het voorbeeld der weduwe laat die les zich gemakkelijk verklaren; haar voorspoed na zwaren druk levert daartoe ruime stof op. Maar zullen zij, die afkeerig zijn van het overgaan tot andere geloofsbelijdenis, bepaaldelijk van het eene Christelijke kerkgenootschap tot het andere, niet in de levensomstandigheden van den Predikant de marisy, in de rampspoeden vooral, die hem in zijn huwelijk treffen, en in zijne kortstondige ambtsbediening, ten gevolge van eenen vroegtijdigen dood, veeleer eene afkeuring van het Opperwezen, van den Heer over leven en dood vinden, om daarna zijne gemoedelijke gedragslijn te berispen? De armoedige toestand der weduwe was toch niet het gevolg van persoonlijke geloofsbegrippen, maar van een' algemeenen hoogst onstaatkundigen maatregel, om de goederen der Protestanten in Frankrijk in beslag te nemen, en moet dus niet gelijk gesteld worden met de berooving van het vermogen van den Predikant, als gevolg van zijne verzaking der Roomsche kerkleer; welke berooving door den wil der ouders werd tot stand gebragt, en waarvan de intrekking afhankelijk was gesteld van de onderwerping van het kind aan het verlangen zijner ouders. - Voor ons, die weten, dat de Heer niet antwoordt van Zijne daden; voor wie de tegenspoed des levens beproeving is; voor wie smartgevoel
dikwerf de toegezonden beker is tot verbetering van ons zelven, ons door hoogere hand toegereikt: voor ons, die in het ondergaan van rampspoeden geene verwerping of veroordeeling zien, maar die wenschen te zwijgen en te berusten in den altijd wijzen wil onzes Hemelschen Vaders; voor ons is die boven aangeroerde bedenking van minder gewigt, en toch hadden wij wel gewenscht, dat men die niet zou hebben kunnen opwerpen. Wie echter in eenvoudigheid des harten dit boeksken leest, en het goede, waar het van overvloeit, in zijn hart weglegt, zal er vollen vrede mede hebben.
Een net bewerkt titelblad, voorstellende de beeldtenis van de moeder des Predikants de marisy, versiert het zindelijk gedrukte werkje, waarvan wij gaarne den Uitgever een ruim debiet toewenschen.


{==377==} {>>pagina-aanduiding<<}

Boekbeschouwing.

De Mensch in betrekking tot den Bijbel, of wederkeerige regten van den Bijbel op den mensch en van den mensch op den Bijbel. Naar het Fransch van Ph. Boucher. Een bekroond werk. Te 's Gravenhage, bij A. Kloots en Comp. 1844. In gr. 8vo. VIII, 216 bl. f 2-20.

‘Het Tijdschrift: de Hoop,’ (l'Espérance) dus meldt ons het voorberigt van den Schrijver, ‘in 1840 eene prijsvraag uitgeschreven hebbende, betrekkelijk het geschil over het Regt van iederen mensch, om den Bijbel te lezen, werd aan het werk, dat hiermede het lezend publiek wordt aangeboden, en dat aan de Commissie van onderzoek, bestaande uit de Hoogleeraren de felice en jalaguier, en uit den Heer m.f. courtois, was opgezonden, de eerste rang toegewezen, en benevens dat van den Hoogleeraar adolf monod, bekroond.’ Zoo weten wij, waaraan deze pleitrede voor het regt van iederen mensch tot het lezen van den Bijbel haar ontstaan te danken heeft. Het verheugt ons, dat het Nederlandsch publiek daarmede bekend gemaakt is door de vertaling, welke, indien men den toegang tot het oorspronkelijke niet heeft, verdient met belangstelling gelezen te worden.
De Schrijver, die aan Rec. geheel onbekend is, en van wien hij niet weet, of hij hem voor een' godgeleerde ex professo moet houden, wat hij evenwel meent te moeten in twijfel trekken, heeft, om zijn doel te bereiken, eerst gehandeld over het goddelijk gezag des Bijbels (regten van den Bijbel op den mensch), daarna over het regt van denzelven te lezen (regten van den mensch op den Bijbel), eindelijk over de verpligting om zulks te doen (verpligtingen van den mensch met betrekking tot den Bijbel.)
Teregt bemerkt de Schrijver, dat zijne tegenstanders, die loochenen, dat de mensch het regt zoude hebben, om

{==378==} {>>pagina-aanduiding<<}
den Bijbel te lezen, uitgaan van de stelling, dat men den Bijbel niet kan begrijpen. Het is derhalve natuurlijk, dat hij hiervan de ongegrondheid moet aantoonen. Evenwel behoort het vooraf vast te staan, dat het regt om den Bijbel te lezen ‘als een natuurlijk en onwederstaanbaar gevolg, uit den oorsprong, den inhoud, het doel en den invloed van de Heilige Schrift voortvloeit.’ Daarom gaat er eene korte uiteenzetting vooraf van hare echtheid en haar gezag, en den inhoud van zijn geschrift geeft de Schrijver met deze woorden op: ‘de goddelijkheid des Bijbels, het regt van denzelven te lezen, de mogelijkheid van denzelven te verstaan, en bij gevolg, de voordeelen en de verpligtingen, die voor den mensch uit eene goddelijke openbaring, die voor hem bestemd is, voortvloeijen, zietdaar de waarheden, welker ontwikkeling al de bijzondere deelen van onzen arbeid zich tot eenig doel stellen, en waartoe zij als in één punt zamenloopen.’ De eerste afdeeling (waarin de Schrijver bewijzen wil: ‘dat de Bijbel, van God uitgaande, het regt heeft, om den mensch de godsdienstige waarheid te openbaren,) toont aan, dat de Bijbel ‘van God komt.’ Daartoe wordt eerst over deszelfs echtheid (en onvervalschtheid), vervolgens over de goddelijkheid, ingeving en het onfeilbaar gezag des Bijbels gehandeld. Zekerlijk gaat dit onderzoek niet diep, en daar de goddelijkheid, ingeving en het onfeilbaar gezag des Bijbels gezamentlijk met beroep op de wonderen, voorspellingen en (de klaarblijkelijke tusschenkomst van God in) de voortplanting des Christendoms bewezen wordt, kunnen wij niet ontveinzen, dat wij hier over het geheel gewenscht hadden eene andere orde en wijze van behandeling te vinden. Is dan aldus aangetoond, dat de Bijbel het regt heeft, ‘om in den naam van God den
mensch al de leeringen op te leggen, waarmede hij hem heeft bekend gemaakt, en die door hem moeten worden aangenomen,’ dan volgt daaruit, dat de Bijbel, wegens deszelfs Goddelijken oorsprong, ook den mensch het regt geeft, om, ten einde die waarheid daarin te vinden, welke de Bijbel alleen vervat, en waaraan de mensch zulk eene dringende behoefte heeft,

{==379==} {>>pagina-aanduiding<<}
den Bijbel te lezen. Zoo is de overgang gemaakt tot de tweede Afdeeling, (waarin over het wettig en onvervreemdbaar regt gehandeld wordt, dat de mensch heeft om den Bijbel te lezen.) In het eerste gedeelte spreekt de Schrijver over de grondbeginselen van godsdienstige regten, en wel afzonderlijk 1. over derzelver grondslag, 2. over derzelver wettigheid, 3. over derzelver algemeenheid, 4. over derzelver onvernietigbaarheid, 5. over hetgeen men door het regt, om den Bijbel te lezen, moet verstaan; (men behoort het regt, om de geopenbaarde waarheden te kennen, niet te verwarren met het regt, om die te beoordeelen. ‘Het regt van lezen is niet dat van tegenspraak.’) 6. Daarna toont de Schrijver aan, dat het regt om den Bijbel te lezen in het doen en de wijze van openbaring ligt opgesloten. (‘Indien de openbaring,’ dus lezen wij hier, bladz. 66, ‘regtstreeks van God tot den mensch en zonder tusschenkomst van een boek gerigt was; indien, om kort te gaan, God zijne stem aan den mensch had doen hooren, dan zou de mensch blijkbaar het regt gehad hebben om te luisteren; wel nu! om diezelfde reden heeft de mensch, de openbaring geschreven zijnde, het regt, dezelve te lezen.’) 7. Het regt, om den Bijbel te lezen vloeit uit den oorsprong der goddelijke ingeving van dit Boek voort. 8. Het regt om den Bijbel te lezen ontstaat uit de voordeelen, welke die lezing aanbrengt. 9. Het regt om den Bijbel te lezen ontstaat uit deszelfs eigene getuigenis. 10. Over de ontkenning van het regt om den Bijbel te lezen. Nu volgt het tweede gedeelte: over de uitoefening van het regt om den Bijbel te lezen. Na eene korte uiteenzetting van de gesteldheid des geschils wordt 1. gehandeld over de grenzen der mogelijkheid, om den Bijbel te begrijpen. (‘Wij houden het daarvoor,’ zegt de Schrijver, bl. 85, ‘dat de mensch den
Bijbel genoeg begrijpen kan, om geloovig, heilig, gelukkig en zalig te worden; meer vorderen wij niet.’) 2. Over de voorwaarden dezer mogelijkheid. (‘Wanneer gij, den mensch voor den Bijbel plaatsende,’ dus lezen wij bl. 95, ‘u vergenoegde(t) met tot hem te zeggen: neem aan en lees! zou de Bijbel weldra zelf de gaping aanvullen, door

{==380==} {>>pagina-aanduiding<<}
tot dengenen, welke dien opende, te zeggen: Bidt! Wanneer gij, uit onachtzaamheid of gewoonte aangaande de noodzakelijkheid van eenen hoogeren invloed het stilzwijgen bewaarde(t), zou de Bijbel zelf niet nalaten, u beter te onderrigten.’) 3. Wordt aangetoond, dat de verstaanbaarheid van den Bijbel door de daadzaken wordt bewezen. 4. (Wordt de tegenwerping wederlegd, dat het lezen van den Bijbel nadeelige uitwerking heeft, en dien ten gevolge gehandeld over) Kerkelijke wanorde. - Vermenigvuldiging van godsdienst - gezindten, aan de lezing des Bijbels toegeschreven. - Regtzinnige kerkgenootschappen. 5. Vervolg. Onregtzinnige kerkgenootschappen. 6. Over den invloed van den Bijbel op zedelijkheid en beschaving. 7. Over de wezentlijke beweegredenen van den tegenstand tegen het lezen des Bijbels. 8. Gevolgtrekkingen uit de behandelde waarheden. (Overgang tot de derde afdeeling.) Derde afdeeling (om te bewijzen, dat het de pligt van elken mensch is, den Bijbel met vertrouwen en leerzaamheid te ontvangen, met zorgvuldigheid te bestuderen, en zonder uitstel in beoefening te brengen.) Na een' blik op het voorafgaande handelt de Schrijver 1. over de verpligtingen van onverschilligen jegens den Bijbel, 2. over de verpligtingen van ongeloovigen, 3. over de verpligtingen van geloovigen.
Uit deze opgave kan genoegzaam blijken, dat hier veel belangrijks gegeven wordt. Menig behartigingswaardig woord, menige treffende aanmerking, menigen goeden wenk zal men hier vinden. Wij aarzelen niet, om het werk van boucher ter lezing aan te prijzen, en meenen op goede gronden te kunnen verzekeren, dat die dit theologisch-juridisch betoog leest, niet alleen overtuigd zal worden, dat het regt om den Bijbel te lezen een onvervreemdbaar regt is, maar ook zich opgewekt zal gevoelen, om ijverig van dit regt gebruik te maken. Gelukkig, dat Protestanten zich dit regt niet betwist zien! Den Katholieken zij dit geschrift dan ook ter lezing en behartiging dringend aanbevolen. Het kan niet anders, of het moet onder hen nut stichten.

{==381==} {>>pagina-aanduiding<<}

Maar omdat wij dit werk met belangstelling en genoegen gelezen hebben, mogen wij ook niet onze aanmerkingen achterwege houden. Wij willen ze openhartig mededeelen, niet om daardoor aan de waarde van dit anders wèlgeschreven stuk te kort te doen, maar in het belang van de zaak der waarheid.
Eene eerste aanmerking betreft de wijze van zich uit te drukken, in welke de Schrijver niet altijd even gelukkig geslaagd is, en dat te meer in het oog valt, omdat hij doorgaans in zijne voorstelling zeer duidelijk en helder is. Deze duidelijkheid en helderheid houden evenwel op, waar de Schrijver bepaaldelijk godgeleerde onderwerpen behandelt. Het qui bene distinguit, bene docet was hem dan niet altijd voor den geest. Men oordeele. Bijbel, boek van God, woord van God, Openbaring is hem hetzelfde; hij gebruikt die woorden bij afwisseling voor dezelfde zaak. Daaruit volgt, dat somtijds zijne bewijsvoering wel iets te wenschen overlaat. Zoo is het bijv. wel waar, dat de Bijbel zelf de getuigenis aflegt, dat hij wil gelezen worden, maar de exegeet moet zijne stem verheffen, wanneer hij op bl. 75 leest: ‘Wanneer wij het gevoelen der gewijde Schrijvers, aangaande de waarde van den Bijbel, wilden raadplegen, zouden hunne uitspraken ons doen zien, welk een schat hij, zoo ver zij dien bezaten, in hunne oogen was. Zij achtten hem kostelijker te zijn dan het goud, zoeter dan de honig, begeerenswaardiger dan hun dagelijksch voedsel; zij noemden diegenen welgelukzalig, die naar Gods woord hooren en hetzelve doen, wijl het verlicht, bekeert, versterkt, vertroost. Het is bij hen het woord des levens, het woord der genade, het woord der waarheid, het woord des geloofs. Het dient tot onderwerping, tot wederlegging, tot verbetering; het keert niet ledig tot God weder, het is in één woord eene kracht tot zaligheid van den mensch.’ Indien er geene krachtiger bewijzen konden worden bijgebragt, zou het den tegenstanders gemakkelijk vallen aan te toonen, dat de Bijbel geenszins de getuigenis aflegt, dat hij wil gelezen worden. Want wie ziet niet, dat op de meeste der door den Schrijver aange-
{==382==} {>>pagina-aanduiding<<}
haalde plaatsen der Schrift niet van den Bijbel gesproken wordt, en hetgeen de Schrijver laat volgen:
‘maar hoe billijk men nu ook uit deze van God ingegevene lofspraak, het besluit zou kunnen trekken, dat een zoodanig boek moet gelezen worden,’ is meer een bewijs voor zijne hooge ingenomenheid met de Schrift, dan voor de fijnheid van zijn exegetisch gevoel.
Zoodra hij het dogmatisch gebied der theologie betreedt, wordt het niet veel beter. Zoo lezen wij op bl. 107 van ‘het geloof aan het bloed van den kruisheuvel,’ als ‘het middel der zaligheid;’ op bl. 198, van menschen, die ‘in den Bijbel gelooven;’ op bl. 168, ‘dat de Bijbel de openbaring van God aan den mensch is,’ en op bl. 169: ‘tot voorbeeld hebben wij jan jakob rousseau aangehaald, die in jezus eene Godheid’ (heeft misschien de Vertaler hier onjuist vertaald? wij weten het niet;) ‘en in het Evangelie eene Goddelijke ingeving erkent;’ - wij zouden meer gelijksoortige plaatsen kunnen bijbrengen, waaruit blijkt, dat de Schrijver niet helder is in zijne denkbeelden, of, zoo wij dit niet mogen stellen, dan toch zeer verward in zijne uitdrukking en voorstelling. Wie kan de meening des Schrijvers begrijpen, als hij, bl. 48, van het Christendom spreekt als van de godsdienst van God (waarmede hij, zoo als uit vergelijking van bl. 54 en andere plaatsen blijkt, dit bedoelt, dat het Christendom tot God voert en Hem welbehagelijk is;) en wie noemt de noot, welke aan den voet dierzelfde bladzijde gevonden wordt, duidelijk, alwaar wij lezen: ‘De volgende bladzijden van dit hoofdstuk lezende zal men beseffen, dat wij de godheid (!) van den Bijbel in de godheid (!) van het Christendom vinden, wijl hieruit dit voortvloeit: - te bewijzen, dat de bijbelsche godsdienst goddelijk is, is hetzelfde, als te bewijzen, dat de Bijbel van God afkomstig is.’ - Wij weten niet, of het oorspronkelijke ook toelaat, dat wij in plaats van godheid hier goddelijkheid vertalen, maar zoo blijft er toch nog, wat helderheid van voorstelling en juistheid van uitdrukking betreft, wel iets te wenschen over.
Eene tweede aanmerking betreft de wijze, waarop de

{==383==} {>>pagina-aanduiding<<}
Schrijver het regt om den Bijbel te lezen verdedigd heeft. Te regt heeft hij eenen onbepaalden eerbied voor den Bijbel, dien hij boven alle boeken stelt, welke door menschen geschreven zijn, en vindt hij geene woorden krachtig genoeg, om deszelfs onvergelijkelijke waardij in het licht te stellen. ‘De Bijbel komt van God;’ van deze stelling gaat hij uit; hierop grondt hij zich; en wij zijn volkomen van hetzelfde gevoelen. Maar dit is de zaak slechts van ééne zijde beschouwd. De Bijbel komt van menschen, dit is niet minder waar. Als de Schrijver bl. 82 de gesteldheid van het geschil omtrent het regt van bijbellezen met deze woorden opgeeft: ‘Zij (de bestrijders) zeggen: De Bijbel is wel eene geloofwaardige openbaring, hij werd door den Heiligen Geest ingegeven, maar de mensch kan dien niet begrijpen. Wij zeggen: De Bijbel komt van God, en de mensch, voor wien hij werd zamengesteld, kan dien begrijpen, dan hadden wij wel gewild, dat hij hierbij nog deze woorden gevoegd had: omdat hij door menschen geschreven is met geen ander doel, dan opdat menschen dien zouden lezen. Onzes inziens heeft de Schrijver de menschelijke zijde (om het zoo eens uit te drukken), welke wij bij den Bijbel niet uit het oog moeten verliezen, geheel voorbij gezien. Menschen waren het toch, die de geschiedenis der openbaring Gods van de oudste tijden tot op christus toe te boek stelden; menschen waren het, die de verschijning des Zoons van God in het vleesch beschreven en de openbaring Gods in christus aan anderen verkondigden en verklaarden. En wanneer wij aldus den Bijbel als eene verzameling van schriften beschouwen, die op verschillende tijden door menschen, wel door den geest
Gods verlicht, maar toch door menschen vervaardigd zijn, met geen ander doel, dan opdat anderen zouden weten, wat ook zij wisten, en gelooven, wat ook zij geloofden, dan spreekt het van zelf, dat menschen van gelijke natuur en beweging als zij, die schriften ook moesten kunnen verstaan, en derhalve - mogen, ja moeten lezen. Het is waar, het regt om den Bijbel te lezen wordt ook door onzen Schrijver uit de ge-
{==384==} {>>pagina-aanduiding<<}
tuigenis des Bijbels zelven afgeleid (bl. 72-80), en wel uit sterker sprekende bewijsplaatsen, dan die, van welke wij boven melding maakten; (zoo bijv. uit Joh. V:39, 1 Thess. V:27, Col. IV:16, Hand. XVII:11, 2 Tim. III:15), maar dit bewijs is slechts een van het viertal. Bovendien zoekt hij meer de uitdrukkelijke verzekeringen, opwekkingen en uitspraken des Bijbels dienaangaande bijeen, dan dat hij let op het doel, waarmede de Boeken des Ouden en Nieuwen Verbonds door derzelver schrijvers geschreven zijn. Stel dit op den voorgrond, toon aan, dat die schriften moeten gelezen zijn door degenen, voor wie zij het eerst bestemd waren, en dat daardoor aan de bedoeling der schrijvers is voldaan geworden; dan zal het u niet moeijelijk vallen te bewijzen, en dat het dwaasheid is om te zeggen, dat wij die schriften nu niet zouden mogen lezen, en dat die schriften voor ons volstrekt onverstaanbaar zijn. Maar onze schrijver heeft de Heilige Schrift alleen beschouwd van hare Goddelijke zijde (d.i. voor zoo ver wij bij haar ontstaan op de eene of andere wijze aan eene bijzondere medewerking van Gods zijde moeten denken,) waardoor hij en eenzijdig is geworden, en tegenwerpingen uitlokt, en zijne bewijsvoering noodeloos bemoeijelijkt. Ook al had hij zijne wijze van beschouwing op den voorgrond willen blijven stellen, ook al had hij plaatsen als deze
(bl. 68): ‘de Bijbel heeft God tot oorsprong, de Bijbel is het voortbrengsel der oneindige wetenschap, der volmaakte wijsheid, en der opperste goedheid,’ willen laten staan, daarnevens had hij toch ook van de H. Schrijvers kunnen spreken. De Bijbel is toch niet uit den hemel op aarde gevallen, maar geschreven door menschen, die alzoo de organen waren, door welke God sprak, en dat niet gevoellooze, maar van hunne roeping zich bewuste Godsgezanten. Heeft de Bijbel ‘God tot oorsprong,’ (wij achten dit minder juist uitgedrukt,) hij heeft evenzeer (om met den Schrijver te spreken) menschen tot oorsprong. En hierom moet de H. Schrift ook gerekend worden voor menschen toegankelijk te zijn.
Wij hebben onze aanmerkingen medegedeeld ten be-
{==385==} {>>pagina-aanduiding<<}
wijze, dat dit werk ons belangstelling inboezemt. Wij wenschen het vele lezers toe, want indien men zich liet afschrikken door hetgeen wij tegen de beschouwingswijze des Schrijvers in het midden bragten, men zoude zich het genoegen ontzeggen van een geschrift te lezen, dat met warmte en levendigheid geschreven is, en dat eene vereerende getuigenis aflegt van het hart des Schrijvers. Zulk eene stem uit Frankrijk te hooren, als welke hier tot ons spreekt, wien, die een vriend der waarheid en des lichts is, zal het geene vreugde verwekken? Dat dit werk eene vrucht van Frankrijk's grond is, wordt onder de lezing daarvan spoedig duidelijk. De theologische beschouwingswijze en opvatting van enkele punten doet ons zien, dat de Schrijver niet in alles met de resultaten der nieuwere onderzoekingen bekend is, gelijk het boek dan ook zoowel zijne lezers in Frankrijk schijnt te zoeken, als zijne tegenstanders daar schijnt te vooronderstellen. Het geheel is natuurlijk tegen de Roomsche kerk gerigt, van welke het verbod om den bijbel te lezen uitging. De polemiek des Schrijvers is gerigt tegen de verdedigers en aanhangers der zich noemende alleenzaligmakende kerk. Met geestdrift verdedigt hij het hartelijke geloof in christus en de daarmede gepaard gaande vernieuwing des inwendigen menschen, als de hoofdzaak, van welke de zaligheid afhangt. Wij zouden menige schoone plaats uit dit werk illen afschrijven, om eene proeve mede te deelen van de kracht, waarmede de Schrijver spreekt, doch vergenoegen ons met het volgende. ‘Als eene edelmoedige inwilliging,’ dus lezen wij bladz. 118, ‘willen wij eens vooronderstellen, dat sommige gebruiken dier kerk, die over al de andere heerschen wil, goed en nuttig zijn. Doch kunnen wij toestemmen, dat de bestendige matigheid geene waarde meer zal hebben, omdat die niet voornamelijk tot zekere
dagen der week bepaald was, maar al de dagen omvatte? Zal men zeggen, dat het waakzame hart, dat in de gemeenschap van God en bij het verborgen gebed geleefd heeft, niets zal gewonnen hebben, omdat het niet vooral op zekeren heiligen dag en op zekere bevoorregte plaatsen

{==386==} {>>pagina-aanduiding<<}
werkzaam was? Zal men niet blozen bij de voorstelling, dat hij, die, in den naam van jezus, en beginnende met bij zichzelven den duivel des hoogmoeds uit te werpen, de onwetenden onderrigt, de struikelenden opbeurt, den trotschen schrik aanjaagt, en aan allen, door de genade des Vaders, de tusschenkomst des Zoons, en de gave des H. Geestes, de blijde tijding der zaligheid verkondigt, die zaligheid niet zal verwerven, hoe vurig hij die ook verlangt, en aan anderen niet zal aanbrengen, hoe getrouw hij die ook predikt, indien hij, behalve den lastbrief des Geestes, ook niet dien van eenen nietigen sterveling vertoonen kan; en dat hij te vergeefs de Apostelen, in hunne leer en godsvrucht, zal navolgen, indien hij in de duisternissen niet eene zigtbare lijn weet te trekken, die hem aan hen verbindt! Om kort te gaan, zal men zich niet schamen, vol te houden, dat de opregtheid des geloofs, de diepte der nederigheid, de zuiverheid der liefde, de gloed des ijvers, de volharding des gebeds, de volheid der onderwerping, de vaardigheid der gehoorzaamheid, niets zullen, niets kunnen wezen, eeniglijk omdat dit alles zal hebben bestaan buiten een zeker kerkelijk genootschap!’ - Nergens evenwel laat de Schrijver zich door haat of welken boozen hartstogt vervoeren, om niet liefderijk te spreken en te oordeelen over anderen. Hooge ernst straalt in zijne woorden door; het is hem te doen, om anderen tot het licht te brengen, en de waarheid, welke uit God is, te doen kennen. Daarom vermaant hij, wekt hij op, spoort hij aan. Een waar woord is het, als hij bl. 211 zegt: ‘Gij, die den Bijbel bezit en dien niet leest, of dien leest en niet gelooft, of dien gelooft en niet gehoorzaamt, gij zijt, weet dit wel, een der grootste hinderpalen voor de overwinningen des goddelijken Woords. Indien uw leven aan uwe belijdenis beantwoordde, indien uw hart van de waarheden der Christelijke godsdienst doordrongen was, indien uw gedrag
daarmede in alle opzigten overeenkomstig bevonden werd, zou uw voorbeeld de krachtigste aanbeveling des Bijbels wezen.’
Doch genoeg om te doen zien, dat men zich den tijd

{==387==} {>>pagina-aanduiding<<}
niet zal beklagen, dien men aan de lezing van dit werk besteedt. Wat de vertaling betreft, zij verdient allen lof, schoon zij hier en daar niet van eenige stroefheid is vrij te pleiten. Over het geheel mogen wij haar evenwel zeer vloeijend noemen. In het voorberigt van den Schrijver lezen wij: ‘Met eene taal als de Fransche was men onvergeeflijk, niet duidelijk te zijn; (beter vertaald: zoude het onvergeeflijk zijn, indien men niet duidelijk was.) Wij voegen er bij: en zoude het onvergeeflijk zijn, indien de vertaling niet vloeijend was. Doch wij hebben op het werk van den Vertaler geene aanmerkingen te maken, die iets zouden kunnen te kort doen aan de waarde van hetgeen zijn vlijt ons geschonken heeft.
Welke lezers de Vertaler zich heeft voorgesteld, weten wij niet, doch hij schijnt geene hooge gedachten van hen te koesteren. Men oordeele. Op bladz. 189 lezen wij: ‘Indien die kerkvaders, die heiligen en die wijsgeeren, die zoo groote als uitmuntende mannen, de à kempissen, de gersons, de grotiussen, de boerhaves, de lockes, de newtons, de pascals eens niet gedwaald hadden!’ Daarbij behoort de volgende, op bl. 215 te vinden, aanmerking (C): ‘De Vertaler heeft hier slechts de bij ons minder bekende namen, bacon en malebranche, met de algemeen bekende van grotius en boerhave verwisseld.’ Bij ons minder bekend? Beteekent dit bij ons - in Nederland? Dan is de Vertaler jegens ons Vaderland zeer onregtvaardig. Maar zoo hij zich lezers voorstelt uit eene klasse, die niet van baco en malebranche gehoord heeft, hoe kan hij hopen, dat zij gerson, locke, pascal zullen kennen, ja dat zij de namen der kerkvaders, zie bl. 23, 24 en elders, om van andere namen niet te spreken, ooit hebben hooren noemen? Doch op kleinigheden willen wij niet zien, evenmin als wij den Vertaler zullen lastig vallen om zijne al te getrouwe vertaling van den naam des welbekenden Schrijvers van Emile, dien ieder kent onder den naam van jean jacques, maar aan wien men niet zoo spoedig denken zoude, als in de vertaling bl. 185 gesproken wordt

{==388==} {>>pagina-aanduiding<<}
van ‘een algemeen onderzoek, dat door jan jakob gevorderd wordt,’ of als bl. 212 geschreven staat: ‘de armzalige jan jakob heeft gezegd,’ enz. Gelukkig dat bl. 169, van jan jakob rousseau wordt gesproken, aan wien de lezer dan nu denken kan.
Het werk brenge zegen en verspreide licht, en beloone alzoo de moeite, welke Schrijver en Vertaler daaraan besteed hebben.




Verhandeling over de Tekstkritiek des N. Verbonds. Door J.I. Doedes, Theol. Doct., thans Predikant te Hall. Uitgegeven door Teyler's Godgeleerd Genootschap.

(Vervolg en slot van bl. 338.)

Na een beknopt overzigt te hebben gegeven van de geschiedenis zoowel van den tekst, als van de tekstkritiek des N. Verbonds, volgens de voorstelling van doedes, gaan wij over tot de mededeeling van den overigen inhoud zijner Verhandeling.
Het tweede deel (bl. 241-367) doet de beginselen en middelen kennen, die bij de tekstkritiek des N. Verbonds het meest in aanmerking kunnen en moeten komen.
Wat aangaat de beginselen, die het kritisch onderzoek moeten leiden; de tekstkritiek heeft het vinden van den oorspronkelijken tekst ten doel. Dat deze kan teruggevonden, en bijgevolg moet teruggezocht worden, wordt tegenover schleiermacher, die het tegendeel beweerde, bewezen. Al mag men ook in bijzondere gevallen het moeijelijke daarvan toegeven, het onmogelijke kan nimmer als zeker worden vastgesteld. Het spreekt echter van zelf, dat men zich hier bepalen moet tot het zoeken van den tekst der in den kanon des N.V. voorkomende Schriften, zoo als die in het eerstgeschreven Handschrift van ieder derzelve afzonderlijk aanwezig was. Wie tot eenig vroeger tijdstip wil opklimmen, gaat de grenzen der tekstkritiek te buiten. Zij onderzoekt, wat de Schrijver heeft geschre-
{==389==} {>>pagina-aanduiding<<}
ven, niet wat hij had moeten, of ook had willen schrijven. De oorspronkelijke tekst van het autographon in deszelfs geheel is de grens, die zij niet overschrijden mag. - Tot bereiking van het beschreven doel staan aan de tekstkritiek zoowel uit-, als inwendige hulpmiddelen ter dienste. Derzelver waarde is uit den aard der zaak verschillend. Tot de uitwendige hulpmiddelen behooren Handschriften, oude vertalingen en aanhalingen van plaatsen bij oude Schrijvers. Om de waarde van eenig HS. te bepalen, lette men op deszelfs ouderdom, op de naauwkeurigheid, waarmede het is overgeschreven, en op de lotgevallen, die zoowel het HS., als deszelfs tekst gehad heeft. En dan komt men als van zelf tot de stelling, dat de oudste HSS., met unciaal-letters geschreven, als die eenen zeer ouden tekst bevatten, en aan welker vervaardiging veel zorg is besteed, bij het opsporen van den oorspronkelijken tekst voornamelijk in aanmerking moeten komen,
terwijl de minuskel-handschriften, als de jongere, kunnen te hulp geroepen worden bij plaatsen, waar de lezing verward, en de beslissing moeijelijk is. Voorts is het vraagstuk aangaande de verwantschap der Handschriften nog op verre na niet voldoende beantwoord, of liever, de genomene proeven zijn mislukt. Ook ontleent eene lezing hare waarde niet van het HS., waarin zij gevonden wordt, maar een HS. ontleent zijne waarde van de lezingen, die daarin voorkomen. Daarom mag men, bij het zoeken naar de oorspronkelijke lezing, zich aan geene familie van Handschriften binden. De waarde der Vertalingen hangt zoowel van den vertaler af, als van den tekst, dien hij heeft overgezet. Die, welke naar grieksche Handschriften vervaardigd zijn, kunnen niet onvoorwaardelijk als getuigen vóór of tegen eene lezing aangevoerd worden, omdat zij over het algemeen meer licht verspreiden over den geheelen omvang en inhoud van de boeken des N.V., dan over den toestand en de oorspronkelijke lezing van elke plaats in het bijzonder. Eindelijk, de aanhalingen van plaatsen uit de oude grieksche Handschriften, welke voorkomen bij de oude, voornamelijk grieksche, Schrijvers,

{==390==} {>>pagina-aanduiding<<}
hebben dan alleen eenige waarde voor de kritiek van den tekst, als het blijkt, dat zij deze of gene plaats met opzet woordelijk naar den griekschen tekst hebben willen bijbrengen, om daarmede het een of ander te bewijzen. Onder de inwendige hulpmiddelen komt de vermoedelijke oorsprong der verschillende lezingen ter sprake. Bij verschil van lezing moet er eerst aan onwillekeurigen en werktuigelijken misslag, als oorzaak des verschils, gedacht worden; en wanneer deze oorzaak voor de verklaring der afwijking niet voldoet, denke men aan opzettelijke verandering. Zijn de afwijkingen uit onnaauwkeurigheid ontstaan, dan gelden de volgende algemeene regelen: die lezing, uit welke de verschillende afwijkende lezingen kunnen afgeleid worden, is de echte - de langere lezing heeft de voorkeur boven de kortere - de lezing, welke harder is en moeijelijkheid baart, moet verworpen worden. Laten zich daarentegen de afwijkingen uit opzettelijke verandering uitsluitend verklaren, dan is de langere lezing de verwerpelijke - de hardere te verkiezen boven de zachter vloeijende - en die, welke aanstoot of strijd schijnt te verwekken, boven de andere, welke die hinderpalen uit den weg ruimt. Hieruit blijkt, dat men vóór alle dingen tot zekerheid moet gekomen zijn omtrent den vermoedelijken oorsprong der afwijkingen, en alzoo met de vraag behoort te beginnen: is er met of zonder opzet iets veranderd? Ook de zamenhang der rede, waarin de twijfelachtige lezing voorkomt, kan te hulp geroepen worden bij afwijkingen, die enkel uit onnaauwkeurigheid zijn ontstaan,
indien dezelve door geene vreemde bestanddeelen, die den zin verstoren, is ontsierd. Voorts is onder de verschillende lezingen eener twijfelachtige plaats die de oorspronkelijke, welke het meest overeenkomt met des Schrijvers van elders bekend spraakgebruik, terwijl het in den aard der zaak ligt, dat alleen zulke gelijkluidende plaatsen bij de tekstkritiek in aanmerking mogen komen, die niet onder kritische verdenking liggen, die in beteekenis en woordvoeging niet verschillen, en van welke het duidelijk is, dat de Schrij-
{==391==} {>>pagina-aanduiding<<}
ver daar zoo heeft moeten en niet anders heeft kunnen schrijven. Eindelijk, geene kritische gissing mag in den tekst eene plaats erlangen en alzoo met de andere lezingen gelijkgesteld worden. Uit dit een en ander blijkt ten slotte overtuigend, dat de uit- en inwendige kritiek niet moeten afgescheiden, maar onderscheiden, niet vereenzelvigd, maar vereenigd worden.
Zietdaar in het kort de beginselen opgegeven, die, volgens doedes, het kritisch onderzoek moeten leiden? Niemand, dunkt ons, zal daaraan naauwkeurigheid en bestemdheid ontzeggen. Wie op het standpunt van griebsbach staat, zal moeten erkennen, dat de wetenschap, op deze grondslagen gevestigd, werkelijk is vooruitgegaan. En aan doedes komt de eere toe, van dien vooruitgang krachtdadig te hebben bevorderd.
Welke zijn nu de kritische hulpmiddelen, die het meest in aanmerking kunnen en moeten komen? Tot beantwoording dier vraag wordt hier eene beschrijving gegeven van de bekende Handschriften met unciaal-letters. Zij zijn voor de Evangeliën zeven-en-twintig in getal, van welke er drie oorspronkelijk alle boeken des N.T. bevat hebben; voor de Handelingen der Apostelen en de Algemeene Zendbrieven zeven, van welke er twee de Handelingen alleen bevatten; voor de Brieven van paulus tien, en voor de Openbaring van johannes slechts drie. Maar niet slechts worden deze Handschriften meer of minder uitvoerig beschreven; wij vinden hier ook eene naauwkeurige opgave van al de plaatsen, waar zij wegens gaping buiten stem blijven. Zulk eene opgave komt in geene kritische uitgaaf van het N.T. voor, en is echter, zooals dadelijk in het oog valt, volstrekt onmisbaar voor de tekstkritiek. Zij maakt een einde aan de verwarring, die tot hiertoe te dezen opzigte bestond. Wij danken doedes voor dit omslagtig en vervelend, maar uiterst verdienstelijk werk. - Van de Handschriften met cursiefschrift wordt minder uitvoerig gesproken, omdat zij over het algemeen van mindere waarde zijn voor de tekstkritiek. Uit de opgave dergenenen, welke de uitgaaf des N.T. van scholz

{==392==} {>>pagina-aanduiding<<}
bij name noemt, blijkt, welken omvang de kritische voorraad van jongere Handschriften gekregen heeft. En elke vermeerdering van dien voorraad moet beschouwd worden als eene welkome gift, en een spoorslag worden tot nieuw onderzoek, ofschoon het niet te vermoeden is, dat er eene geheele omwenteling in den tekst zou gebragt worden, al kwamen er nieuwe Handschriften, die nu nog in het duister verscholen liggen, te voorschijn. - Van de Vertalingen en oude Schrijvers, die het meest in aanmerking komen, wordt hier een kort en vlugtig overzigt gegeven, omdat zij, als hulpmiddelen, slechts geringe waarde hebben.
Zoo komt doedes eindelijk tot het derde en laatste deel (bl. 368-481), hetwelk de aanwijzing bevat van den weg, die behoort ingeslagen, en van de regelen, welke behooren in acht genomen te worden, bij de opsporing van den oorspronkelijken tekst van de boeken des N. Verbonds.
Het theoretisch gedeelte vermeldt eerst de tot nu toe gevolgde methode bij het kiezen van een' grondslag voor die opsporing. In de voorbereidingsperiode was het een aan elkander hechten van verschillende stukken, een willekeurig kiezen van lezingen uit verschillende HSS., zonder inachtneming van vaste regelen. In het tijdvak der ontwikkeling namen de meesten eenen gedrukten, uit verschillende teksten op nieuw te zamen gestelden tekst tot grondslag. In dat der aanvankelijke vastheid van beginselen heeft men of den ouden weg gevolgd, of zich een nieuw pad gebaand, maar daarbij niet gelet op de stem van schleiermagher, die toch eene behartigingswaardige aanwijzing gaf. Daar wij, namelijk, den oorspronkelijken tekst willen wedervinden, behooren wij vóór alles een afschrift van den oorspronkelijken tekst in handen te nemen en bij onze onderzoekingen ten grondslag te leggen. Daartoe prijzen zich drie zeer oude HSS. aan. Maar boven den Parisinus en Vaticanus verdient de Alexandrinus de voorkeur, omdat hij minder gapingen heeft. De tekst van den Alexandrinus zal dan door de uit- en inwendige kritiek naar vaste regelen moeten teruggebragt worden tot de rein-
{==393==} {>>pagina-aanduiding<<}
keid van den oorspronkelijken. En wat er in den Alexandrinus ontbreekt, moet uit een ander HS. worden overgenomen. Zoo alleen verkrijgt men, ten grondslag voor het kritisch onderzoek, een' tekst, van welken niet gezegd kan worden, dat hij willekeurig is tezamengesteld. Deze voorslag komt ons even juist, als nieuw voor. Gaarne doen wij van den receptus, die onverdiend in eere was, afstand, en volgen de methode, hier aangeprezen, omdat zij aan alle verwarring aanstonds een einde maakt. - En nu de kritische regelen? De tot nu toe aangenomene laten over het algemeen veel te wenschen overig. Gedeeltelijk voorzien zij
niet in alle mogelijke gevallen, gedeeltelijk zijn zij niet genoeg bepaald, gedeeltelijk rusten zij op onbewezene vooronderstellingen. Doorgaans laten zij ons op verschillende punten in onzekerheid. Vooral zijn er twee hoofdgebreken, waaraan zij lijden, namelijk hun weifelend karakter en hun weinig verband met de eenmaal aangenomene beginselen. Deze gebreken moeten, zooveel mogelijk, vermeden worden. Vraagt men, voor welke gevallen er kritische regelen moeten gegeven worden, dan valt het ligtelijk in het oog, dat er geene kunnen worden voorgeschreven voor de bijzondere gevallen, wanneer men de vermoedelijke oorzaak der afwijking van het oorspronkelijke wil leeren kennen. Men moet bij de regelen voor bijzondere gevallen uitgaan van de vooronderstelling, dat de vermoedelijke oorzaak der afwijking reeds bekend is. En hoedanig die regelen dan moeten luiden, blijkt uit hetgeen wij aangaande de beginselen, die het kritisch onderzoek leiden moeten, straks reeds hebben medegedeeld. De resultaten, daar opgegeven, vormen hier een zamenstel van algemeene en bijzondere regelen. Wij behoeven dat zamenstel niet te herhalen. Maar wij moeten erkennen, dat het, in vergelijking met vroegere, zich uitnemend aanbeveelt, dat de regelen, daarin vervat, weinig of niets te wenschen overlaten, en dat wij van derzelver toepassing op bijzondere gevallen ons velerlei goeds beloven.
Aan dit theoretisch gedeelte is, naar aanleiding der uit-
{==394==} {>>pagina-aanduiding<<}
geschrevene vraag, een practisch toegevoegd. Het bevat eene proeve van eene echt kritische uitgave en van eenen kritischen commentarius. De door griesbach en scholz gebruikte verkortingen en teekenen zijn daarbij overgenomen. In den tusschenrand worden de HSS. opgegeven, welke zich wegens eene gaping buiten stem houden. In de kritische noten zijn die, van welke ondersteld moet worden, dat zij met den receptus overeenkomen, tusschen [ ] geplaatst. Voorts zijn de HSS. en de varianten van sommige derzelve, welke door den druk zijn bekend gemaakt, telkens zorgvuldig geraadpleegd. En dat de daaraan toegevoegde kritische commentarius met naauwkeurigheid bewerkt is, behoeven wij wel niet te verzekeren. Geheel dit toevoegsel is een sieraad van dit geschrift. Het plaatst de beginselen, waarvan doedes uitgaat, en de regelen, die hij voorschrijft, in helder licht. Het ware vermetel in ons, indien wij ons hier tot kunstregters opwierpen in eene wetenschap, door hem zoo opzettelijk en gelukkig beoefend. Maar gaarne toch erkennen wij, dat hij ons voor zijne methode gewonnen heeft, en dat het ons moeite kost, om den wensch te onderdrukken, dat ons van zijne hand een doorloopende kritische commentarius over eenig boek des N.V. gewierd, op denzelfden leest geschoeid, als deze proeve. Daaraan is, in meer dan één opzigt, groote behoefte. En van wien zou hare vervulling ons meer welkom kunnen zijn, dan van een' man, als doedes?
Onder de achtënveertig plaatsen, door hem behandeld, komen onderscheidene hoogst belangrijke voor. Zoo wordt de Doxologie, Matth. VI:13, als onecht verworpen. Een gelijk oordeel gaat er over Joh. V:3b, 4, Joh. VII:53-VIII:1. Daarentegen wordt de echtheid voorgestaan van Mark. XVI:9-20. Op Luk. II:14 wordt de gewone lezing gehandhaafd. Voorts moet er gelezen worden, Matth. XIX:17: ὁ δὲ εἶπεν αὐτῷ· τί με ἐρωτᾷς περὶ τοῦ ἀγαθοῦ; εἷς ἐςτὶν ὁ ἀγαθός, εἰ δὲ ϰ. τ. λ., Joh. VI:69: ἐγνώϰαμεν, ὅτι σὺ εἶ ὁ ἅγιος τοῦ θεοῦ; Hand. XX:28: τὴν ἐϰϰλησίαν τοῦ ϰυρίου, Rom. XII:11: τῷ ϰαιρῷ δουλεύουτες, 1 Tim.

{==395==} {>>pagina-aanduiding<<}
III:16: ὅς ἐϕανερώθη ἐν σαρϰί, terwijl de woorden: ἐν σαρϰὶ ἐληλυθότα, 1 Joh. IV:3, moeten wegvallen. Wij achtten de korte mededeeling hiervan voor deskundigen niet onbelangrijk. Ons bestek verbiedt ons echter, hierin uitvoeriger te zijn.

Wij zijn gekomen aan het einde van ons verslag. Wie het met een aandachtig oog overziet, zal den rijkdom van zaken bewonderen, die hier, niet ter loops en vlugtig, maar uitvoerig en grondig behandeld zijn. Ons verslag is in de daad slechts het schaduwbeeld, het geraamte van hetgeen doedes geleverd heeft. Op zijnen leeftijd heeft hij zich regtmatige aanspraak verworven op eene eerekroon, die aan mannen van veeljarige studie en hoogen wetenschappelijken rang niet kwalijk voegen zou. Zijne doorwrochte verhandeling verdient ten volle de plaats, die haar, in de werken van teyler's Godgeleerd Genootschap, naast die van pareau, van hengel, borger, kist, van der willigen en stuffken is aangewezen. En aan onzen dank voor den arbeid, daaraan te koste gelegd, paart zich het vertrouwen, dat hij zal voortgaan, aan de tekstkritiek des N. Verbonds, die door zoo velen in ons vaderland jammerlijk verwaarloosd wordt, bij voortduring zich toe te wijden.
Er ligt ons ten slotte nog eene aanmerking op het hart, die wij niet mogen terughouden. Zij betreft den vorm der verhandeling. Teregt heeft doedes begrepen, dat hij de opgave volgen moest, in de uitgeschrevene prijsvraag vervat. Ook beval zij zich, bij den eersten opslag, door geleidelijkheid aan. Dit neemt echter niet weg, dat zij tot herhalingen aanleiding heeft gegeven, die, vooral in een wetenschappelijk geschrift, hinderlijk zijn. Ook is de voorstelling van den tegenwoordigen stand der tekstkritiek, door de uitvoerige tekstgeschiedenis, die voorafgaat, vrij wat breeder uitgeloopen, dan de prijsvraag scheen te vermoeden. Het is verre van ons, dat wij die uitvoerigheid aan doedes in eenig opzigt zouden ten kwade duiden.

{==396==} {>>pagina-aanduiding<<}
Veeleer achten wij juist het eerste deel zijner verhandeling het meest belangrijke. Maar wij geven in bedenking, of niet, door die meerdere uitvoerigheid, het overige eenige wijziging had moeten ondergaan, waardoor alle herhalingen hadden kunnen vermeden worden. En op die vraag kan het antwoord, zoo wij meenen, niet twijfelachtig zijn, zonder dat wij daarom meesterachtig beslissen willen, hoedanig het tweede en derde deel, onzes inziens, beter tot één zaamgesmolten, had moeten zijn ingerigt. Wij willen die klagt over herhalingen met ééne enkele proeve staven, opdat onze bedoeling beter blijke. Reeds in de Inleiding wordt er gewag gemaakt van schleiermacher's gevoelen, dat de oorspronkelijke tekst des N. Verbonds, althans bij vele boeken, niet meer kan worden teruggevonden (bl. 13-18). Dat gevoelen wordt door de tekstgeschiedenis, zoo als zij hier is voorgesteld, reeds in den grond wederlegd. Het komt in de geschiedenis der tekstkritiek, als schleiermacher's arbeid wordt opgegeven, weder ter sprake (bl. 146-149). En eindelijk wordt het, in het tweede deel, nog eens opzettelijk beoordeeld en tegengesproken, als het doel moet worden aangewezen, dat de tekstkritiek zich heeft voor te stellen (bl. 244-259). Nu staat wel op elke der aangehaalde plaatsen niet hetzelfde te lezen; maar de Schrijver is toch, zijns ondanks, genoodzaakt, om gedurig op hetzelfde onderwerp terug te komen. En voor den lezer is het minder aangenaam, om hem hierin te volgen. Daarom oordeelen wij, dat zijne verhandeling in volkomenheid zou gewonnen hebben, indien deze en meer dergelijke herhalingen geheel vermeden waren. Bedriegen wij ons niet, dan ligt de oorzaak daarvan, behalve in de prijsvraag zelve, vooral in de vooraan geplaatste tekstgeschiedenis, die, bewerkt, zoo als zij is, de kiemen in zich bevat van de meeste resultaten der
tekstkritiek.
Maar wij willen zelfs den schijn niet aannemen, alsof wij door deze aanmerking iets zouden afdingen op de waarde van dit veelzins voortreffelijk geschrift. Daarom houden wij ook enkele kleinere terug, die wij onder de lezing had-
{==397==} {>>pagina-aanduiding<<}
den aangeteekend. Den bekwamen Schrijver zij voorspoed toegewenscht op zijne echt wetenschappelijke studiën, waarvan elke nieuwe proeve door ons, en door velen nevens ons, met belangstelling zal worden ontvangen.




Verhandeling over de zamenstelling en het verband der Zeilschepen, door H.A. van der Speck Obreen. Te Medemblik, bij de Wed. L.C. Vermande. In gr. 8vo. XX en 317 bl., benevens een Atlas met 12 Platen. f 8-50.

Het baart den nadenkende verwondering, dat in een land als het onze, hetwelk bij eene geringe oppervlakte en bevolking zulk eene aanzienlijke scheepvaart bezit, zoo weinig voor de opleiding van scheepsbouwkundigen gedaan en zoo weinig tot oefening van aankomende scheepsbouwkundigen geschreven is. De werken van witsen, van ijk en allard, in 1671, 1697 en 1705 geschreven, mogen voor de geschiedenis van den scheepsbouw waarde bezitten, als leerboeken zijn dezelve ongeschikt. De ongunstige gedachten, die men over de kunde van de Nederlandsche scheepsbouwmeesters voedde, deden in 1757 de Heeren van zwijndregt, de ruiter en udemans de pen opvatten, en deze leverden ons boeken, die, al mogen dezelve niet geheel het tegendeel bewijzen van hetgeen ten opzigte der Nederlandsche scheepsbouwmeesters beweerd werd, de kenmerken dragen van eene openhartigheid, helaas! te weinig gevonden bij de beoefenaren der scheepsbouwkunde. Men gaf hetgeen men wist en toepaste, en erkende, ja betreurde zelfs het gemis aan de noodige wiskundige kennis. Immers de ruiter zegt in zijn ‘Aanhangsel over den bouw der Hollandsche koopvaardijschepen’: ‘En wat de theorie of bespiegeling betreft, ik wil gaarne bekennen, die nooit op wiskunstige gronden te hebben geleerd, weshalve het mij ook onmogelijk zoude zijn, om ze u volgens de regels der meet- en werktuigkunde voor te stellen, gelijk de Heer du hamel doet: ook meen ik, dat zulks van een Hollandsch werkbaas met geene reden te vergen is. Iemand, dit lezende, zal mogelijk bij zich zelf denken, onze bijzondere baas doet wel, met dus over 't werk redenerende, zich zelf te verschoonen, want hij zal misschien weinig van de theorie verstaan. Vergeef

{==398==} {>>pagina-aanduiding<<}
het mij, opmerkende lezer, het is niet om deze reden dat ik aldus redeneer, noch ook, omdat ik de wiskundige theorie verwerp: het is er zoo verre van daan, dat ik in het geleerde werk van den Heer du hamel niets met meer smaak doorblader, en nu meer dan ooit ondervind en begrijp, hoe nuttig dat men zich in zijne jeugd op de wiskunst behoorde toe te leggen,’ enz.
In het voorbijgaan merken wij op, dat het werk van udemans zeker het meeste nut gesticht heeft, en dat men in dien tijd door theorie hoofdzakelijk verstond het maken van een plan van een schip, gegrond op zekere aangenomen regelen.
Later erkende de beroemde Hoogleeraar h. van beeck calkoen de waarde van den scheepsbouw als wetenschap, door het uitgeven in 1805 van zijne verhandeling, getiteld: Wiskundige scheepsbouw en bestuur, een werk, dat, volgens des Schrijvers eigene woorden, geschreven werd, ‘opdat wij eenmaal, met ijverzucht over den voorrang onzer naburen en de theorie en beoefening des zeewezens bezield, onzen alouden roem eenigermate zouden herkrijgen,’ en niettegenstaande een' man als van beeck calkoen voor omtrent veertig jaren de behoefte aan oorspronkelijke leerboeken over den scheepsbouw gevoelde, en daarin trachtte te voorzien, zoo zag niet, voor vijfëndertig jaren later, het werk: Aanleiding tot de kennis van het beschouwende gedeelte der scheepsbouwkunde, van den Heer van der speck obreen het licht, een werk, dat, ofschoon dezelfde strekking als dat van den Hoogleeraar van beeck calkoen hebbende, het voordeel heeft van, als door een' scheepsbouwkundige geschreven, meer toepasselijk voor de beoefenaars der scheepsbouwkunde te zijn.
Van waar die geringe lust tot schrijven, een lust, die in andere wetenschappen zoo ruimschoots wordt botgevierd? De beantwoording van deze vraag is niet moeijelijk.
Slechts weinige scheepsbouwkundigen waren, in den tijd dat het werk van den Hoogleeraar van beeck calkoen het licht zag, op de hoogte om het daarin gevondene te begrijpen. Later maakte de kwijnende toestand van den scheepsbouw de vorming van scheepsbouwkundigen minder smakelijk, en toen op onze werven wederom honderden hun brood verdienden, was er geen tijd meer om scheepsbouwkundigen te vormen; men behielp zich; de ondervinding leerde te ver-
{==399==} {>>pagina-aanduiding<<}
mijden bij een tweede schip, wat bij een eerste als niet of minder goed was bevonden: de uitkomsten overtroffen dikwijls de verwachtingen, en men beschouwde den scheepsbouw meer als een ambacht, dan wel als wetenschap. Gevestigde scheepsbouwmeesters, door ondervinding alleen gevormd, wilden ongaarne den invloed erkennen, dien het gemis van eene wetenschappelijke opvoeding op hunne handelingen uitoefende. Vandaar de nog voor het meerendeel geheel practische opleiding der jonge scheepsbouwmeesters, vandaar dat de practijk nog zoo menigmaal gebezigd wordt als een dekmantel voor gebrek aan kundigheden, zoo onontbeerlijk voor eene gelukkige beoefening der scheepsbouwkunde.
Doch keeren wij ons tot het werk, hetwelk ons aanleiding gaf tot het blootleggen van den toestand eener wetenschap, die in zulk een naauw verband staat met de welvaart van ons vaderland.
De Heer van der speck obreen biedt onder den bovenvermelden titel zijnen landgenooten eene verhandeling aan, welke strekken moet om de waarde van een zamenstellend deel van een schip tot het geheel aan te toonen; hulde doende aan de werken van den Heer rijk en anderen, zoo is deze verhandeling meer ingerigt voor de beoefenaren der scheepsbouwkunde, dan wel voor diegenen, welke zich met de bloote kennis der benamingen, plaats en verbinding der deelen van een schip kunnen tevreden stellen.
Stilzwijgend wordt door den Schrijver verondersteld, dat de lezer eene wetenschappelijke opvoeding genoten heeft. Hij verdeelt zijne verhandeling in achttien hoofdstukken, waarvan het 1ste, 2de en 3de de strekking hebben om, na de opsomming van algemeene beginselen, de krachten te doen kennen, die op een schip werken, en de uitwerking van die krachten op een schip na te gaan. Het 4de hoofdstuk is gewijd aan de vormen en eenvoudigste zamenvoegingen der bouwstoffen. Het 5de en 6de hoofdstuk behandelt kiel, stevens en inhout. Vervolgens worden in de 7de, 8ste, 9de en 10de hoofdstukken de verbanddeelen aangegeven en gerangschikt naar hunne bijzondere strekking. De opvulling der luchten vindt men in het 11de, de buitenhuid in het 12de, de dekken in het 13de, de uitgetimmerde gedeelten in het 14de, de openingen tot doorgang in het 15de, de steunpunten voor het tuig in het 16de, toegevoegde deelen voor bij-
{==400==} {>>pagina-aanduiding<<}
zondere diensten in het 17de, en eindelijk werktuigen tot het uitoefenen van groote krachten in het 18de hoofdstuk behandeld.
Uit de opnoeming van het verhandelde in de verschillende hoofdstukken ontwaart men het plan des werks; men heeft namelijk vooraf aangegeven, welke krachten de strekking hebben om den vorm van het schip te veranderen, waaruit voortvloeide te onderzoeken, door welke aangebragte deelen deze strekking wordt tegengewerkt, en vervolgens worden die zamenstellende deelen onder één hoofdstuk vereenigd, welke gerekend kunnen worden tot een doel zamen te werken.
Wij kunnen ons zeer wel met deze verdeeling vereenigen. Zeker is het, dat daardoor voor den beoefenaar der scheepsbouwkunde de weg aangegeven is, om het nut van aangebragte deelen aan den aard van het verband te toetsen. Wat nu de inhoud van het werk aangaat, zoo bevielen ons de 2de, 3de en 10de hoofdstukken het meest, de behandeling is goed en doeltreffend; de overige hoofdstukken bevatten uit den aard van het werk meer algemeen gekende zaken. Onder het lezen en het vergelijken van den tekst met de platen kwam ons het volgende voor:
Op bl. 26 en 27 wordt van bomschepen melding gemaakt; wij hadden daar liever een ander woord voor gebezigd gezien, daar bomschepen eene eigenaardige soort van koopvaardij- of visschers-vaartuigen zijn.
Bl. 42 geeft de omschrijving van schroefbouten, zonder melding te maken van het nuttige om den kop der bout in dat geval te wijzigen; de rozebouten worden zeldzaam gebruikt, zoo als dezelve op plaat I worden voorgesteld. Verder komt het ons voor, dat kopbouten en rozebouten bij elkander behooren.
Niet alle ijzeren neuten worden hol gegoten, bl. 43.
Het komt ons voor, dat in fig. 28 het hart niet in, maar buiten het hout geteekend is.
Het voorbeeld van een standvink, bl. 60, in fig. 47 voorgesteld, vonden wij minder gepast gekozen, ten minste de geheele toestel levert geenen of slechts zeer weinigen waarborg tegen het aftrekken van den balk van het vlak.
Wij hadden de later voorgestelde wijze van zamenstelling der achterslempbouten wel wat uitvoeriger behandeld willen zien, en daarbij tevens de Engelsche wijze van zamenstelling, van den constructeur lang, gehoopt te vinden.

{==401==} {>>pagina-aanduiding<<}

Over het inhout sprekende, wordt te veel de wijze van bouwen op de lands werven op den voorgrond geplaatst, zonder over het verschil, dat daarin bestaat op particuliere werven, te spreken. Zoo hebben b.v. de koopvaardijschepen hoogst zelden bijvrangen. Bij de behandeling der kluisplaten hecht men te veel aan breede kluisplaten; waarschijnlijk zijn deze bij onze voorvaderen zoo ingevoerd als een gevolg van de toenmalige inrigting der kluizen. Wij zouden niet breede op lucht staande kluisplaten verkiezen.
De barghouten beschrijvende, zoo wordt van geene koopvaardijschepen melding gemaakt.
Op bl. 117 leest men: op de koebrug der linieschepen, waar men eenen waterloopsklos bezigt; dit zal moeten zijn: geenen.
Dat men door de dunne einden van lijf en tak van ijzeren knieën knaapspijkers slaat, was voor ons nieuw; zeker is het zeldzaam. Het bouten der ijzeren knieën verdiende vooral, wat de nebbouten aangaat, eene meer breedvoerige behandeling; wij mogen wel wat meer op onze mededingers in het vak van scheepsbouw letten, zonder juist slaafsche navolgers te zijn. De beschrijving van het galjoen en der roerpennen is ook weder uitsluitend, zoo als dezelve bij oorlogschepen gevonden worden. Wij zouden de patrijspoorten met koperen kokers voorzien, en liefst geen dun hout bezigen; de Engelsche luchtkokers verdienden wel eenige melding.
Over het algemeen genomen is het werk te veel voor den Ingenieur van de Marine en te weinig voor den particulieren sheepsbouwmeester geschreven; wij voor ons vermeenen, dat het groote nut van zulke boeken, als het onderhavige, bij den burgerlijken scheepsbouw moet gezocht worden. Had de Schrijver dit meer op het oog gehad, dan ware het artikel verbindingsklossen en waterloopsklossen welligt anders behandeld geworden, en aangegeven, dat, bij het gebruik der staande ijzeren knieën onder de dekbalken bij koopvaardijschepen, de liggende houten knieën zeer dikwijls gebezigd worden.
De aanmerkingen, die wij ons veroorloofd hebben, dragen geenszins de strekking, om de waarde van het geheel aan te randen: ingenomen met de behandeling, wilden wij het boek niet vlugtig doorloopen, en hadden na de lezing het genoegen te kunnen zeggen, dat wij thans een in het Hollandsch

{==402==} {>>pagina-aanduiding<<}
geschreven werk bezitten, dat beter is dan de nieuwste Fransche en Engelsche werken van dien aard, b.v. die van mazaudier en tincham.
Wij wenschen voor het belang van scheepvaart en handel het werk in veler handen te zien; deze wensch zal echter evenmin, als de bijval, waarmede de Schrijver zich ten opzigte van zijn vroeger uitgegeven werk gevleid had, spoedig verwezentlijkt worden. Eerst moeten de grondslagen, om zulke werken met vrucht te gebruiken, gelegd worden, en daar hapert het bij velen aan. Wij mogen echter niet wanhopen om ook daarin vooruitgang te zien; het genot van nuttig geweest te zijn zal door den Schrijver bij teugen gesmaakt worden. De uitvoering van het werk doet de Uitgeefster eer aan: zoowel aan tekst als platen is veel zorg besteed, en de prijs is, de platen in aanmerking genomen, niet hoog.




Tafereel van het Heelal. Iste Deel. De Sterrekunde in haren geheelen omvang. Door J.J. von Littrow. Naar de derde Hoogduitsche uitgave bewerkt door G.A. Hondeyker, Onderwijzer in de Wis- en Zeevaartkunde, te Amsterdam. Eerste gedeelte. Te Amsterdam, bij Gebr. Diederichs. 1844. In roijaal 8vo. 199 bl. f 12-85 compleet.

De ruime aftrek, die aan de Nederduitsche vertaling van sommers Tafereel van het Heelal is te beurt gevallen, heeft eenen nieuwen druk van dat belangrijke werk noodig gemaakt. Het verheugt ons, daarin een bewijs aan te treffen, dat, te midden van zoovele nietsbeduidende lectuur van den dag, een werk van wetenschappelijke waarde, ook al is het uitvoerig en kostbaar, door onze landgenooten begeerd en op prijs gesteld wordt. Het werk van den Hoogleeraar sommer noemt zich niet ten onregte eene bevattelijke en onderhondende beschrijving van het uitspansel en den aardbol; deszelfs populariteit is geene oppervlakkigheid; het vereenigt wetenschappelijke grondigheid met eene hoogst duidelijke en onderhoudende voordragt. Is dit waar van het werk in het algemeen, het geldt bijzonder ook van het eerste Deel, zijnde eene beschrijving van het wereldstelsel, of populaire sterrekunde. Bij den herdruk zal men nu dit gedeelte van sommer's arbeid vervangen door eene vertaling van het werk

{==403==} {>>pagina-aanduiding<<}
van den Weener Hoogleeraar littrow, eenen der beroemdste sterrekundigen van onzen tijd: die Wunder des Himmels. Wij hebben deze overzetting alzoo in twee opzigten te beoordeelen, op zich zelve, en in betrekking tot het geheele werk.
Niemand, die het uitstekende werk van littrow kent, zal betwijfelen, of het de eer eener Nederduitsche vertaling verdiene. In geheel Europa is het met welverdiende toejuiching ontvangen, en heeft het den roem verworven van eene grondige, duidelijke, ten volle op de tegenwoordige hoogte der wetenschap staande behandeling van de sterrekunde, in zooverre die voor het beschaafde publiek, en alzoo voor uitgebreider kring, dan dien der opzettelijke beoefenaars van de astronomie, voorgesteld kan worden. De vertaling van dit werk van eenen der beroemdste beoefenaars van de schoonste aller menschelijke wetenschappen is alzoo eene ware verrijking onzer letterkunde, en verdient van deze zijde alle goedkeuring en aanmoediging.
Maar het eerste Deel van sommer's werk door die vertaling te vervangen, daarover meent Ref. minder gunstig te moeten oordeelen. Het is op zich zelf voor de bezitters der vroegere uitgave van eenig werk reeds onaangenaam, wanneer het bij eene volgende eigenlijk een geheel ander werk wordt, en men ontgaat daarmede moeijelijk den schijn van speculatie op de beurs der koopers. Niet, dat wij zouden begeeren, in eenen tweeden druk nooit meer dan eenvoudigen herdruk te vinden; integendeel, men doet wel, het is zelfs pligtmatig, de veranderingen en wijzigingen niet voorbij te zien, die door latere ontdekkingen zijn noodig geworden. Maar dit is iets anders, dan eene hoofdafdeeling des werks in een geheel ander geschrift van eenen anderen Schrijver te doen bestaan. Daardoor wordt men bijna gedwongen, zich bij de eerste uitgave ook de tweede aan te schaffen, vooral, wanneer, zoo als nu, die uitgave in eenen geheel anderen uiterlijken vorm wordt gegeven. Wij zien ook niet, waarom het noodig of nuttig ware, littrow's werk in plaats van dat van sommer te geven. Het laatste is, in verband tot het geheel, allezins voldoende, en kon gemakkelijk, ten gevolge van eenige weinige latere ontdekkingen, bijzonder ten opzigte van de planeten en kometen, hier en daar zijn verbeterd en bijgewerkt. Ook staat het, en in uitvoerigheid, en in bewerking, en in onderstelde kennis bij den

{==404==} {>>pagina-aanduiding<<}
lezer, tot de volgende gedeelten in een, nu gedeeltelijk verbroken verband; want het werk van littrow is veel uitvoeriger, zelfs, naar het ons dunkt, te uitvoerig in betrekking tot het geheel, en het gaat ook dieper, dan geschikt is voor die lezers, voor welke het geheele werk bestemd is, gelijk onder anderen uit de behandeling van het aard-magnetismus in het 2de Deel kan blijken.
Dit gedeelte behelst eene der vier afdeelingen van het oorspronkelijke werk. Het geven van een nader verslag moeten wij uitstellen tot het ontvangen van het vervolg, want de vertaling is geschied naar de tweede uitgave van hetzelve, die ons niet bekend is, maar waarin, naar wij elders lazen, het een en ander volgens latere waarnemingen moet veranderd zijn. Daarom moeten wij ons tot nog toe met deze aankondiging vergenoegen, alleen zeggende, dat de vertaling zeer goed is, en de uitvoering, wanneer men met het zoogenoemde roijaal octavo formaat en den druk in twee kolommen genoegen neemt, zuiver en net. - Nader verslag van het geheele werk wachte men na de ontvangst van het vervolg.





Nederlandsch Archief voor Kerkelijke Geschiedenis. Door N.C. Kist en H.J. Royaards, Hoogleeraren te Leiden en te Utrecht. IIIde Deel. (Ook onder den titel: Archief voor Kerkelijke Geschiedenis, inzonderheid voor Nederland enz. XIVde Deel.) Te Leiden, bij S. en J. Luchtmans. 1843. In gr. 8vo. X en 568 blz. f 6-40.

Dat wij met het boekwerk, welks titel wij hier hebben afgeschreven, zeer zijn ingenomen, is den lezer der Vaderlandsche Letteroefeningen bij de aankondiging van de beide eerste deelen des Nederlandschen Archiefs gebleken; en de inhoud van het 3de deel, dat wij bij die vroegere aankondiging ook reeds voor een gedeelte hebben doen kennen en thans nog wat uitvoeriger willen vermelden, is waarlijk niet zeer geschikt om ons van die ingenomenheid terug te brengen. Men vindt trouwens in hetzelve belangrijke stukken onder al de vier rubrieken, in welke het Archief tot dus ver gescheiden is, en sommige dier opstellen zijn meer dan belangrijk. Met voorbijgang van hetgeen waarover, als in

{==405==} {>>pagina-aanduiding<<}
verband staande met Bijdragen in de beide eerste deelen, reeds gesproken is, zullen wij den rijken inhoud thans kortelijk doen kennen.
Onder de rubriek van algemeene Kerkgeschiedenis, waarmede het boekdeel geopend wordt, vinden wij allereerst, blz. 1-112, eene Verhandeling van den Leidschen Hoogleeraar n.c. kist, getiteld: De Pausin joanna, (eene aanwijzing dat het onderzoek harer geschiedenis nog niet gesloten is) met eene afbeelding. Zij levert eene proeve van historische kritiek, eenen Hoogleeraar waardig; en wekt de overtuiging, dat, in weerwil van de letter- en tijdrekenkundige verminkingen, aan welke de Pausgezinden zich ten deze hebben schuldig gemaakt, de overlevering aangaande joanna, wat de hoofdzaak betreft, op historische waarheid steunt. De Katholiek, die deze verhandeling reeds had aangevallen eer zij nog het licht zag, heeft na hare uitgave, van September 1843, bl. 230, berigt, er kennis van te hebben genomen, en tevens den Professor op zijne voorlezing eene nalezing beloofd, naar welke wij inderdaad zeer verlangen, dewijl de Katholiek er den tijd toe heeft genomen en ons dus het regt gegeven, om iets zeer voortreffelijks van hem te verwachten. Geeft hij nu evenwel het beloofde niet, dan zullen wij dit voor eene belijdenis van onvermogen mogen houden, en voor eene toestemming der resultaten door den Hoogleeraar kist verkregen.
Op deze verhandeling volgt, blz. 113-172, een lezenswaardig opstel van den bekwamen en ijverigen Goesschen Leeraar en Theol. Doct. e.b. swalue: Het Hospitaal te Cues en deszelfs stichter. Met twee afbeeldingen. Het staat in verband met 's mans verhandeling over den Kardinaal n.v. cusa in het IXde deel van het vroegere Archief, en doet ons deze weldadige inrigting, zoo als zij was en is, genoegzaam kennen.
Behalve deze meer uitgebreide stukken vinden wij onder deze zelfde rubriek nog een paar kleinere bijdragen van Prof. kist, t.w., blz. 193 en 194, een bewijs, dat thomas a kempis werkelijk de Schrijver is geweest van het werk de imitatione Christi; en, blz. 287 en 288, een Schimpdicht op luther, zijnde vermoedelijk een fragment van een epithalamium op zijn huwelijk, door eenen Pausgezinde.
Voor de Kerkgeschiedenis van Nederland bevat dit deel niet minder dan elf bijdragen, allen hare plaatsen ten volle

{==406==} {>>pagina-aanduiding<<}
waardig, sommigen van zeer belangrijken inhoud. De Heer g. van enst koning heeft in zijne mededeeling, blz. 173-179, de ongebondene levenswijze der Geestelijkheid in het midden der XVde Eeuw door echte bewijzen gestaafd; en de Hoogl. kist heeft er, blz. 289-304, nog iets over de ongebondene levenswijze der Geestelijkheid in de XVde en XVIde Eeuw, bijgevoegd. Gezamentlijk bewijzen zij al weder ‘de noodzakelijkheid van die Hervorming der Kerk, naar welke de Christenheid sints lang, ook in ons vaderland, met vurig verlangen uitzag.’ - De waardige en werkzame Middelburgsche Predikant Dr. j. borsius heeft, blz. 195-264, de onuitgegevene akten der Vergadering van eenige Gereformeerde Predikanten, uit de onderscheidene Gewesten der Vereenigde Nederlanden, in 1616 te Amsterdam zamengekomen, met toelichtende aanmerkingen medegedeeld, en hiermede éene belangrijke bijdrage geleverd tot de Kerkgeschiedenis in dat treurige tijdvak. - De Goudasche Leeraar en Theol. Doct. m.a.g. vorstman deelde aan den Hoogl. kist het afschrift mede van eenige stukken, welke hij in het stedelijk archief te Bergen op Zoom had aangetroffen, die nu hier, blz. 265-282, worden opgenomen als eene Bijdrage tot de Hervormingsgeschiedenis der stad Bergen op Zoom, waarover door de Heeren ypey en dermout slechts weinig te boek was gesteld; en Mr. l.p.c. van den bergh zond der Redactie eene lijst van de Reliquien der Collegiale Kerk van St. Steven te Nijmegen, volgens de acten van het Kapittel dier kerk, berustende in de stedelijke archiven op het Raadhuis te Nijmegen, welke hier, blz. 283-286, is afgedrukt.
Blz. 289-304 geeft kist weder een bijvoegsel tot zijne verhandeling over bloccius; en daarna volgt, blz. 305-384, de Staats-Kerkorde van willem I, Prins van Oranje in 1583, uit een Handschrift medegedeeld en historisch bewerkt door h.j. royaards. De Utrechtsche Hoogleeraar levert hiermede op zijne beurt eene allergewigtigste bijdrage tot de geschiedenis der Nederlandsche Kerkordeningen, die in zoo innig verband staan met de geschiedenis der kerk zelve. Eerst herinnert hij de geschiedenis van dit ontwerp van Kerkorde, door vermelding van de aanleiding daartoe, van deszelfs lotgevallen en verband tot dat van 1591; daarna deelt hij de Kerkorde zelve mede, vergeleken met het daarop gegronde concept van 1591; en eindelijk nog eene en andere

{==407==} {>>pagina-aanduiding<<}
aanmerking hiertoe betrekkelijk, vooral in vergelijking met vroegere en latere ontwerpen. - Bij het laatste gedeelte hadden wij iets meer verlangd. Wij vinden namelijk wel eene vergelijking met de Middelburgsche Kerkorde van 1581, en ook eene met de Hollandsche Staats-Kerkorde van 1591, doch wij vinden er geene met de Zeeuwsche Kerkorde van 1591, welke, naar Refs. meening, hier almede eene plaats verdiend zou hebben. Hoezeer door classikale gedeputeerden ontworpen en door de Synode overzien en veranderd, onderging die Kerkorde toch almede eene revisie van de zijde der Staten, die haar hier en daar wijzigden, en zij leverde alzoo eene politiek-kerkelijke kerkorde, ja wel gegrond op die van 1581, doch op sommige hoofdpunten toch ook weer meer overeenkomende met de Staats-Kerkorde van 1583, dan met de Synodale van 1586. Want ook zij ging uit van het staatsbeginsel, dat aan de regering een voornaam aandeel toekent aan de benoeming van Predikanten, Ouderlingen en Diakenen; ook zij stelde vast, dat de ban of afsnijding niet dan met medewerking van de regering zou worden uitgeoefend; ook zij bepaalde, dat de Diakenen de armen zouden bedeelen sonder onderscheijt van Religie enz. enz. Een ambtseed, zooals het ontwerp van 1583 voorschreef, kent de Zeeuwsche Kerkorde wel niet; maar de Predikanten, Ouderlingen en Diakenen moesten echter in Zeeland ook bij eede belooven ‘der Magistraet houw, trouw en gehoorsaem te wesen en sich in alles te dragen, als een goet en trouw onderdaen en Minister des goddelicken woorts der Gereformeerde Religie schuldig is ende behoort te doen.’ - De Zeeuwsche Kerkorde van 1591 hondt alzoo het midden tusschen die van 1581 en 1583. De kerkelijken hadden wijselijk op sommige punten toegegeven, en dien ten gevolge op anderen weder hunnen wensch verkregen. Had men in Holland niet van beide zijden te sterk op sommige dingen gehecht, welligt ware ook aldaar in 1591 reeds eene
algemeene kerkorde ingevoerd. Dat ook de acht gecommitteerde Hollandsche Predikanten in 1591 tot toegevendheid neigden, blijkt uit hetgeen de Hoogl., blz. 377, opmerkt; waarbij ZHG. evenwel ontgaan schijnt, dat Ds. g. de roy door ziekte verhinderd is geworden aan de werkzaamheden deel te nemen, zoodat de politieken in de bijeenkomsten van zelf de meerderheid hadden. - Blz. 310 en 325, zal het jaartal 1611 wel moeten zijn 1617. Blz. 329 staat computus voor

{==408==} {>>pagina-aanduiding<<}
cornputus. De voornaam van puppius, blz. 330, was, meenen wij, guilielmus en niet henricus. - De Hoogl. beschouwe deze geringe aanmerkingen als bewijzen van de belangstelling, met welke Ref. zijne mededeelingen gelezen heeft, want alleen met dit doel heeft hij ze aangestipt.
Prof. kist geeft naderhand nog eenige kleine bijdragen tot de Nederlandsche kerkgeschiedenis, t.w., blz. 411-416, een' brief van pontiaan van hattem over het prediken op beroep, die den veroordeelden man eere doet; blz. 417-421, iets over maaltijden bij gelegenheid der Intrede of het Afscheid nemen van Predikanten; en eindelijk, blz. 422, het spreekwoord: Hij is een Dordtenaar, hij heeft van den os gegeten.
Het kleine stuk van dezelfde hand, over den Nederlandschen oorsprong der zoogenaamde Zwingliaansche Avondmaalsleer, blz. 385-402, dat wij reeds bij de aankondiging van het IIde deel vermeld hebben, is het eenige, hetwelk hier voorkomt onder de rubriek: geschiedenis der Christelijke leer.
Ook de laatste rubriek: kerkelijk regt, bevat slechts ééne bijdrage, maar eene bijdrage, die de waarde van meer dan één boekdeel heeft. Zij heeft het eenvoudig opschrift: onderzoek naar het vorstelijk regt van Placet, door n.c. kist, en beslaat de ruimte van blz. 423-568. Na een woord ter inleiding geeft kist eerst een geschiedkundig overzigt van den oorsprong en de toepassing van genoemd vorstelijk regt; en deelt vervolgens mede de gevolgtrekkingen en opmerkingen, tot welke de geschiedenis, die leermeesteres des levens, ook van het burgerlijke en maatschappelijke, ons van zelve aanleiding geeft. Wie ooren heeft om te hooren, die opene ze hier; want het geheele stuk is even gewigtig voor den Staatsdienaar als voor den Godsdienstleeraar. Leze elk, zonder onderscheid van religie of stand, leze elk, die het vaderland lief heeft, wat de Muze der Geschiedenis onzen kist heeft in de pen gegeven, en doe hij er voordeel mede bij zijne behartiging der vaderlandsche belangen. Hetgeen kist schreef is een woord op zijn' tijd; een woord, dat ieder als het ware uit zijnen eigenen mond moet opvangen; een woord, dat wij ten minste niet verminken willen door de hoofdtrekken er van mede te deelen. Wij danken er den Hoogleeraar voor met bede tot den Vader der lichten: moge dit goede zaad menigen wel bereiden akker vinden!






{==409==} {>>pagina-aanduiding<<}

De Kwelder-kwestie (questie?) nader toegelicht, of Betoog, dat de Kwelderlanden en Aanwassen, langs onze Wadden gelegen, niet zijn de (het?) eigendom van den Staat, maar der tegenwoordige partikuliere bezitters, en niet vallen onder het bereik van Art. 538 van den Cod. Civ., of onder dat van het daarop gebouwde Keizerlijke Decreet van den 11 Jan. 1811. Voorgedragen in de vergadering van het Groninger Genootschap: Pro excolendo jure patrio, op den 30 Mei 1843, en later hier en daar bijgewerkt en met aanteekeningen vermeerderd, door Dr. R. Westerhoff, Lid des Genootschaps. Met eene Wadkaart. Te Groningen, bij C.M. van Bolhuis Hoitsema. 1844. In gr. 8vo. XII en 154 bl. f 2-80.

In het voorjaar van 1843, kort vóór dat de zaak van het Domeinbestuur, als opeischer van kwelderland en aanwas, tegen Mejnfvrouw de Weduwe en Erven van wijlen den Heer j.k. de cock, voor de Arrondisscmentsregtbank te Appingadam, bepleit is geworden, werd de Schrijver door den Advocaat en den Procureur der gedaagden verzocht, zijn gevoelen te willen opgeven nopens de vraag: of onze noordelijke langs de Wadden gelegene kwelderlanden in het algemeen, en die van de gedaagden in het bijzonder, wel gerekend kunnen en mogen worden aan zee te liggen?
Bij eene korte, door kaarten toegelichte Memorie, voldeed de Schrijver aan dit verzoek; doch kort daarna, en wel reeds in den aanvang van Mei, ontving hij van den Secretaris van het Groninger Genootschap: Pro excolendo jure patrio, kennisgeving, dat zijne leesbeurt bij gemeld Genootschap inviel 30 Mei eerstkomende. Nu begreep hij best te doen, met gezegde Memorie uit te breiden, nader te bewerken, en alzoo gewijzigd in 't Genootschap voor te dragen. Had nu het Domeinbestuur berust in zijne veroordeeling door de Regtbank te Appingadam, Dr. westerhoff zou zijne verhandeling niet in het licht hebben gegeven; maar (gelukkig, in het belang der wetenschap, schoon verdrietig voor de kwelderbezitters) het Domeinbestuur kwam in hooger beroep; en nu besloot de Schrijver tot de uitgaaf van zijn geleerd en weldoorwrocht opstel, over welks verschijning wij ons hartelijk verheugen.

{==410==} {>>pagina-aanduiding<<}

Men weet, uit het Weekblad van het Regt van 16 Mei 1844, No. 495, dat het Domeinbestuur eveneens geappelleerd heeft van een vonnis der Arrondissementsregtbank te Winschoten, geslagen 30 Junij 1841, maar ook die opvordering van ruim 5600 bunders kwelderland, slijk en water, aan den Dollard gelegen, zich andermaal heeft zien ontzeggen en de stad Groningen in den eigendom er op heeft zien handhaven, bij Arrest van het Prov. Geregtshof van Groningen, geslagen 30 Junij 1844. Men mag dus hopen, dat het Domeinbestuur zal genezen zijn van zijne zucht, om sedert eeuwen herwaarts door de oeverbezitters zich toegeëigende en nog voortdurend door hen zich toegeëigend wordende kwelders en aanwassen, (schoon napoleon zelf het regt der oevereigenaars erkende en zijn decreet van 1811 op zulke gronden niet toepaste) ten behoeve van het Rijk niet terug, maar letterlijk af te eischen: want nooit hebben de bedoelde kwelderlanden en schorren, hetzij regtens, hetzij feitelijk, den Staat of het Domein toebehoord.
Dit nu vindt men door den Schrijver, wat den oorsprong der kweldergronden aangaat, gedeeltelijk met verzaking van zijn vroeger geuit gevoelen, wel wat scherp, maar toch duidelijk en krachtig betoogd.
Volgens hem is het eigenlijke zeestrand eerst dáár, waar de wadden eindigen aan den noordkant van Schiermonnikoog en Borkum. Al wat tusschen die eilanden en den bedijkten grond der Provinciën Friesland en Groningen ligt is verdronken oud alluviaal terrein, en derhalve land, hetwelk, ten gevolge van het doorbreken van de duinketen wel bij hoog water door de zee overstroomd wordt, maar toch altijd een deel uitmaakt der Provinciën, waar het zich vóór bevindt. Dat overstroomde, van rivieren en kreken doorsnedene land zijn de Wadden, (welk woord, volgens bilderdijk, Gesch. des Vad. I. 51, lage landen beteekent), en hetgeen van die gronden langzamerhand weder voor bepoldering vatbaar wordt is het kweller- of kwelderland. Dat kweller- of kwelderland is geen opwas uit zee, maar bezinksel der rivieren, hetwelk aan de oeverlanden zich vastzet, en waar dus het regt van aanwas, aanspoeling of alluvie op toepasselijk is. Altijd zijn de oevereigenaars in het bezit van dat regt geweest. Bij decreet van 6 Junij 1811, had Keizer napoleon, op verzoek van de Heeren s. bruins c.s., de indijking, waartoe zij bij besluit van Koning lodewijk van 1 Mei 1810 waren geantoriseerd, van de kwelderlanden of

{==411==} {>>pagina-aanduiding<<}
gronden voorwaarts de polders achter Usquert, Warfum, den Andel enz. op nieuw vergund, met verklaring, dat de dispositiën van het decreet van 11 Januarij 1811 op gezegde kwelderlanden niet zouden toepasselijk zijn. Daar al de kweldergronden, om dezelfde redenen als de bij dat decreet vermelde, bijzonder eigendom waren, heeft de Fransche Regering de eigenaren en beklemde meijers, hetzij ze gereclameerd hadden of niet, in het rustige bezit gelaten, hetwelk zij en hunne voorgangers sedert onheugelijke tijden hadden uitgeoefend; en eerst het Nederlandsche Bestuur, onder het Ministerie van den Heer rochussen, is op den inval gekomen, alle kweldergronden als eigendom van den Staat op te vorderen, en allen aanwas, voor het vervolg, aan de oevereigenaars te betwisten. Echter is het regt der kwelderbezitters niet alleen afhankelijk van de aard- en oudheidkundige nasporingen, met voor hen zoo gelukkig gevolg door den Schrijver gedaan. Neen! hoeveel waarde die onderzoekingen voor de wetenschap hebben, al had de Schrijver (hetgeen ons echter onmogelijk voorkomt) in de hoofdzaak gedwaald; dan zou het onheugelijk bezit, door particulieren ten titel van eigenaren, en dat nog ter goede trouw, reeds genoeg zijn, om het Domeinbestuur in elken aanval het onderspit te doen delven. Intusschen gaat er verbazend veel geld aan Proceskosten verloren, waar de Staat in verwezen wordt, en in plaats dat de schatkist door dergelijke, ieder tegen de borst stuitende regtsgedingen zou worden verrijkt, wordt zij er nog verder door uitgeput. Dáárom zal men wel voorzigtiger zijn in het vervolg. Dat zij zoo!




Tijdschrift voor algemeene Munt- en Penningkunde, uitgegeven door P.O. van der Chijs. IIden Deels 3de Stuk. Te Leiden, bij S. en J. Luchtmans. 1843. In gr. 8vo. Van bl. 669-956.

Recensent verheugt zich, dat, niettegenstaande de weinige aanmoediging, dit Tijdschrift echter bij voortduring in het licht verschijnt; en daar hij met genoegen ziet, dat sedert eenige jaren de penningkunde in ons vaderland meer en meer hare beoefenaren vindt, zoo wenschte hij ook gaarne dit Tijdschrift in handen van meerdere liefhebbers en verzame-
{==412==} {>>pagina-aanduiding<<}
laars. Aangenaam zal het hem dus zijn, wanneer ook deze aankondiging medewerkt om het debiet te vermeerderen; opdat daardoor en Schrijver en Uitgever belooning vinden voor hunne moeite.
In de eerste plaats treffen wij hier het vervolg aan van de beredeneerde naamlijst der gedenk- en legpenningen, munten enz., welke gevonden worden in van loon's werk, en wel het tweede gedeelte des IIden D. Vooraf echter gaat eene opgave der prijzen, waarvoor de penningen uit het eerste gedeelte van het IIde D. op de verkooping der Heeren j. kleynenberg en geelhard verkocht zijn. In onze aankondigingen van de vorige stukken hebben wij het nut van dezen arbeid aangetoond en den Heer van orden onzen opregten dank gebragt: wij doen dit dan ook voor dit gedeelte zijner taak, met den wensch, dat hij, bij het klimmen zijner jaren en andere gewigtige bezigheden, gezondheid en tijd moge blijven behouden, om zijnen, voor elken penningliefhebber, zoo belangrijken arbeid voort te zetten.
Vele wetenswaardige mededeelingen, de vaderlandsche penningen betreffende, komen hier voor. Op grove feilen hebben wij niet gestooten: Van loon, II D., bl. 362, No. 2 is, dunkt ons, een legpenning. Bl. 695 wordt aangehaald de Konst- en Letterbode van 1837, moet zijn 1836. Bl. 696, sprekende van de gedenkpenningen en graftombe van johan maurits van Nassau, had de Schrijver kunnen opgeven, dat van genoemde tombe, te Berg en Daal bij Kleef opgerigt, eene fraaije afbeelding wordt gevonden in de Kleefsche en Zuidhollandsche Arcadia van claas bruin, tegenover bl. 34. Bl. 750, reg. 4, staat plus ultra, moet zijn: plus oultre. Met verlangen zien wij ook de beloofde biographische berigten omtrent eenige medailleurs te gemoet. Wij maken den Heer van orden opmerkzaam op het werk van den Heer immerzeel, de Levens en werken der Hollandsche en Vlaamsche Kunstschilders, Beeldhouwers, Graveurs en Bouwmeesters, waarin uitmuntende artikels, zoowel over vroegere als latere stempelsnijders, te vinden zijn.
De beschrijving en afbeelding van den gedenkpenning op het overlijden van den kunstschilder govert flink, benevens het naauwkeurige levensberigt van hem door den Heer j.h. van der noordaa, te Dordrecht, zal voorzeker iederen lezer welkom zijn.

{==413==} {>>pagina-aanduiding<<}

Uit het door den Redacteur medegedeelde berigt omtrent g. rathgeber's werk, getiteld: Niederländische Münzen und Medaillen des Herzoglichen Museums zu gotha blijkt, dat ook elders de vaderlandsche penningen op prijs worden gesteld, maar dat men nog in vele kabinetten die orde van rangschikking mist, welke het koninklijke kabinet te 's Hage, ook van dien kant, voor vreemdelingen belangrijk maakt.
De drie volgende stukken van den Heer j.f.g. meijer, te 's Hage, zijn mede zeer lezenswaardig. Het eerste is een berigt over stürmer's Muntboek en de daarin voorkomende 's Heerenbergsche en Batenburgsche munten. Het werk van stürmer, in 1583 uitgekomen, is hoogstzeldzaam en zeker aan weinigen bekend. Het bevat over de genoemde munten zeer uitvoerige berigten. Het tweede behelst een berigt omtrent een zeldzaam muntje, ten betooge, dat Nijmegen gemunt heeft volgens het verdrag der Westphaalsche en Nederrijnsche kreitsen. Het derde stuk bevat een berigt aangaande een' zeldzamen Nederlandschen daalder van geertruida van bronckhorst; ook voor deze mededeeling zeggen wij den Heer meijer dank.
Minder belangrijk komt ons voor het algemeen overzigt der penning- en muntverkoopingen in Nederland van 1839-1842, door g. van orden c.s., ruim 80 bladzijden beslaande, hetwelk den prijs van het Tijdschrift aanmerkelijk verhoogt, (eene reden welligt, waarom vele liefhebbers het niet aanschaffen); aan weinigen welkom is, en dat zeer goed achterwege had kunnen blijven, daar men in de laatste jaren gezien heeft, hoe weinig men dergelijke opgaven, bij verkoopingen, tot maatstaf nemen kan.
Verder volgen de wetenschappelijke berigten. Deze afdeeling bevat wederom een' schat van nuttige zaken. Over Nederland vinden wij weinig, misschien treffen wij iets meer in een volgend stuk aan. Het stuk omtrent de penningplaat van den schilder anthonij van blocklant, voorkomende in de verzameling van den Heer p.f. van der wallen, te Kralingen, als ook de beschrijving van een' onuitgegeven penning op het sneuvelen van den Luitenant Admiraal kortenaar is der mededeeling waardig.
Omtrent de zinspreuk van van blocklant: niet sonder rede, op zijnen gedenkpenning geplaatst, kunnen wij niets anders zeggen: de uitlegging derzelve komt ons echter min-
{==414==} {>>pagina-aanduiding<<}
der aannemelijk voor. Wie weet welke, bijna nietsbeduidende omstandigheid aanleiding heeft gegeven, dat van blocklant zich deze zinspreuk koos. Men denke slechts aan de zinspreuk van onzen coornhert: verkiezen doet verliezen.
En hiermede eindigen wij onze aankondiging. Bij ruim debiet van het Tijdschrift wenschen wij, dat het blijve medewerken tot meerdere beoefening eener wetenschap, die tot de grondige kennis der geschiedenis zulke belangrijke hulpmiddelen en bronnen oplevert, en die, nimmer uitgeput, aan velen, zelfs in den huiselijken kring, nut en genoegen aanbrengt.




Over de spelling van de bastaardwoorden in 't Nederduitsch, door M. Te Amsterdam, bij Nayler en Co. 1843. In gr. 8vo. VIII en 150 bl. f 1-50.

Dit boekje is nameloos uitgekomen. Sedert eenigen tijd heeft men intusschen den naam van den Schrijver, indien wij ons niet bedriegen, genoemd. Zoo Rec. in diens plaats ware geweest, hij had voorzeker gezorgd, dat men elkander zijnen naam zelfs niet influisterde. Hij zou den roem van een goed taalgeleerde hebben opgeofferd aan de vrees, dat weldenkende, bezadigde en ernstige lieden bij het hooren van dien naam de uitdrukking van hunne afkeuring niet zouden kunnen weêrhouden en zich ongaarne zouden inlaten met iemand, die door den toon van zijn schrijven had bewezen, zoo weinig te gevoelen, wat tot den beschaafden en welvoegelijken toon behoort, en hoe zaken van zuiver wetenschappelijken en letterkundigen aard behooren behandeld te worden. Wij weten, dat bilderdijk in het vak der taalstudie het voorbeeld heeft gegeven van zulk eenen schrijftrant, die beneden de waardigheid des persoons en der zaak is; maar zoo oeit eenig voorbeeld verre is van navolging te verdienen, het is dat van bilderdijk, ten aanzien van personen en zaken, tegen welke hij zich, te regt of te onregt is hier vrij onverschillig, meent te moeten verklaren. Wat wij intusschen bij den grooten man als eene beklagelijke afdwaling van den geest betreurden, wat wij bij hem door omstandigheden,

{==415==} {>>pagina-aanduiding<<}
door ligchamelijke gesteldheid, en wat dies meer zij, verontschuldigden, schoon wij het nooit konden goedkeuren of regtvaardigen, dat wekt onze onvoorwaardelijke afkeuring, dat wekt een gevoel van minachting en afkeer bij ons op, wanneer wij het elders aantreffen, waar de onvergelijkelijke grootheid der verdiensten in andere opzigten niet als tot toegeeflijkheid met de menschelijke zwakheid en gebrekkigheid dringt. Er heerscht bij vele van onze tegenwoordige schrijvers en dichters eene hoogmoedigheid en eigenwaan, die meent alleen de wijsheid in pacht te hebben, een geest van onbeschoftheid, die vergeet, dat bescheidenheid het eerste kenmerk der waarachtige verdienste is, een zucht, om op iedereen uit de hoogte neder te zien, een jagtmaken op den naam van aardigheid, dat er niet naar vraagt of aardigheid te pas of te onpas, tijdig of ontijdig is, eene vrijpostigheid in wijze van uitdrukken en schrijven, die zich niet bekommert over het welvoegelijke en betamelijke, en die begrijpt, dat alles haar is geoorloofd. Wie afkeerig is van dien hoogen en meesterachtigen toon, wie meent, dat wetenschappelijke zaken ook in wetenschappelijken vorm moeten behandeld worden, wie zich wacht, om op spottenden, schimpenden, vernederenden of verachtenden toon te spreken over verdienstelijke en achtenswaardige mannen, al kan men zich met hun gevoelen niet vereenigen, die heet in de sierlijke taal van zekere soort van lieden een Jan Salie, die staat volgens hen niet op de hoogte van zijnen tijd, en dien zouden zij gaarne een plaatsje in een of ander oudmannenhuis aanwijzen. Wij gunnen de heeren hunne meerderheid en meesterachtigheid; wij benijden hun de gave niet, om alzoo te schrijven en te spreken. Wij zullen voortgaan het daarvoor te houden, dat bekwaamheid met bescheidenheid kan en moet gepaard zijn, dat er kracht en leven in de letterkunde kan gevonden worden zonder hoogen toon, blufferigheid, spot en schimp, en dat humaniteit een eerste vereischte is, dat van den
beschaafden en welopgevoeden letterkundige mag verwacht worden. Tot deze aanmerkingen geeft de toon van het boek des Heeren M. ons aanleiding, en wij zullen dien verder laten, voor hetgeen hij is, om een woord te spreken over de zaken, die in hetzelve worden behandeld.
De spelling der bastaardwoorden is voorzeker een onderwerp, dat eene opmerkzame en opzettelijke beschouwing verdiende. Zoo er ergens ongelijkmatigheid bestaat, dan is

{==416==} {>>pagina-aanduiding<<}
het hier, en eene proeve om hier vaste regels te geven, is prijselijk, ook al kan men zich in vele opzigten met haar niet vereenigen. Het boekje getuigt van grondige kennis onzer taal en bevat veel belangrijks, hetzij onmiddellijk, het zij zijdelings met het hoofdonderwerp in verband staande. Wij kunnen het in al zijne bijzonderheden niet volgen, maar moeten ons tot eenige enkele punten bepalen. Wij vinden hier algemeene regelen voor de spelling der bastaardwoorden opgegeven en vervolgens (en hieraan is een groot deel van dit boekje gewijd,) eene toepassing van den hoofdregel door de aanwijzing, door welke letters en teekens de klanken der oorspronkelijke woorden, van welke onze bastaardwoorden zijn ontleend, in onze taal kunnen worden uitgedrukt. De algemeene regelen zijn deze: 1. Alle woorden, die uit vreemde talen in de onze worden overgenomen, moeten volgens de uitspraak, die men er ten onzent aan geeft, (hetzij dat die meer of minder van de oorspronkelijke afwijkt) in zoodanige deelen gescheiden worden, als wij in het Nederduitsche alfabeth terugvinden, en bij het weder zamenstellen, bij het schrijven dezer woorden, heeft men slechts in zooverre hunne primitieve gedaante indachtig te zijn, als dit met onze Hollandsche uitspraak bestaanbaar is. 2. Vreemde woorden, van welken aard ook, die niet met onze Nederduitsche letterteekens af te beelden zijn, of wel, die men, om redenen, in hunne primitieve gesteldheid wil behouden, schrijft men als in de oorspronkelijke taal, doch voor het gemak van den lezer worden ze dan wel onderschrapt of in druk met cursief gezet. 3. De goede smaak verbiedt ons, ook waar uitspraak en afkomst dit toe mogten laten, een woord zoodanig te schrijven, dat het een al te zonderling voorkomen hebbe. Kan men zich met deze regelen vereenigen, dan komt het nog slechts op de toepassing van den eersten aan, namelijk op de bepaling, door welke letterteekens de klanken der vreemde woorden bij ons
zullen worden uitgedrukt. Wij zouden intusschen meenen, dat daartegen nog al wat ware in te brengen. Men moet, dunkt ons, groot onderscheid maken tusschen twee soorten van bastaardwoorden, tusschen dezulken namelijk, die door vorm, klank, uitgang, langdurig en algemeen aangenomen gebruik geheel opgehouden hebben hunnen vreemden oorsprong te verraden en als zoodanig met de oorspronkelijke woorden der taal gelijk regt en gelijken rang hebben verkre-
{==417==} {>>pagina-aanduiding<<}
gen, en tusschen die, welke door vorm, klank, grondwoord enz. zich oogenblikkelijk als vreemdelingen doen kennen, en ook bij de meest Hollandsche spelling nooit ofte nimmer als Hollandsche woorden zullen kunnen worden aangenomen. Kaas moge van caseus, kaap van cabo enz. afstammen, het zijn woorden door eeuwenoud gebruik als Hollandsch geijkt, door vorm en klank en uitgang geenen vreemden oorsprong verradende, en dus als Hollandsche woorden te schrijven en te beschouwen. Men kan over het verkrijgen van dat burgerregt gemakkelijk eenige aardigheden verkoopen, de zaak blijft niet te min waar. Neemt daarentegen andere bastaardwoorden, inconsequent, douarière, zij zullen het burgerregt als Hollandsche woorden nimmer verwerven, al schrijft gij ze honderdmaal inkonsequent of inkonsekwent en doariaere. Wat zal men nu? Zal men per fas et nefas deze woorden toch een Nederduitsch voorkomen geven? Waartoe? Enkel, omdat het mogelijk is, ze met Nederduitsche klankteekens uit te drukken, schoon ze er geen zier meer Nederduitsch om worden? Omdat men moet schrijven zoo als men spreekt? Omdat men zich gelijk moet blijven? Wij kunnen er niet anders in zien, dan eene dwaze poging, om eenen schijn van Hollandsch te geven aan datgene, wat het niet is en niet worden zal. Daarenboven, wat beteekent die eerste regel, wanneer men, volgens den tweeden,
om redenen de woorden in hunne primitieve gesteldheid willende houden, ze als in de oorspronkelijke taal mag schrijven? Als ik dan nu meen, die redenen overal te vinden bij de tweede door mij aangeduide soort van bastaardwoorden? Als mijn goede smaak mij zegt, dat ze anders een al te zonderling voorkomen hebben? Zal de Heer M. dan het regt hebben, om tegen mij en anderen te zeggen: ‘Uw smaak deugt niet; de mijne alleen is goed en zuiver.’ Rec. zou bijv. meenen, dat er in dit boek vele voorbeelden zijn te vinden, waarvan hij zou beweren, dat de goede smaak de verhollandschte spelling geheel verbood; ja, van sommigen aarzelt hij niet te erkennen, dat hij bij den eersten opslag niet wist, wat de aldus gespelde woorden beteekenden. Hij nam er de proef van bij zijne huisgenooten, en het bleek hem, dat zij meermalen verlegen waren met de zonderling gevormde woorden, en dat ook hier de al te ongewone spelling alligt tot lagch- en spotlust verleidde. Konkoers, konsoole, kreion, entrei, Eduwaart, viniët,

{==418==} {>>pagina-aanduiding<<}
reverbaere, barriaere, voliaere, giliotine, konsinië, sinialement enz. enz. zijn, onzes inziens, geene voorbeelden, die tot aanneming van des Schrijvers theorie uitlokken of voor zijnen goeden smaak getuigen. Evenmin kunnen wij ons vereenigen met de wijze, waarop hij sommige vreemde klanken overbrengt. De Fransche l-mouillée in lie of lië te veranderen, komt ons minder verkieslijk voor, dan het gewone lje, dat in de uitspraak gehoord wordt, zooals men bijv. zal gevoelen in portefeulië, patroelië, woorden al wederom, waarin wij noode de oorspronkelijke schrijfwijze zouden opgeven. Waarom qu bij het systeem van den Heer M. niet in kw mag veranderd worden, vatten wij niet, ondanks zijne betuiging, dat hij in de quelende qu iets anders hoort, dan in de kwakende kw; wij ook in kwelen iets anders, dan in kwaken, het natuurlijke gevolg van de onderscheidene klinkletter, die na de kw komt. Zonderling voor 't minst is de redenering bl. 106: ‘Om ten einde te geraken, zij hier gezegd, dat ik geen apokryf-apokrief, geen Scyth-Scieth, noch al die anderen met de y, als met ie, kan uitspreken, zoolang nymf en cymbel geen niemf en ciembel mogen luiden.’ Dus verlangt hij de oude ye op nieuw aan te nemen en te schrijven Scyeth, apokryef enz. Waarlijk, eene gegronde reden, en eerlang zullen wij ook eene onderscheidene spelling dienen in te voeren voor woorden als
top en bot, voor de beide e in sterren enz. enz. om dezelfde geldige reden, dat ze niet eveneens mogen luiden. Met de i is dit door den Schrijver (en anderen) reeds gevonden, als hij historiesch, praktiesch schrijft, opdat wij zouden weten, dat wij in die laatste syllabe de i niet als in visch hebben uit te spreken. Ook zonder die aanwijzing wisten wij dat, maar wij meenden, dat er toch ook nog een onderscheid bestond tusschen de tweede i in historisch en de ie bijv. in Grieksch; voor deze nuance was ons geen letterteeken bekend, maar wij zouden groote zwarigheid maken, om haar door de ie aan te duiden. Het getal onzer letterteekenen zou oneindig veel grooter moeten zijn, dan het is, indien wij alle schakeringen zigtbaar wilden uitdrukken. Het geschreven schrift is hulpmiddel, surrogaat, geen volkomene plaatsvervanger van het gesprokene woord.
Na het geheele boekje aandachtig gelezen te hebben, komt het Rec. voor, dat het over het algemeen strekken zal, om de verklaring van den Heer van der kemp in zijn iets over

{==419==} {>>pagina-aanduiding<<}
de spelling van vreemde woorden, hier aangehaald, gereeder te doen aannemen, dat ‘vreemde woorden, die bij ons nog geen burgerrecht verkregen hebben, slechts in hun einduitgang vernederduitscht moeten worden, maar voor het overige in hunnen oorspronkelijken vreemden vorm gelaten.’ Wat de heer M. ook van het onbestemde der uitdrukking moge zeggen, wij verbeelden ons, dat bij eene onderscheiding, als die wij boven hebben gemaakt, de bepaling zoo heel moeijelijk niet zal vallen, en dat er althans niet meer ongelijkmatigheid zal behoeven te bestaan, dan bij het aannemen van de regelen, door den Heer M. zelven vastgesteld. Wij verbeelden ons, dat wij, zoo doende, onze taal zullen kunnen bewaren voor de verbastering, die het Hoogduitsch ondergaat en ondergaan heeft, dat langzamerhand eene taal wordt, moeijelijk of onmogelijk te verstaan voor hem, die geen Latijn en Grieksch kent, waaruit men de woorden slechts heeft te nemen, ze met Duitsche letters te schrijven, en zietdaar ze in de taal opgenomen. Wij zijn niet tegen het gebruiken der bastaardwoorden en erkennen, dat zij in menige soort van stijl losheid en natuurlijkheid kunnen helpen bevorderen, maar wij wenschen, het aan onze taal vreemde ook als vreemd te blijven beschouwen, en de deur niet open te zetten, waardoor het ongemerkt binnensluipe en genaturaliseerd worde. Ons komt het om al het gezegde voor, dat het systeem van den Heer M. niet behoort te worden aangenomen.
Wij hebben bijna enkel over het hoofdonderwerp van dit boek gesproken. Ter gelegenheid van het behandelde punt komen vele dingen ter sprake, die van goede studie en kennis onzer taal getuigen. Ook al vereenigen wij ons met de hoofdzaak niet, erkennen wij gaarne de bekwaamheid en verdiensten des Schrijvers. Doch tot die bijzondere punten konden wij hier niet afdalen. Ons doel was het alleen, om onze gedachten over het groote punt des onderzoeks mede te deelen, en gaarne zullen wij deze voor betere opgeven.




Charles Tyrrell. Bijdrage tot de kennis van het menschelijke hart. Door G.P.R. James. II Deelen. Te Amsterdam, bij Weytingh en van der Haart. 1844. In gr. 8vo. 789 bl. f 4-50.


{==420==} {>>pagina-aanduiding<<}

Het had Rec., die den oorspronkelijken roman kende, reeds lang verwonderd, dat men, bij de vele werken van james, welke men in vertalingen aan ons publiek aanbood, ook dit verhaal niet in onze taal overbragt. James is een zeer vruchtbaar schrijver, maar voegt bij die vruchtbaarheid eene groote degelijkheid. Zijne romans zijn als in twee klassen verdeeld, waarvan de eerste en talrijkste geschiedkundige onderwerpen behandelt, de tweede het geschiedkundige niet of slechts zijdelings bezigt en zich vrij in het gebied der verdichting beweegt. Tot deze laatste soort behoort charles tyrrell, een verhaal, hetwelk wij noode onder de beste voortbrengselen van de pen des Engelschen Schrijvers rekenen. Het heeft hier en daar, wat ook morley ernstein, naar ons oordeel, ontsierde, eene gezwollenheid van stijl, die gekunsteld is en daardoor de bedoelde uitwerking mist, en die men, zonderling genoeg, in de geschiedkundige romans van james doorgaans minder aantreft. Tyrrell intusschen is er veel meer vrij van, dan ernstein. De Hollandsche Vertaler heeft, vrij smakeloos, bij den titel de woorden gevoegd: bijdrage tot de kennis van het menschelijke hart. Zeker wordt hier het menschelijke hart in deszelfs onderscheidene werking dikwijls treffend voorgesteld; de karakters zijn uitmuntend geteekend, maar op den titel van eenen roman luiden deze woorden vrij zonderling. Wij zouden intusschen met onbepaalde goedkeuring over dit boek spreken, ware de vertaling vloeijender, en de correctie zuiverder. Doch in dit opzigt is deze roman eene schande voor de pers, van waar hij is uitgegaan. Wij behooren niet tot dezulken, die angstig naar eene drukfout zoeken, zelve weten wij bij ondervinding te goed, hoe moeijelijk het is, zich voor dezelve te wachten; doch wanneer men zoodanig alle achting voor het publiek uit het oog verliest, dat het bijna
zou kunnen schijnen, dat men hier en daar de onverbeterde proefbladen maar heeft afgedrukt, dan verdient zulk eene handelwijze tentoongesteld te worden. Het boek is schier onleesbaar door het talloos tal van druk- of liever taalfouten. Wij willen tot een staaltje het eerste deel maar eens opslaan, en teekenen van een paar bladzijden de fouten aan, waarbij wij nog met stilzwijgen het gebrek van behoorlijke interpunctie zullen voorbijgaan; bl. 70, reg. 1, de - teweeggebragtten indruk was, r. 5, besloot, alle uiterlijken schijn aan te nemen, r. 17, moeite deed dezelve

{==421==} {>>pagina-aanduiding<<}
[den naam] te herhalen; bl. 128, r. 5, over iedere hinderpaal, r. 8, zoo moet hij de weg overdenken, welke hij, r. 12, begeeren in eene veranderden toestand, r. 15, met eene zekere geest, door welke zijne uitdrukkelijke wensch. Voegt men daar nu bij, dat comma's en andere teekens hier in het honderd zijn rond geworpen, zoodat zeer dikwijls de zin onleesbaar wordt, en dat de vertaling stroef en slecht is, dan heeft men alle reden om zich te beklagen, dat een waarlijk fraai boek door Vertaler en Uitgever zoo jammerlijk is verknoeid.
Geheel anders is het geval met eenen anderen roman van denzelfden Schrijver met den titel:

Arabella Stuart. Roman, der Engelsche Geschiedenis ontleend. Door G.P.R. James. Uit het Engelsch door G.H. Nagel. II Deelen. Te Amsterdam, bij M.H. Binger. 1844. In gr. 8vo. 701 bl. f 7-20.

Gelijk alles, wat door binger wordt uitgegeven, doorgaans door een goed en keurig uiterlijke zich aanbeveelt, zoo is dit ook het geval met de beide hier aangkondigde boekdeelen, wier druk en letter en vertaling verre uitmunten boven die van charles tyrrell. De roman zelf beweegt zich geheel op geschiedkundigen bodem. De geschiedenis van de beminnelijke, maar ongelukkige arabella stuart leverde eene bij uitstek gelukkige stoffe op voor den bekwamen Schrijver; en schoon het den lezer bedroeft, dat hij weet, dat het einde rampspoedig moet zijn voor de heldin des verhaals, met groote belangstelling volgt hij toch den Schrijver op de verschillende tooneelen, waarop hij ons verplaatst. De karakters zoowel van de hoofdpersonen, als van de andere, hetzij geschiedkundige, hetzij verdichte personaadjes, zijn goed en fraai geteekend, en wij durven ruimschoots dit verhaal (een' eigenlijken roman kunnen wij het schier niet noemen bij de geheel historische waarheid van het hoofdonderwerp) aan alle beminnaars eener dergelijke lectuur aanbevelen. Wij durven den Uitgever voor zijne betoonde zorg aan de uitgave de gewenschte belooning voorspellen en een ruim debiet.

De Schipbreuk, of de Atlantische Stoompakket. Een romantisch Verhaal. Naar het Engelsch van Kapt. Mar-
{==422==} {>>pagina-aanduiding<<}
ryat. II Deelen. Nieuwediep, bij C. Bakker Bz. 1644. In gr. 8vo. 790 bl. f 7-80.

Bij het lezen van dezen roman heeft Rec. zich niet kunnen evertuigen, dat hij in de daad een produkt van marryat's pen voor zich had. Sedert men opgehouden heeft, om het ongeoorloofd te achten, den naam van bekende Schrijvers te stelen en dien voor zijne werken te plaatsen, wordt men ligt huiverig, om titels te gelooven. Rec., aan wien ook in het oorspronkelijke geen dergelijke roman van marryat bekend is, ofschoon hem zeker de aankondiging daarvan in de Engelsche tijdschriften had kunnen ontgaan, meent in den stijl en den trant van het verhaal grond te vinden, om te twijfelen, of wel in de daad de beroemde zeekapitein de schrijver is. Hij mist er in, wat hij in andere werken van deze hand meent te hebben gevonden. Bij de opeenstapeling van avonturen en lotwisselingen, die ongetwijfeld levendigheid aan het verhaal moeten geven, heeft de voorstelling toch zekere matheid; de Schrijver komt niet voort, is te breed, waar kortheid van beschrijving den gang van het geheel moet bevorderen. Dat is marryat's zwak niet. Hij is in dit opzigt der natuur getrouw, en die getrouwheid aan de natuur in teekening, schildering van karakters, voorstelling van gebeurtenissen, ontbreekt hier, onzes inziens, wel eens.
Met dat al, hetzij marryat de schrijver is of niet, het boek heeft veel onderhoudends. Het eerste deel vooral beviel ons; het tweede, ook reeds het laatste gedeelte van het eerste, is veel minder. Die lange verhalen van den opstand op het schip en van den strijd tusschen de muitelingen en de passagiers is veel te gerekt, en de verdere avontuurlijke lotgevallen stapelen zich zoo zeer opeen, dat het verhaal als kunstwerk er stellig door verliest, terwijl het abrupte einde onvoldaan laat. Het beste gedeelte van het boek is zeker dat, wat de reis op het stoomschip voorafgaat. Dat zal ook den lezer van zelf uitlokken om voort te gaan, en wij willen hem de lezing ook niet afraden.
De vertaling is goed, en de uitvoering zeer netjes. Onder de menigte van middelmatige romans kan deze mede zijne plaats bekleeden; maar er zijn er nog wel van marryat onvertaald, die misschien niet minder avontuurlijk, maar zeker boeijender geschreven zijn. Wij hebben hier het oog

{==423==} {>>pagina-aanduiding<<}
op zijnen Perceval Keene, die, zoo ver wij weten, bij ons nog weinig bekend is.

Gedachten, Spreuken en Levensregelen. Te Dordrecht, bij H. Lagerwey. 1844. In kl. 8vo. 69 bl. f :-30.

Hoewel er geene behoefte bestaat aan dergelijke verzamelingen, daar in den laatsten tijd nog al werkjes van dien aard zijn in het licht verschenen, zoo kunnen wij toch niet anders dan deze Gedachten, Spreuken en Levensregelen aanprijzen. Zij kunnen opleiden tot edele gezindheden en den weg aanwijzen tot waar levensgenot. - Onder No. 201 zegt de Verzamelaar: ‘Wij allen jagen het geluk na, doch dwalen slechts in de wegen.’ Wel nu, met deze gedachten voor den geest, met deze spreuken in het hart, met deze levensregelen op ons pad zullen wij, verlicht door de zon van Gods woord, zeker niet afdwalen van den weg van zedelijkheid en deugd.




De Eed, of misdaad en wroeging. Een oorspronkelijke Roman; door J. de Vries. Te Amsterdam, bij J.M.E. Meijer. 1844. In gr. 8vo. 264 bl. f 2-60.

Een der tallooze romans, die eigenlijk zeer weinig om het lijf hebben, en op welke de verzekering van den Schrijver, dat er niets in gevonden wordt, dat tegen de goede zeden strijdt, eigenlijk slechts eene zeer schrale aanbeveling is, of beter nog een bewijs, dat er anders niets van te zeggen valt, gelijk er ook standen in de maatschappij zijn, bij welke de verzekering, omtrent iemand gegeven, dat hij ‘een braaf man’ is, op de keper beschouwd, het bewijs inhoudt, dat er anders niets bijzonders van hem gezegd kan worden.





Ximenes. - Alba. - Orsini. - Drie Novellen uit Spanje; door A.L.G. Toussaint. II Deelen. Te Amsterdam, bij P.N. van Kampen. 1844. In gr. 8vo. 634 bl. f 6-60.

Deze verhalen, vroeger in den Gids geplaatst, nu afzonderlijk herdrukt, te beoordeelen, zou eenigermate onvoegzaam zijn. De bekwame Schrijfster heeft intusschen aan

{==424==} {>>pagina-aanduiding<<}
velen eene aangename dienst bewezen, met hun deze nieuwere proeven van haar fijn gevoel, hare levendige verbeelding en welversneden pen in een aangenamer kleed ter lezing aan te bieden, dan eenige opvolgende nommers van een maandwerk. De Uitgever heeft voor eenen netten druk zorg gedragen. En hij heeft ons toch maar half voldaan. Voor zulke, door eene vrouw geschrovene, lectuur van smaak, die wel in de eerste plaats voor het schoone geslacht bestemd is, zou, dachten wij, een ander formaat, dan het deftige groot-octavo, beter passen. Indien Ref. er raad in hadde kunnen geven, zou hij eenen netten druk in drie klein 8vo deeltjes hebben aangeprezen, één met de beide eerste verhalen, het laatste, verreweg het uitvoerigste, in de twee andere. Maar men schijnt het bij ons den Engelschen en Franschen nog niet te hebben afgezien, het formaat der boeken eenigzins naar den inhoud te schikken; en dit is de eenige aanmerking, die wij op de uitvoering - van welke in onze aankondiging alleen sprake is - dezer fraai geschrevene verhalen hebben.

Alfred, of Avonturen van een' jongen Franschman. Naar het Engelsch van George W.M. Reynolds. Te Amsterdam, bij J.C. van Kesteren. 1844. In gr. 8vo. 336 bl. f 3-:

Zoover wij weten, is de Schrijver van dezen Roman nog niet aan onze landgenooten bekend. Hij heeft weder zijne eigene manier, ofschoon het ook hier is: de afkomst van den held der geschiedenis ligt ook voor hemzelven in het duister; dit wordt hem na verschillende lotwisselingen en ontmoetingen opgehelderd, en hij bekomt het schoone en rijke meisje zijner eerste en getrouwe liefde tot vrouw, waarmede de geschiedenis uit is. Het schijnt, dat dit thema tot in het oneindige kan gevarieerd worden. Bij wijze van voorverhaal wordt de lezer in Engeland verplaatst, waardoor hij met eenen eenigzins geoefenden neus al zeer spoedig gewaar wordt, hoe met Alfred's afkomst de vork in den steel zit. Hij komt ook in het Bagno, waaruit hij ontvlugt. Die over deze bewaarplaatsen van schurken en gaauwdieven nu nog iets naders wil lezen, kan hier te regt raken. Voorts is de Roman niet slechter, maar ook niet beter, dan duizend anderen, die dagelijks worden aangeboden, om voor een oogenblik den leeshonger te stillen van een publiek, dat al zeer weinig om handen moet hebben, om ook maar half te kunnen bijhouden, wat ‘ter verpoozing van ernstiger bezigheid’ bij dozijnen uitkomt. - Er is alzoo weder een nieuwe Engelsche vogel losgelaten, en wie weet hoe spoedig de verdere Romans van reynolds eene geheele plank beslaan?


{==425==} {>>pagina-aanduiding<<}

Boekbeschouwing.

Wereldvergoding, of het Pantheïsme in deze dagen. Eene Proeve. Te Amersfoort, bij W.J. van Bommel van Vloten. 1844. In gr. 8vo. XIII, 247 bl. f 2-60.

Het is eene bekende daadzaak voor allen, die met de geschiedenis der Christelijke kerk gemeenzaam zijn, dat, sedert de Hervorming in de XVIde eeuw, de wijsbegeerte en de godgeleerdheid eenen wederkeerigen invloed op elkander uitgeoefend hebben. De Hervorming zelve verbrak de kluisters van de leer des gezags, om die van het vrije onderzoek der H. Schrift, als regel des geloofs, in de plaats te stellen. Baco de verulam en descartes slaakten de boeijen, waarin de scholastiek der middeleeuwen de wijsbegeerte geklonken had, en verhieven haar tot den rang eener onafhankelijke wetenschap, die weldra het oppergezag in het rijk der kennis zoude verkrijgen, waarvan zij thans geen' afstand kan doen, zonder dat het menschdom op den weg der ontwikkeling zoude achteruitgaan. De wijsbegeerte werkte, naarmate haar gezag wies, des te krachtiger op de godgeleerdheid, vooral in Duitschland, sedert kant, hetgeen tot op onze dagen onder fichte, schelling, hegel en zijne school voortduurde; zelfs zoodanig, dat de godgeleerde stelsels de kleur van het algemeen heerschende sijstema der philosophie aannamen. Doch velen onder de godgeleerden waren geenszins met dit overwegend gezag tevreden, en betoonden zich alles behalve gezind om zich daaraan vreedzaam te onderwerpen. Zij ijverden rusteloos om het gezag hunner theologische sijstema's tegen dat der wijsbegeerte in het algemeen te verdedigen. Voorstanders van het status quo, te midden van den vooruitgang der wetenschappen, conservativen, verloren onder het meertal der vrijzinnigen, zouden zij gaarne den toestand van drie eeuwen vroeger willen terugroepen, of ten

{==426==} {>>pagina-aanduiding<<}
minste op dien van eenige jaren geleden willen blijven stilstaan. Zij schijnen niet te bemerken, dat zij tegen den breeden stroom der ontwikkeling oproeijen, en omdat zij den rug naar het doel van het streven des menschdoms hebben toegekeerd, zien zij niet, dat zij, niettegenstaande al hunne soms wanhopige pogingen, in deszelfs onophoudelijke en onwederstaanbare vaart worden medegesleept. Even als de Roomschcatholieke geestelijkheid, door eene orde ondersteund, van wie men zegt, dat het doel de middelen heiligt, krijg voert tegen de beschaving en verlichting der 19de eeuw, en hare vaan niet in Italië, Spanje of Portugal opsteekt, maar, gedachtig aan het gezegde van den Pontischen Koning mithridates, dat men de Romeinen te Rome alleen kan overwinnen, zulks thans met stoutheid heeft gewaagd in Frankrijk te doen, dat zich sedert lang beroemd heeft het middelpunt der Europesche beschaving en verlichting te zijn; even zoo rigten de Protestantsche godgeleerden hunne oogen naar Duitschland, het is van dien kant, dat zij hunnen vijand zien opdagen, hiervoor hunne ambtsbroeders niet alleen, maar zelfs de onwetenschappelijke menigte te waarschuwen, achten zij van hunnen duren pligt, hun strijd is echter meer defensief, dan die van het Catholicismus in Frankrijk, dat met eene sluwe driestheid, eensklaps, op een geschikt tijdstip eene beslissende offensieve houding aangenomen heeft, en zijne tegenpartij, die der wetenschap, der verlichting en van het door de wet geordend vrij onderwijs, door onverdiende beschuldigingen en smaadredenen en door zekere bijnamen bij het volk zoekt zwart te maken. Het zoude echter wel eens kunnen gebeuren, dat die stoute aanval op het vijandelijk grondgebied het Catholicismus duur te staan kwam, even als napoleon de veldtogt van
1812, waarop de gedenkwaardige terugtogt volgde.
Sedert de herleving eener onafhankelijke wijsbegeerte door descartes, heeft het den bestrijderen daarvan niet aan zekere algemeene benamingen ontbroken, waarmede zij poogden hare beoefenaars te beschuldigen en bij de onwetenschappelijke menigte in eenen kwaden reuk te

{==427==} {>>pagina-aanduiding<<}
brengen. De epithetons van Deïsten, Naturalisten en Atheisten waren in de 17de en 18de eeuw zeer gemeenzaam, om hiermede al degenen aan te duiden, die maar eenigzins door hun vrij en onafhankelijk onderzoek van de toenmaals heerschende geloofs- en wetenschappelijke sijstema's verschilden; soms waren deze namen juist toegepast, doch ook veeltijds, bevooroordeeld en zonder juiste kennis van zaken, aan diepdenkende mannen en aan leerstelsels gegeven, die verre boven het bereik stonden van hen, die met zoo veel zelfgenoegzaamheid hierover een verwerpend oordeel uitspraken. Thans is er een andere naam in zwang gekomen, waarvoor men meent een ieder te moeten waarschuwen, en waar zoowel Roomschcatholieke als Protestantsche geestelijken den mond vol van hebben, als zij meenen strijd te moeten voeren tegen de wijsgeerige strekking van onzen tijd; dit is het Pantheïsmus, een woord, waaraan men nog al verschillende uitleggingen kan geven, en dat hierom zeer geschikt is voor het doel, om sommige gevoelens als gevaarlijk voor geloof en goede zeden te doen voorkomen, te meer, daar het publiek, naarmate het dit woord in het geheel niet begrijpt, hieraan de ergste denkbeelden kan hechten.
De Catholieke geestelijkheid beschuldigt thans de Universiteit en de wijsbegeerte van Frankrijk van Pantheïsmus. De Roomsche priester maret gaf voor eenige jaren een Essai sur le Panthéisme uit, waarin hij tracht te betoogen, dat in meest alle wijsgeerige schriften van onze eeuw het Pantheïsmus meer of minder opentlijk zich vertoont; hij riekt het overal, en is het niet alleen in de Duitsche wijsbegeerte, maar ook in de schriften van jouffroi, victor cousin en zijne leerlingen op het spoor gekomen. Van de Protestantsche zijde heeft het sedert bijna eene halve eeuw in Duitschland niet aan schrijvers ontbroken, die de leerstellingen van fichte, schelling en hegel van Pantheïsmus beschuldigden. In ons vaderland, waar zoo weinig aan de wijsbegeerte gedaan wordt, hoorde men bijna nooit dit woord uitspreken, het was alleen bij eenige weinige beoefenaars der wijsgeerige studiën bekend; doch

{==428==} {>>pagina-aanduiding<<}
eindelijk is er bij ons ook een werkje verschenen, ten titel voerende: Wereldvergoding, of het Pantheïsme in deze dagen. Wij gelooven, dat velen zich van dezen titel geen rekenschap kunnen geven, en hierdoor geheel afgeschrikt zijn geworden om het te lezen, en het is hierom, dat wij het niet ondienstig achten, om, eer wij tot de nadere beschouwing van dit werkje overgaan, iets omtrent het Pantheïsmus zelf in het midden te brengen, te meer, omdat daardoor reeds zoude kunnen blijken, of dit woord en wereldvergoding wel gelijksoortige denkbeelden uitdrukken.
Het is echter voor hen, die met de ontwikkeling der wijsgeerige denkbeelden in onzen tijd eenigzins bekend zijn, eene uitgemaakte zaak, dat het Pantheïsmus nu eene levensvraag in de philosophie geworden is, en dat meestal de strekking van de bespiegeling in deze wetenschap eene Pantheïstische rigting heeft genomen. Zoo men de geschiedenis der wijsbegeerte in verband met die van den menschelijken geest nagaat, zal men bevinden, dat het Pantheïsmus zoo oud is als de beschaving van het menschelijk geslacht, toen dit de hoogte bereikte om over den oorsprong der dingen te kunnen nadenken. De rede streefde van den beginne af aan naar eenheid, zij poogde al vroeg de veel- en alheid der zinnelijke dingen in de eenheid van het oneindige goddelijke wezen op te lossen, hetgeen ook het woord Pantheïsmus volkomen uitdrukt, want woordelijk vertaald wil het Algodheid beteekenen. Men vindt het Pantheismus reeds in de leer der Veda's van het oude Indië: Brahma, vischnou en siva zijn slechts verschillende manifestatiën van den oneindigen God, in wien en uit wien alles is, en tot wien alles terugkeert. Het Dualismus der Zend-Avesta tracht zich weder tot dit Pantheïsmus te verheffen; want ormusd en ahriman zijn aan de Zerua-akerene, of den onbegrensden tijd, ondergeschikt, en hieruit ontsproten. Toen de Grieken zich met wijsgeerige bespiegelingen begonnen bezig te houden, was de éénheid van beginsel het doel van hun onderzoek. De Iönische school zocht naar het hoofdbeginsel of den oorsprong der zigtbare natuur. De Pythagoristen hielden

{==429==} {>>pagina-aanduiding<<}
het er voor, dat de monas of de éénheid, het bestaan aan de duas of de veelheid had gegeven. Xenophanes, parmenides en de andere Eleaten zochten alles in de eenheid, de veelheid was voor hen slechts schijn. Bij heraclitus was de veelheid, of de zinnenwereld, in eene nimmer stilstaande vervloeijing. Voor plato was het volmaakte, waaruit de idéën voortvloeiden, alleen het ware zijn deelachtig; al het zinnelijke was aan het niet zijn, als een voorbijgaand onvolmaakt verschijnsel, onderworpen. De Alexandrijnsche Nieuwplatonisten zochten en vonden het absolute in de eenheid. Plotinus trachtte tot de inwendige aanschouwing van dit absolute te geraken. De nieuwere wijsgeeren, zoo als descartes, streefden naar eene meer redelijke kennis van het absolute, dat den grond van alles uitmaakt. Spinoza meende het in de zelfstandigheid, als eeuwig oneindig in denking en uitgebreidheid, te vinden. De oneindige monas van leibnitz is niet anders dan het absolute, dat het aanzijn aan de eindige monaden geeft. Schelling's leer van de absolute identiteit heeft veel overeenkomst met die van plotinus. Hegel's absolut Idee, dat in de menschheid door denken tot zelfbewustheid komt, is ook weder deze eenheid, waarnaar de bespiegelende wijsbegeerte altijd gezocht heeft. Het Pantheïsmus kan, volgens hetgeen wij hierover uit de geschiedenis der wijsbegeerte aanvoerden, voornamelijk twee vormen aannemen. 1o. Als Cosmologisch Pantheïsmus is het de vergoding der algemeene zelfstandigheid, die, volgens spinoza, oneindige eigenschappen
(attributen) en wijzigingen (modificatiën) bezit, welke dus alle krachten in zich bevat en de geschiktheid heeft om alle gedaanten te vertoonen. Deze zelfstandigheid is eeuwig en alles omvattend, van het verhevenste verstand tot de onbewerktuigde stof, waaruit volgens noodzakelijke wetten onophoudelijk alle voorwerpen zich ontwikkelen, die beurtelings uit de algemeene zelfstandigheid ontspringen en in dezelve terugzinken. Zij is dus oneindig, en derhalve God. De zigtbare vormen bestaan slechts tijdelijk en voorbijgaande, terwijl de algemeene zelfstandigheid alléén het

{==430==} {>>pagina-aanduiding<<}
ware zijn bezit. De menschelijke geest is hier geen eigenlijk individueel wezen, maar slechts eene wijziging der zelfstandigheid, in betrekking tot deszelfs hoofdeigenschap der denking beschouwd. 2o. Als psychologisch of rede-Pantheïsmus, voortvloeijende uit de onwederstaanbare neiging van de menschelijke bespiegeling om de tegenstelling der zigtbare en onzinnelijke wereld op te heffen en alles aan één beginsel toe te schrijven. Sommige wijsgeeren hebben dit beginsel in het denken gezocht. Volgens hun gevoelen moet men den oorsprong van al het bestaande in het zuivere denken stellen, dat zich als het oneindige bewustzijn, het absolute, in een woord als God, in hun stelsel ontwikkelt. Al wat bestaat is de uiting van dit denken, zoowel de zinnelijke dingen als de redelijke wezens, die voorbijgaande openbaringen zijn van het oneindige zelfbewustzijn en als zoodanig als één (ident) met hetzelve te beschouwen. De wereld en de redelijke wezens zijn hier niet slechts verschijnselen der algemeene zelfstandigheid, maar zij bestaan wezentlijk in het absolute, of liever zij maken het absolute uit in de verschillende trapsgewijze ontwikkeling van deszelfs daarzijn.
Het Pantheïsmus is dus eerder eene wereldverloochening, dan wel eene wereldvergoding; het ziet het oneindige wezen overal en in alles; aan de wereld en hetgeen er in is schrijft het slechts een schijnbestaan toe. Het is geene grove vergoding der algemeene stof (materie), die zich door blinde krachten, volgens de wetten der noodzakelijkheid, van eeuwigheid heeft ontwikkeld, zoo als in het Systême de la Nature. Het moge het menschelijk genie, dat zich in de Godsdienst, de kunst, de wetenschap en den Staat openbaart, als eene afspiegeling van het goddelijk zelfbewustzijn aanzien, het ziet hierin geenszins eene volmaakte verwezentlijking van het absolut Goddelijke zelf, aan hetwelk men eerdienst en aanbidding zoade verschuldigd zijn. Het is gemeenlijk een gebrek van hen, die meenen iets te moeten bestrijden, de zaak verkeerd of ten minste van de slechtste zijde voor te stellen, ten einde hunne taak

{==431==} {>>pagina-aanduiding<<}
gemakkelijker te maken; door te veel te willen bewijzen, bewijzen zij niets.
Om het Pantheïsmus te wederleggen, moet men zich op deszelfs standpunt plaatsen, en het in zijnen aard wijsgeerig trachten te doorgronden, maar geenszins zich vergenoegen met de schadelijke gevolgtrekkingen daarvan op eene breede wijze uit te meten, en deszelfs aanhangers te beschuldigen als vijanden te zijn van Godsdienst en Christendom; de wetenschap der bespiegeling wint geenszins met zulk eene polemiek, die nergens anders toe dient, dan om het onwijsgeerig publiek valsche denkbeelden in te boezemen omtrent leerstellingen, die verre buiten den kring van zijne kennis en belangstelling liggen. Het is hier de plaats niet om ons met de wederlegging van het Pantheïsmus breedvoerig in te laten; maar omdat het vraagstuk thans eene meer algemeene bekendheid begint te verkrijgen, zullen wij onze algemeene beschouwing met eenige vergelijkende en kritische opmerkingen omtrent het Pantheïsmus, en het Theïsmus, dat aan hetzelve tegenovergesteld is, besluiten.
Omdat het Pantheïsmus slechts één beginsel aanneemt, is het noodwendig éénzijdig, en het tracht het Dualismus te verbreken, dat den menschelijken geest als een beperkt wezen natuurlijk aankleeft. Het onderscheid tusschen het ik en niet ik, tusschen het zelfbewustzijn, de wereld en God, wordt door hetzelve anders opgevat dan bij het Theïsmus, dat op het dualisme, in de menschelijke rede voorhanden, gegrond is. Uit dit laatste standpunt kunnen aan het Pantheïsmus vragen gedaan worden, die daarvoor moeijelijk op te lossen zijn. Eene wijsbegeerte, die van het individueel zelfbewustzijn tot de buitenwereld, en vandaar tot de eerste oorzaak van beide opklimt, heeft het regt om te stellen, dat hier het beginsel van de individualiteit eigenlijk niet bestaat, en dat de zedelijke vrijheid, die op het gevoel van goed en kwaad gegrond is, geheel voor de wet der ontwikkeling van het min tot het meer volmaakte is geweken. Zij mag van het Pantheïsmus eene duidelijke verklaring van de volgende punten eischen: Werkt

{==432==} {>>pagina-aanduiding<<}
de eerste oorzaak, van alles bewust, naar de wet van hare volmaaktheid, of onbewust, volgens eene noodwendige kracht? Want is de oneindige oorzaak van haar bestaan en werking bewust, dan nadert het Pantheïsmus tot de Theïstische opvatting; is het absolute onbewust werkzaam, kan men dan dit absolute wel God noemen, zonder aan het begrip eens Opperwezens geweld aan te doen? Heeft deze oorzaak geen bewustzijn van hetgeen zij tot het aanzijn doet komen, hoe kunnen dan bij de eindige wezens, die uitingen van hare oneindige hoedanigheden en wijzigingen zijn, zelfbewustzijn, verstand, rede en zedelijk gevoel bestaan? Is het gewrocht hier niet voortreffelijker dan deszelfs oorzaak? Wat is eigenlijk goed en kwaad in het Pantheïsmus? Is het onderscheid slechts schijnbaar voor den mensch, die maar een oneindig klein gedeelte van het absolute kan beschouwen? of staan deze begrippen onderling in betrekking als het méér tot het min volmaakte, het volledige en gebrekkige, het normale en abnormale? Welke zijn de middelen, die het Pantheïsmus in zich bevat om den mensch en het menschdom volgens het idee der menschheid te ontwikkelen? Staat deze ontwikkeling met het gevoel der zedelijke vrijheid of met dat der noodzakelijkheid in verband? Met het eerste schijnt het Pantheïsmus in tegenstrijd te komen met het beginsel, waarop het rust. Met het laatste, is dan niet het gevoel der vrijheid van den wil in het individu, een bedriegelijke schijn, waarmede het zich vleit; zijn de redelijke wezens hier wel iets anders dan kleine raderen in het groote uurwerk des Heelals? Wat is eigenlijk de mensch met deszelfs verpligtingen en bestemming voor het Pantheïsmus? Is hij niet slechts een tijdelijke vorm en uiting van het absolute, die geheel aan de ontwikkeling van het Al wordt opgeofferd en daarin terugzinkt? In welk verband staat het met het geloof aan God en onsterfelijkheid? Zijn het voor hetzelve meer dan klanken of wel
vooroordeelen, waarboven de wijsgeer zich moet verheffen en die hij aan bekrompen inzigt en zinnelijk begrip des volks moet overlaten? - Het afgetrokken (abstract) Theïsmus, of de

{==433==} {>>pagina-aanduiding<<}
leer van eenen persoonlijken God, oorzaak, maar afgescheiden van het Heelal, is ook eenzijdig. Het Pantheïsmus kan van zijne zijde ook vragen aan hetzelve doen, waarvan het de volkomene oplossing moet schuldig blijven. Men behoeft dit zelfs niet als een zoogenoemd Deïsmus op te vatten, waarin het Heelal, eenmaal het aanzijn van God ontvangen hebbende, door de in hetzelve liggende krachten zich geheel buiten en zonder de verdere werking van het Goddelijk wezen ontwikkelt; maar zelfs in de gewone opvatting met de onderhouding eener altijd werkzame Voorzienigheid. Kan het zuivere Theïsmus zich van het Dualismus, hetzij cosmologisch als geest en stof, hetzij moralisch als goed en kwaad, geheel losscheuren? Kan het eene duidelijke bepaling van het onderscheid tusschen geest en stof geven? Is het onderscheid tusschen beide absoluut of relatief, zoodat zij nimmer door ontwikkeling elkander kunnen naderen en de stof geest kan worden; of is zulks wel het geval? Of zijn stof en geest slechts subjectieve begrippen, die de mensch zich van de verschillende uitingen der algemeene zelfstandigheid vormt? Is deze zelfstandigheid, of het inbegrip des Heelals, een voortbrengsel der eerste oorzaak of uit God zelven, of is zij, volgens de gewone opvatting, uit niet voortgebragt? Hoe kan het Theïsmus deze contradictio in terminis oplossen; want neemt hetzelve het eerste denkbeeld aan, dan nadert het aan het Pantheismus, en houdt het het tweede staande, dan vervalt het in eene onwijsgeerige onverklaarbaarheid en tegenspraak. Kan de menschelijke rede zich ook wel grenzen aan het Heelal, zoo wel in during als in uitgebreidheid, denken, en zich dus eene begrensde schepping in den tijd voorstellen? Zoude het denkbeeld eener eeuwige schepping wel zoo geheel met een zuiver Theïsmus strijden? God en Heelal schijnen afzonderlijk niet denkbaar, evenmin als kracht zonder stof, en
stof zonder kracht. God is dus, zegt het Pantheïsmus, als immanente en niet als de bloot transcendente oorzaak des Heelals aan te merken. Hij leeft in hetzelve en dat weder in Hem. Hij is het oneindige zelfbewustzijn, dat overal zich op de verschillende

{==434==} {>>pagina-aanduiding<<}
trappen van ontwikkeling in de schepping, maar vooral in den mensch openbaart, dat de zedelijke orde des Heelals is en die handhaaft, dat de ontwikkeling der zedelijke individuen, zoowel als die der geslachten en der menschheid in het algemeen wil, en uit de bron zijner eeuwigheid hun de onsterfelijkheid doet toevloeijen, om eindelijk, volgens de uitdrukking der H. Schrift zelve, Alles en in allen te zijn. Zoude er voor de bespiegeling dus geen weg open zijn, om de tegenstrijdigheden van het Pantheïsmus en het Theïsmus in een hooger begrip op te lossen, dat beide, van hunne eenzijdige afgetrokkenheid ontdaan, zoude omvatten, en is het met de waarde der wetenschap overeenkomstig, om, in plaats van naar het doel daarvan, de waarheid, met volharding en bedaardheid te streven, leerstellingen, die met de bijzondere gevoelens strijden, oppervlakkig en scherp afkeurend voor te stellen, aan dezelve de heilloosste gevolgen toe te dichten, en zoo, in plaats van op de baan des onderzoeks vooruit te komen, hardnekkig op het eenmaal aangenomen standpunt te blijven staan, en daardoor het goede en juiste met het verkeerde en eenzijdige van de tegenpartij te verwerpen? - Gaan wij nu tot de nadere beschouwing van het werkje zelf over.

(Het vervolg en slot hierna.)




Geschiedenis van de voormalige Geldersche Hoogeschool en hare Hoogleeraren; grootendeels uit ongedrukte of zeldzame bescheiden. Door Hermannus Bouman, Hoogleeraar te Utrecht. Iste Deel. Te Utrecht, bij J.G. van Terveen en Zoon. 1844. In gr. 8vo. XXVIII en 379 bl. f 3-30.

In langen tijd kondigden wij geen werk aan, dat de vrucht is van zulk eene uitgebreide, naauwkeurige en in vele opzigten moeijelijke studie, als dat hetwelk hier voor ons ligt. Wij hebben de lezing volbragt met bewondering van zooveel arbeid, op een zoo klein gedeelte van de letterkun-
{==435==} {>>pagina-aanduiding<<}
dige geschiedenis onzer voorvaderen besteed. De Hoogleeraar bouman, voorganger op het gedenkfeest der voormalige Harderwijksche Academie, heeft de taak op zich genomen, om hare geheele in- en uitwendige geschiedenis opzettelijk te bewerken, en alzoo tijdgenoot en nakomelingschap bekend te maken met de lotgevallen eener stichting, die te midden van velerlei lotwisselingen eenen belangrijken invloed heeft uitgeoefend, en medewerkte, om ons het hoogere standpunt van verlichting en beschaving, dat onze dagen bestegen, te doen bereiken.
Daar het werk grootendeels uit ongedrukte bescheiden geput is, die ons geenszins toegankelijk zijn, moeten wij ons tot eene eenvoudige aankondiging van het hier geleverde bepalen, met aanwijzing van de kenmerkende voortreffelijkheid, waardoor deze letterarbeid zich, onzes inziens, aanbeveelt.
De voorrede begint (karakteristiek genoeg) met nederig excuus te vragen, dat de Schrijver zijne lezers nog vooraf met de geschiedenis van zijn boek bekend maken wil. Hij doet het voornamelijk, om zijnen dank te betuigen aan zoo velen, als hem bij zijnen uitgestrekten arbeid hebben ondersteund en voorgelicht, en tevens om, door aanwijzing van de veelvuldige moeijelijkheden, waarmede hij te worstelen had, de lezers tot toegevendheid te stemmen. Voorts geeft hij rekenschap van de beginselen, die de Schrijver bij de bearbeiding dezer geschiedenis zich heeft vastgesteld, van de gedrukte, zeldzame of ongedrukte hulpmiddelen, die hem ten dienste stonden, en van de voornaamste verkortingen, die in de aanhaling daarvan gebezigd zijn.
De grootste moeijelijkheden heeft de arbeidzame Schrijver wel te overwinnen gehad bij het onderzoek naar de lotgevallen der Harderwijksche Kwartierschool, die de oprigting der Akademie in 1648 voorafging, en waarover bijna nog niets met zekerheid bekend was. Voorzeker had hij zich zijne taak aanmerkelijk kunnen verligten, zoo hij zijn verhaal eerst met het laatstgenoemde jaartal had laten beginnen. Doch de historische wetenschap mag hem dank

{==436==} {>>pagina-aanduiding<<}
weten, dat hij voor de bezwaren van een' uitgestrekter onderzoek niet is teruggetreden, en uit de hier en daar verstrooide berigten aangaande die vroegere stichting met onvermoeide zorgvuldigheid een geheel heeft tot stand gebragt, dat zich, onzes inziens, door innerlijke waarschijnlijkheid en getrouwheid ten sterkste aanbeveelt.
In zes Tijdvakken is deze geschiedenis verdeeld. Het eerste bevat de geschiedenis der kwartiershoogeschool van Veluwe, van het jaar 1600-1648. Men kan het de vóórhistorie der Geldersche Academie noemen.
Het tweede loopt van 1648-1692, en verhaalt den aanvankelijken bloei der Universiteit, die daarna diep vernederd werd en den ondergang nabij kwam.
Het derde tijdvak gaat van het jaar 1692-1748. Het begin van dezen tijdkring doet haar langzaam herleven, terwijl deszelfs afloop haar met nieuwe gevaren bedreigt.
Het vierde omvat de jaren 1748-1787. De Hoogeschool, naauwelijks de tweede eeuw van haar bestaan ingetreden, wordt maar al te spoedig van een' magtigen Beschermheer beroofd. Vervolgens ontrust haar, bij de rust des vaderlands, het herhaalde, somtijds gelijktijdige verlies van beroemde Leeraars. En toen eindelijk de tweedragt hetzelve begon te verscheuren, mogt zij blijde zijn, van hare woede niet het slagtoffer te worden.
In het vijfde tijdvak, ten jare 1787-1812, zag men de Academie, geslingerd door het afwisselend lot van den Staat, deelgenoote van deszelfs gevaren, ten laatste medegesleept in zijn' ondergang.
Het zesde tijdvak eindelijk, ten jare 1815-1818, toont ons het Geldersche Athenaeum, in het herboren' vaderland voor eene korte wijle de plaats vervangende der voormalige Academie. - Men kan het, zoo men wil, hare nahistorie noemen. - Deze zes tijdvakken worden in zes boeken behandeld, waarvan hier de twee eerste (bedriegen wij ons niet, de moeijelijkste in bewerking) voor ons liggen. Ieder derzelve is in drie hoofdstukken verdeeld.
Het eerste hoofdstuk des eersten boeks vermeldt oorsprong, aanvang en eerste inrigting der kwartierschool van

{==437==} {>>pagina-aanduiding<<}
Veluwe. Hier vernemen wij, dat zij ontstaan is uit de pogingen van de Broeders des gemeenen levens, te midden van de bange worstelingen des ontluikenden staats, en in eene hoogere en lagere verdeeld. Het tweede geeft eene keurig bewerkte biografische naamlijst van Verzorgers en Hoogleeraren der kwartierschool. Belangrijk is vooral het medegedeelde aangaande thysius, vader en zoon, pontanus, en sevecotius. Het derde hoofdstuk eindelijk, loopende over den gang en het lot der kwartierschool, behandelt achtereenvolgens den invloed der landszaken op haren toestand, haar inwendig leven, haar bestuur, het aantal der studenten, de boekerij, en de geldmiddelen, die haar ten dienste stonden. De geringheid der laatste bragt haar tot eenen staat van kwijning, die echter juist aanleiding gaf, dat men haar krachtdadig te hulp kwam, en haar hooger verhief.
Het tweede boek houdt nagenoeg denzelfden gang. De Schrijver vertegenwoordigt ons de verheffing, inwijding en eerste inrigting der eigenlijk gezegde Hoogeschool. Aan de pogingen der beroemdste Verzorgers wordt betamende hulde gebragt. De Hoogleeraren, die haar hebben opgeluisterd, worden allen ten tooneele gevoerd. De treurige tweespalt der Geldersche kwartieren en de inval der Franschen worden in hunne noodlottige gevolgen voor de Academie beschreven. Over de Nijmeegsche Hoogeschool, gedurende dit tijdperk opgerigt, wordt hier een merkwaardig licht verspreid. Een vierde hoofdstuk wijst ons op het inwendig en huishoudelijk leven der Hoogeschool, gedurende haar tweede tijdvak, met gedeeltelijke vergelijking harer latere gesteldheid.
Dit werk, dat overigens voor eenig uittreksel minder geschikt is, en in zijn geheel moet gelezen worden, verdient den hoogsten lof, zoowel om de grondige bronnenstudie, die aan hetzelve ten grondslage ligt, als om de bedachtzaamheid, waarmede de hooggeleerde Schrijver zijn gevoelen heeft gekozen en uitgesproken over historische vraagpunten van duisteren en ingewikkelden aard. De stijl is hoogst zuiver en edel, schoon hier en daar een' Latijnschen

{==438==} {>>pagina-aanduiding<<}
constructie-vorm verradende De volledigheid laat niets te wenschen over. Kortom, het is eene hoogstbelangrijke bijdrage tot de kennis der vaderlandsche letterkunde.
Het zou een slecht lezer moeten zijn, die niets meer dan toegevendheid voor den Schrijver over had. Veeleer zal ieder met ons zich vereenigen, om hem hartelijk voor deze schoone lettervrucht te danken, en gezondheid, kracht en voorspoed te wenschen bij de bewerking van het tweede of laatste deel dezes classieken geschrifts.





Bijdragen ter bevordering van het Christelijk leven, uitgegeven door M.A. Amshoff en W. Muurling. Ten voordeele der geringere Volksklasse, om in derzelver geestelijke behoefte te voorzien. Jaargang 1843. 2de Stukje; 1844. 1ste en 2de Stukje. Te Groningen, bij J. Oomkens. In kl. 8vo. Te zamen 174 bl. Elk stukje f :-60.

Van deze Bijdragen kondigden wij reeds het eerste stukje aan. Het strekt ons tot genoegen, te kunnen vermelden, dat ook de drie later verschenen' Afleveringen de lofspraak bevestigen, die wij toen gaven aan den inhoud en de strekking van het hier geleverde. Er heerscht een warme Christelijke toon in de opstellen, die voor ons liggen. Allen dragen het hunne bij, om het ware Christelijke leven des gemoeds beter te leeren kennen, of hooger te doen waardeeren. Zonder dadelijke polemiek te behelzen, zijn zij tevens zeer geschikt ter bestrijding van enkele overdrevene stellingen en gevoelens, wier heerschappij bij vele leden der Hervormde kerk met zoo veel regt te betreuren is. Ook voor de noodige afwisseling van toon en vorm is gezorgd. En de strekking, om de Godsdienst in naauwer verband met het dagelijksch en huiselijk leven te brengen, valt in geene der hier geleverde Bijdragen te miskennen. Bijzonder vestigen wij de aandacht op de geschiedkundige Bijzonderheden omtrent de Diakonessen, van Prof. hofstede de groot, en de mededeeling aangaande de Vrouwen-
{==439==} {>>pagina-aanduiding<<}
vereeniging ter verzorging van Armen en ongelukkigen te Hamburg, door amalia sieveking, uit de pen van Prof. muurling. Deze opstellen verdienden ook in ruimeren kring bekend te zijn, dan waarin welligt deze Bijdragen zullen kunnen verspreid worden.
Wij behoeven evenmin eene lijst der hier voorkomende stukken af te schrijven, als eene vergelijking hunner onderlinge waarde te maken, om onze lezers gunstig voor deze Bijdragen te stemmen. De bekende bekwaamheid en Christelijke zin der Verzamelaars staat iederen onbevooroordeelde borg, dat hier wat goeds geleverd wordt. Ook voor huiselijke stichting is de lezing dezer opstellen zeer aan te prijzen. Zoo kan tevens de waarheidlievende zich overtuigen van den geest en de strekking der nog maar al te zeer miskende Groningsche school. En het penningsken, voor de ondersteuning dezer onderneming besteed, gaat te minder verloren, daar de mindere volksklasse er de rente van zal genieten.




Een zestal Kinderpreken, door G.C. van Balen Blanken, Predikant te Wognum c.a. Te Rotterdam, bij A. Wijnands. 1842. In kl. 8vo. 148 bl. f :-90.

Het getuigt gunstig van den loffelijken ijver des Eerw. Opstellers, dat hij ongehouden, ten nutte van de jeugd in zijne gemeente, op Zondagävonden deze preken gehouden heeft. Uitgegevene kinderpreken zijn er niet vele. Die wij vroeger van van der roest en nijhoff lazen, bevielen ons meer om den inhoud, dan om den vorm, en ook van het voor ons liggende zestal kunnen wij niet ontkennen, dat de preekvorm, de afdeeling in deelen en onderdeelen, kortom de geheele houding der opstellen ons veel minder smaakte, dan de belangrijke, hoogst nuttige en behartigingwaardige inhoud. Gaarne gelooven wij, dat er een groot verschil bestaat tusschen de mondelinge voordragt en een gedrukt boek, maar nu wij alleen met het laatste te doen hebben, kwam het ons gedurig voor, dat

{==440==} {>>pagina-aanduiding<<}
eene onderwijzende en besturende godsdienstige toespraak aan kinderen (en wel aan zulke kinderen, als blijkens de hier onderstelde ontwikkeling bedoeld worden) toch iets anders moest zijn, dan een preekje. Het contrast springt ieder oogenblik voor het hoofd. Men neme slechts eens de zangverzen uit Psalm- en Gezangboek. Wij zouden daarvan nog meer kunnen zeggen; maar de ruimte ontbreekt er ons toe, en wij willen den schijn niet aannemen van aan anderen te willen opdringen ons ongunstig oordeel over godsdienstige toespraken aan kinderen in den vorm van Leerredenen. Gaarne laten wij daaromtrent aan ieder zijnen smaak, en geven den Eerw. van balen blanken (wiens werkje eerst zeer lang na de uitgave ons werd toegezonden) gaarne den lof van met oordeel en ijver ook voor de godsdienstige belangen der kinderen te waken, en van berekend te zijn voor de niet gemakkelijke taak, om over zulke verhevene onderwerpen naar kinderlijke vatbaarheid te spreken, en daarbij slechts enkele malen te zondigen tegen hetgeen hij zich ten regel had gesteld, niet al te laag af te dalen.





De uitoefening der Geregtelijke Geneeskunde in Nederland, hare gebreken, middelen tot herstel derzelve. Door J.C. van den Broecke, Ridder, Med. Doct. en Mr. Ph. van den Broecke, Advocaat bij het provinciaal Geregtshof in Zeeland, enz. Uitgegeven door het provinciaal Utrechtsch Genootschap van Kunsten en Wetenschappen. Te Utrecht, bij C. van der Post, Jr. 1845. In gr. 8vo. XII en 336 bl. f 3-:

De verhandeling, door ons aangekondigd, verdient in meer dan één opzigt onze opmerking; zij verdient deze deels om de wijze van haar ontstaan, deels om hare bewerking. Jaren lang heeft men gegronde klagten aangeheven over de veelvuldige gebreken in de uitoefening der geregtelijke geneeskunde in ons vaderland; ieder geneeskundige, ieder regtsgeleerde, wien de belangen der we-
{==441==} {>>pagina-aanduiding<<}
tenschap, der menschheid zelve ter harte ging, stemde in met die klagten en betreurde het, dat er van de zijde der hooge regering zoo weinig werd gedaan, om den toestand dier wetenschap te verbeteren. Hoe weinig gewigt de regering aan de rigtige uitoefening der geregtelijke geneeskunde schijnt te hechten, moge onder anderen daaruit blijken, dat zelfs in het ontwerp van wet omtrent de uitoefening der verschillende takken der geneeskunde, hetwelk vóór eenige maanden aan de tweede kamer der Staten Generaal aangeboden - en door deze laatste verworpen is, met geen enkel woord van de geregtelijke geneeskunde melding is gemaakt, hoezeer de Commissie ter herziening der geneeskundige wetten en verordeningen, bij Z. Ms. besluit van 20 Nov. 1841 benoemd, omtrent het wenschelijke van belangrijke hervormingen in dit opzigt zich duidelijk en vrij eenstemmig had verklaard. Bij zoo vele laauwheid en onverschilligheid kan het geene verwondering baren, dat van de zijde van een wetenschappelijk genootschap stappen werden gedaan, die ter verbetering konden leiden; en indien wij de wijze, waarop de boven aangekondigde verhandeling is ontstaan, opmerkelijk noemden, zoo deden wij zulks niet, omdat het onze bevreemding wekte, dat het Utrechtsche Genootschap zich deze te lang verwaarloosde zaak aantrok, maar omdat het opmerking verdient, dat in eene aangelegenheid, waarbij de Staat zelf zoo veel belang heeft, de eerste stappen ter verbetering niet van de regering zelve geschieden, maar van eene bijzondere vereeniging van geleerden. Het bovengenoemd genootschap schreef te dien
einde de navolgende prijsvraag uit: ‘Daar de uitoefening der geregtelijke geneeskunde in ons vaderland voor aanmerkelijke verbeteringen vatbaar is, zoo verlangt het genootschap de gebreken, welke daarin bestaan, grondig te zien aangewezen, en tevens de middelen voorgedragen, welke volgens den tegenwoordigen staat dezer wetenschap zouden kunnen en behooren te worden aangewend, ten einde in deze voor de maatschappij hoogst gewigtige aangelegenheid eene gewenschte verandering tot stand gebragt te zien.’

{==442==} {>>pagina-aanduiding<<}
Aan de verhandeling der H.H. van den broecke, ter beantwoording der voorgestelde vraag ingezonden, werd op den 1 Julij 1844 de gouden eerprijs toegewezen. Niet minder dan de vraag, verdient ook het antwoord onze opmerking. Het behoort voorzeker tot de zeldzaamheden, aan het hoofd van ééne verhandeling twee verschillende schrijvers te zien optreden; doch, indien er ook al sommigen mogen zijn, die meenen, dat hierdoor welligt op de eenheid van de bewerking inbreuk zoude kunnen gedaan worden, zoo was aan den anderen kant de opgegeven stof van dien aard, dat zij eene dusdanige wijze van behandeling niet alleen wettigde, maar ook, wegens de beperktheid onzer menschelijke kennis, wenschelijk maakte. ‘De geregtelijke geneeskunde toch ontleent hare gestalte en uitbreiding aan de regtswetenschap, terwijl de genees- en natuurkunde de verschillende grondstoffen leveren. Regtswetenschap en genees- en natuurkunde vereenigen zich alzoo op het gebied der geregtelijke geneeskunde (bl. 2).’ Ervaring in twee zeer verschillende wetenschappen wordt er dus bij hem vereischt, die hier als verbeteraar wil optreden, en wel eene zoo grondige, veelzijdige ervaring, als men zeer zelden in éénen mensch vereenigd zal aantreffen. Men mag het derhalve als een gelukkig denkbeeld van de beide Heeren van den broecke aanmerken, dat zij gemeenschappelijk de taak, welke zij zelve moeijelijk noemen, op zich genomen hebben; beide, de een met zijne regtskennis, de ander met zijne genees- en natuurkundige wetenschap, komen elkander alzoo te gemoet en reiken elkander als 't ware de hand ter bereiking van een en hetzelfde doel, en van eene zoodanige vereeniging mag men eene grondige en tevens onpartijdige beschouwing van het onderwerp verwachten. De lezing der verhandeling heeft ons in onze verwachting niet te leur gesteld, terwijl wij niet hebben kunnen bespeuren, dat de wijze van bewerking op de
eenheid van het geheel eenen nadeeligen invloed heeft uitgeoefend. Wij zullen trachten aan de lezers van ons Tijdschrift een beknopt verslag van den inhoud der verhandeling te geven, waardoor wij hopen, dat ook an-
{==443==} {>>pagina-aanduiding<<}
deren tot de lezing van dit belangrijk stuk zullen worden aangespoord.
Naar aanleiding der opgegevene vraag splitst zich de verhandeling van zelve in twee hoofdafdeelingen: in de eerste worden de gebreken in de uitoefening der geregtelijke geneeskunde in ons vaderland aangetoond, in de tweede worden de middelen ter verbetering aangewezen; terwijl in de inleiding (bl. 1-36) de natuur en bestemming der geregtelijke geneeskunde wordt uiteengezet. In deze inleiding ontwikkelen de Schrijvers hun gevoelen, dat de regtswetenschap behoefte heeft aan de natuur- en geneeskunde; door deze beide toch is het vooral, dat men tot eene juiste kennis van den mensch, naar ligchaam en geest, kan geraken, zonder welke kennis men zich geene regtvaardigheid in het beoordeelen van den mensch denken kan. Vervolgens toonen zij aan, dat, hoezeer genees-, heel- en scheikunde de grondslagen der geregtelijke geneeskunde uitmaken, bij den beoefenaar dezer wetenschap ook eene behoorlijke kennis van de wetten en verordeningen des lands wordt vereischt, terwijl zij ook door hare bijzondere rigting in meer dan één opzigt van de geneesen natuurkunde verschilt. Twee oorzaken moeten hoofdzakelijk tot de ontwikkeling der geregtelijke geneeskunde medewerken: aan de eene zijde de klimmende behoefte der regtswetenschap aan het licht der genees- en natuurkunde, en aan de andere zijde de ontdekkingen op het gebied dier beide wetenschappen zelve. Eerst laat derhalve heeft zich de geregtelijke geneeskunde kunnen ontwikkelen: bij de Grieken en Romeinen zoowel, als bij de oude Germanen, lag het in den aard der regtspleging, dat men de behoefte aan genees- en natuurkundige hulp minder gevoelde, hoewel toch bij de Romeinen alle sporen derzelve niet geheel ontbraken (*); eerst onder het Canonisch regt ontstond die behoefte, terwijl in het wetboek van karel V reeds van het raadplegen van deskundigen gesproken wordt. Uit het in
deze inleiding overwogene

{==444==} {>>pagina-aanduiding<<}
komen de Schrijvers tot de vaststelling van drie hoofdbeginselen, welke bij de beantwoording der vraag steeds in het oog gehouden moeten worden: 1o. Die deelen der genees- en natuurkunde, welke als noodzakelijke elementen voor de regtswetenschap gevorderd worden, vormen een' tak van wetenschap en kunde, waarvan de toepassing, voor zoo verre het materiële betreft, alleen aan hen toekomt, die op het gebied dier wetenschappen in het bijzonder werkzaam zijn; 2o. dewijl het verband tusschen regtswetenschap en geregtelijke geneeskunde afhankelijk is van de verschillende omstandigheden, waaronder dezelve werkzaam zijn, moet er steeds tusschen deze wetenschappen eene wederkeerige werking plaats vinden, zoodanig, dat, - gelijk aan de eene zijde de geregtelijke geneeskunde naar de behoeften der regtswetenschap vragen moet, om daarin doeltreffend te voorzien, - zoo ook, aan de andere zijde, de regtswetenschap, om hare behoeften juist en naar haren geheelen omvang te leeren kennen, bij de geregtelijke geneeskunde moet te rade gaan; en 3o. zelfstandigheid moet het karakter zijn der geregtelijke geneeskunde.
Na deze inleiding gaan de Schrijvers tot de behandeling van hun eigenlijk onderwerp over, en zetten in de eerste afdeeling de gebreken in de uitoefening der geregtelijke geneeskunde uiteen, 1o. wat de wetgeving, 2o. wat de regtspleging en 3o. wat het onderwijs betreft. Na eerst te hebben aangetoond, dat de wijze, waarop onze wetgeving is ontstaan, ontleend, gelijk zij is, aan de Fransche, geene waarborgen kan opleveren, dat aan de geregtelijke geneeskunde genoegzame waarde is gehecht, beschouwen zij eerst het burgerlijk en het strafwetboek, daarna het wetboek van strafvordering. In het burgerlijk en in het strafwetboek is de uitoefening der geregtelijke geneeskunde te zeer beperkt; met andere woorden: de geregtelijke geneeskunde wordt niet altijd daar geraadpleegd, waar zij het noodige licht zoude kunnen verspreiden; ten anderen wordt de uitoefening der geregtelijke geneeskunde vaak belemmerd, omdat de wet bepalingen van geregtelijk-ge-neeskundigen aard inhoudt, of onvolledig of met de weten-
{==445==} {>>pagina-aanduiding<<}
schap in strijd. Het is vooral door voorbeelden uit gezegde wetboeken, dat de Schrijvers de waarheid dezer beschuldigingen staven; alle wetsbepalingen te doorloopen, hiertoe ontbrak hun de ruimte. Het voorbeeld ter staving der eerste beschuldiging is ontleend aan het burgerlijk wetboek en wel aan art. 493 van hetzelve, volgens hetwelk niet aan den geneeskundige, maar aan den regtsgeleerde de beoordeeling wordt overgelaten, in hoeverre iemands zielstoestand zoodanig is, dat hij onder curatele behoort gesteld te worden: het ongerijmde dezer bepaling wordt op overtuigende wijze aangetoond. Ter staving van de tweede beschuldiging wordt datgeen aangevoerd, wat het strafwetboek omtrent de meerdere of mindere mate van toerekenbaarheid bij het plegen van de eene of andere daad in eenen niet geheel vrijen zielstoestand bepaalt; de wetgever heeft hier zijne uitdrukkingen onwetenschappelijk en onjuist gekozen
(geheele en gedeeltelijke zinneloosheid) en is blijkbaar in tweestrijd met hetgeen hij in het burgerlijk wetboek had vastgesteld (onnoozelheid sluit hier iemand van het uitoefenen zijner burgerlijke regten uit: groote, ja zeer groote onnoozelheid is daar nog in meerdere of mindere mate toerekonbaar). Uit het burgerlijk wetboek wordt gewezen op het artikel, waar over de regten van het pasgeboren en zelfs nog ongeboren kind wordt gehandeld, waaruit blijkt, dat onze wetgever volstrekt geene waarde aan het leerstuk der leefbaarheid (viabiliteit) heeft gehecht; de Schrijvers bewijzen, dat het ongerijmd, onzedelijk, onmenschelijk, onregtvaardig is, niet tusschen leven en leefbaarheid onderscheid te maken. Wat het wetboek van strafvordering betreft, hier heeft de wetgever het aan de noodige waarborgen laten ontbreken. Als voorbeelden wordt hier gewezen op art. 49, 50, 51, 54 en 98, welke over het geregtelijk geneeskundig onderzoek bij misdrijven handelen, en wel bepaaldelijk over de personen, aan welke zulks moet worden opgedragen; alles is hier te onbepaald voorgeschreven, en er is te veel aan de willekeur der geroepenen overgelaten; zelfs ook de keuze van deskundigen laat de wetgever aan den regterlijken ambtenaar, met het op-
{==446==} {>>pagina-aanduiding<<}
sporen van het misdrijf belast, over. Daarenboven staat de betrekking der geregtelijke geneeskundigen tot het geregt met die van gewone getuigen gelijk, wier gevoelen voor den regter geene verbindende kracht heeft. In het voorbijgaan wordt nog opgemerkt, dat zich de wetgever alleenlijk bij het misdrijf heeft bepaald, afgescheiden van den persoon des daders, wiens zielstoestand te onderzoeken dikwerf zoo belangrijk is.
Nog minder bevredigend is de invloed der geregtelijke geneeskunde in onze regtspleging. Uit den aard der zaak is het hoofdzakelijk onze lijfstraffelijke regtspleging, welke de Schrijvers hier onderzoeken, daar het vooral deze is, welke behoefte heeft aan het licht der genees- en natuurkundige kennis. Zij vestigen daartoe eerst het oog op het voorloopig onderzoek, daarna op het onderzoek op de openbare teregtzitting. Op het voorloopig onderzoek worden de geregtelijk-geneeskundige onderwerpen niet tot die klaarheid gebragt, waarvoor zij vatbaar zijn. In het algemeen kenmerkt zich het voorloopig onderzoek door eene groote mate van oppervlakkigheid, het noodzakelijk gevolg van den aard onzer regtspleging: die oppervlakkigheid wordt ook daar aangetroffen, waar het zaken van geregtelijk-geneeskundigen aard geldt, hoewel vooral deze, wegens het moeijelijke en ingewikkelde derzelve, onmogelijk op de openbare teregtzitting tot de vereischte klaarheid kunnen worden gebragt en dus hier alles van het voorloopig onderzoek afhangt. De Schrijvers beschouwen, om dit nader aan te toonen, het geregtelijk onderzoek bij eene vermoedelijke vergiftiging; de keuze der artis periti getuigt doorgaans van de onverschilligheid, waarmede men hierin bij ons te werk gaat; niet minder de wijze, waarop de schouwing geschiedt; eene herziening van het visum repertum heeft geene plaats, evenmin van de geregtelijk-geneeskundige oordeelvelling over hetzelve, hoewel het eerste in de meeste gevallen van oppervlakkigheid, de laatste van onjuistheid getuigt; in die weinige gevallen, waar zoodanige herziening geschiedt, begaat men den misslag, van in het gevoelen van den laatstgehoorde te berusten, zonder het

{==447==} {>>pagina-aanduiding<<}
oordeel van eenen derde in te roepen. Het onderzoek naar den zielstoestand des daders wordt bij ons geheel uit het oog verloren en daar, waar het wordt in het werk gesteld, wordt het met de grootste zorgeloosheid verrigt. Op de openbare teregtzitting begint men de onvolledigheid en enjuistheid der opgespoorde daadzaken eerst regt in te zien. Niet zelden komen er nieuwe daadzaken aan het licht, of ook de artis periti ontwikkelen op de openbare teregtzitting gevoelens, afwijkende van die, welke zij bij het voorloopig onderzoek hadden te schrift gesteld; waardoor die zonderlinge en der wetenschap onteerende strijd ontstaat, waarvan onze regtbanken zoo dikwijls de getuigen zijn. Maar ook de regter rigt meermalen vragen tot de artis periti, welke ondoelmatig, of te ingewikkeld zijn, dan dat zij dadelijk kunnen beantwoord worden; zoo ook de openbare aanklager en de verdediger van den beschuldigde, door al hetwelk het onderzoek nog gebrekkiger en duisterder wordt. Men gevoelt hier het gemis aan eenen geschikten persoon, met wetenschappelijke kennis toegerust en met den geheelen omvang der zaak vertrouwd, die den regter op de openbare teregtzitting, van de zijde der wetenschap, over de zaak het noodige licht kan aanbrengen.
De oorzaak der weinige geschiktheid van hen, die tot geregtelijk-geneeskundig onderzoek geroepen worden, ligt ook hoofdzakelijk bij het onderwijs, waarbij ons de Schrijvers in de derde plaats bepalen. Dat dit oppervlakkig moet zijn, volgt reeds daaruit, dat het collegie, hiertoe bij de wet vastgesteld, slechts tweemalen 's weeks wordt gegeven en dan nog wel de medicina forensis, de medicina politica en de diaetetica zamenvat: daarenboven wordt het voor regtsgeleerden en geneeskundigen tegelijk gegeven, waardoor het voor de eersten vaak onbegrijpelijk, voor de laatsten oppervlakkig moet zijn. Een examen in deze belangrijke wetenschap wordt niet gevorderd; een eenvoudig getuigschrift is voor den doctorandus voldoende. Op de klinische scholen wordt in het geheel geen onderwijs in de geregtelijke geneeskunde gegeven; terwijl de gelegenheid tot praktische vorming ook aan de akademiën ten eenen-
{==448==} {>>pagina-aanduiding<<}
male ontbreekt. Dat het in dit opzigt in het buitenland beter, dan bij ons, gesteld is, zulks toonen de Schrijvers aan door het voorbeeld der Hoogescholen van Weenen, Berlijn en Praag. En hiermede eindigt deze eerste afdeeling, waarin de Schrijvers met warmte en krachtige trekken den achterlijken toestand der geregtelijke geneeskunde in ons land hebben geschetst. “Treurig,” dus besluiten zij, ‘is het tafereel, hetwelk wij van de uitoefening der geregtelijke geneeskunde hebben moeten schetsen; - en wie, die nog eenige waarde hecht aan de eer zijns vaderlands op het gebied der wetenschappen, vraagt niet met belangstelling naar de middelen tot herstel der aangewezene gebreken, opdat wij ook in dit opzigt eene plaats mogen erlangen, Nederland waardig.’

(Het vervolg en slot hierna.)




Huishoudkundige Scheikunde. De echtheid en goede hoedanigheid, benevens de toevallige verontreinigingen en opzettelijke vervalschingen der gewigtigste levensbehoeften scheikundig opgehelderd. Tot eigen onderrigt voor een ieder, alsmede tot handleiding bij staatsscheikundige onderzoekingen. Door Adolf Duflos, Philos. Doct., Apoth. en Privaatdocent aan de Universiteit te Breslau, en Adolf Hirsch, Apotheker. Uit het Hoogduitsch. Te Schoonhoven, bij S.E. van Nooten. In gr. 8vo. VIII, 294 bl. f 1-90.

Scheikunde ten algemeenen nutte, door N.B. Millard, Apotheker. Door meer dan 60 Afbeeldingen opgehelderd. Te Amsterdam, bij Gebr. Diederichs. XXIV, 266 bl. f 2-20.

Onder de wetenschappen, die voor een land en volk allerbelangrijkst kunnen genoemd worden, bekleedt de scheikunde eene eerste plaats. Hoe onmisbaar deze wetenschap, zoowel voor den geneeskundige als voor den fabrikant, voor den landman als voor den stedeling is, behoeven wij hier niet op te geven. Ieder, die slechts een vak uitoefent, waarbij, wil hij het wèl uitoefenen, eenige wetenschappelijke kennis vereischt wordt, zal het moeten toestemmen, dat de schei-
{==449==} {>>pagina-aanduiding<<}
kunde eene wetenschap is, die op meest alle beroepen kan en moet worden toegepast. Uit dien hoofde verdeelt men de scheikunde in twee groote hoofdafdeelingen; namelijk: in algemeene en toegepaste. In de eerste vinden wij de algemeene wetten der wetenschap opgegeven; de tweede leert ons, de gepaste aanwending van dezelve bij de uitoefening van kunsten, wetenschappen en handwerken maken.
Niettegenstaande er dus verschillende soorten van toegepaste scheikunde bestaan, waarover onderscheidene werken zijn uitgegeven en waardoor een' ieder de weg is gebaand om gemakkelijk, door eigen onderzoek, zich meer en meer met zijn vak bekend te maken, zoo moeten wij het met leedwezen zeggen, dat niet allen, die scheikunde in hun vak noodig hebben, scheikundige kennis bezitten. Hoe vele fabrikanten toch zijn er niet, die, hoewel zeer goed bekend met het practische gedeelte huns werkkrings, van het theoretische weinig of niets weten; en die, wanneer het op scheikundige onderzoekingen of vraagstukken aankomt, bij anderen hunne toevlugt moeten nemen?
Iedere poging dus, om deze onwetendheid te verminderen is loffelijk te noemen. De Maatschappij tot Nut van 't Algemeen, van dat gebrek aan kennis bij zoo velen overtuigd, gaf hare Volks-scheikunde uit; en, door dit voorbeeld aangemoedigd, zagen wij in de laatste jaren eenige werken in het licht komen, waarin de scheikunde, dienstbaar gemaakt aan verschillende beroepen, duidelijk wordt voorgesteld.
No. I bevat eene huishoudkundige scheikunde. Het eerste gedeelte des titels ware genoeg geweest, om aan te duiden, wat men hier te wachten hebbe. Die bijzonderheden, welke op den titel in het tweede gedeelte vermeld zijn, had men geschikter in den inhoud kunnen opnemen, en daardoor zoude eene ongepaste breedvoerigheid vermeden zijn. De scheikunde, waarvan hier sprake is, namelijk die der gewigtigste levensbehoeften, vond echter minder hare beoefenaren. Wel hadden in Duitschland eenige scheikundigen, in vroeger tijd, dit onderwerp opzettelijk behandeld, maar dewijl de scheikunde eene wetenschap is, die om de vijf of tien jaren kan gezegd worden eene bijkans geheele hervorming te ondergaan, zoo zijn hunne werken thans te oud en niet meer op de hoogte der wetenschap.
De belangrijke ontdekkingen en proefnemingen, in de laatste jaren door berzelius, liebig, thenard, mulder

{==450==} {>>pagina-aanduiding<<}
en anderen gedaan, maakten de scheikunde voor hare beoefenaren wel moeijelijk en uitgebreid, maar gaven, in vele opzigten, gewigtige ophelderingen omtrent zaken, verschijnselen en waarnemingen, waarover en waarvoor men in vroegeren tijd geene verklaring geven kon; in één woord, de algemeene scheikunde staat thans op zoodanig eene hoogte, dat er met regt naar eene nieuwbewerkte huishoudkundige scheikunde werd omgezien.
In zes Afdeelingen is het voor ons liggende werk verdeeld. De eerste Afdeeling handelt over lucht, water en aarde, waarvan de zamenstelling, eigenschappen en verontreinigingen naauwkeurig worden onderzocht. De tweede Afdeeling is gewijd aan de voedingsmiddelen, en handelt over het meel, het brood, de melk, kaas, boter, suikerachtige zelfstandigheden, gegiste vloeistoffen, zoo als wijn, brandewijn en azijn; verder over keukenzout, de tafelolie, ingemaakte vruchten, thee, koffij, chocolade en eetbare paddenstoelen. Deze Afdeeling is de uitgebreidste en wel de belangrijkste. Meest alle zijn het voorwerpen, die de mensch voor de instandhouding zijns levens noodig heeft; alle zijn het de zoodanigen, die door laakbare winzucht aan vervalsching en verontreiniging met, voor het leven en de gezondheid, zeer schadelijke stoffen onderhevig zijn (*). De Schrijvers geven dan ook in deze Afdeeling de gepaste middelen op, om deze vervalschingen te ontdekken. In de derde Afdeeling wordt gesproken over de kookvaten. Hoezeer Rec. bij ondervinding weet, dat men, over het algemeen, in ons land, omtrent deze benoodigdheden de hoogste voorzigtigheid in acht neemt, ja zelfs met eene al te groote zorgvuldigheid, hij zou bijna angst zeggen, sommige bij gepast gebruik zeer geschikte vaten verwijdert, zoo gelooft hij echter niet, dat deze afdeeling geheel overtollig zijn zal. De vierde, vijfde en zesde bevat de reinigingsstoffen, zoo als zeep en vlekmiddelen, verlichtingsstoffen, zoo als de walschot, het was, de talk, stearine, traan, olie en derzelver soorten en vervalschingen. Voorwerpen van weelde, zoo als tabak, snuif, poeder en waschmeel;
schoonheidswaters, pomades, blan-
{==451==} {>>pagina-aanduiding<<}
ketsels; terwijl het werkje besloten wordt met een algemeen overzigt der verwstoffen. Ziedaar eene korte opgave van den veelzijdig belangrijken inhoud. Alle proeven worden volgens de nieuwste scheikundige nomenclatuur opgegeven. De Schrijvers leggen uitgebreide kennis aan den dag van de leer der Reagentia of herkenningsmiddelen. De stijl is duidelijk en vloeijend. Met naauwkeurigheid worden de verschillende vervalschingen nagegaan; de wijze, opgegeven ter ontdekking derzelve, is voor den in het vak ingewijde duidelijk en niet te omslagtig; voor den ingewijde zeggen wij: want zij, die niets van scheikunde weten en dit boekje lezen, leggen het onbegrepen ter zijde; voor leeken in de wetenschap is het te geleerd, en beantwoordt dus, naar ons inzien, minder aan het derde gedeelte des titels: ‘tot eigen onderrigt voor een ieder.’ Wij vragen, om iets te noemen, hoe het mogelijk is, dat iemand, die geene scheikundige kennis bezit, zich een denkbeeld kan vormen van de op bl. 27-31 opgegevene ontdekking van het acidum arsenicosum, van het quanti- en qualitatief onderzoek van het graanmeel, bl. 52-61, van den overgang van suiker door salpeterzuur in suikerzuur, zuringzuur en koolstofzuur? Doch genoeg: voor Apothekers en voor hen, die met het onderzoek van vervalschingen zich onledig houden, is het uitnemend geschikt; en moge het dan ook voor oningewijden minder dienstig zijn, wij geven dit gaarne toe, daar deze ook wel nimmer, naar den aard der wetenschap, scheikundige proeven zullen kunnen nemen.
Beter geschikt tot eigen onderrigt komt ons de Scheikunde ten algemeene nutte, van millard, mede boven door ons opgegeven, voor. De Schrijver meende door het uitgeven van dit werkje geene ondienst te doen, zoowel aan diegenen, die de scheikunde tot veraangenaming beoefenen, als voor die, welke dezelve voor hun dagelijksch beroep niet zoo noodig hebben, dat zij de wetenschap opzettelijk, gepaard aan geleerde onderzoekingen, behoeven te bestuderen, maar die er toch te eenemale niet mede onbekend moeten zijn. Voor Apothekers-leerlingen is dit werkje doeltreffend: deze toch worden door de kostbaarheid der werken van grooteren omvang afgeschrikt, daar dezelve bovendien ook voor den aankomeling minder bevattelijk zijn.
In bijzonderheden over dit boekje te treden, moeten wij, om niet te uitgebreid te worden, achterlaten. De schei-
{==452==} {>>pagina-aanduiding<<}
kunde wordt er op eene aangename, bevattelijke en naauwkeurige wijze voorgesteld; de duidelijkheid wordt vermeerderd door een zestigtal figuren der meestgebruikelijke scheikundige toestellen. Lof komt den Schrijver toe, wien wij gaarne lust en krachten toewenschen, om ook de niet minder aangename, nuttige en belangrijke bewerktuigde scheikunde, op dezelfde wijze, onzen landgenooten mede te deelen; zoodoende worde de beoefening der scheikunde eene waarlijk rijke bron van genoegen, uitspanning en nut, en eene dier belangrijkste wetenschappen, die, meer en meer door ieder beoefend, de gelegenheid openstelt tot hoogeren bloei van kunsten en wetenschappen, en velen bekwamer zal maken in het beroep en bedrijf, waar hare kennis onmisbaar en tot volmaking van het vak, dat men uitoefent, zoo hoogst noodzakelijk is.






Proeve eener regeling van het Hooger Onderwijs, door Mr. P.J. van Walraven. (Voor rekening des Schrijvers.) Te Amersfoort, bij W.J. van Bommel van Vloten. 1845. In gr. 8vo. 19 bl. f :-30.

Bedenkingen tegen het Koninklijk Besluit van 23 Mei 1845. (Staatsblad No. 45), door Mr. J. van Lennep. Te Amsterdam, bij P. Meijer Warnars. 1845. In gr. 8vo. 47 bl. f :-50.

Wij voegen in onze aankondiging deze twee brochuren bijeen, omdat ze beiden op het hooger onderwijs betrekking hebben, hoezeer het anders niet wel mogelijk is, zich twee meer uiteenloopende geschriften, wat denkbeelden en inkleeding betreft, voor te stellen.
1) De Proeve van Mr. p.j. van walraven is blijkbaar vroeger geschreven, dan de Bedenkingen van den Heer van lennep; de Schrijver droeg (zoo schijnt het althans uit Artikel 10, op bl. 5) nog geene kennis van het Koninklijk Pesluit van 23 Mei. Deze brochure zal ons slechts kort bezig houden. Zij bevat het concept van een reglement voor het hooger onderwijs, in 38 Artikelen, benevens eene dusgenoemde ‘Toelichting.’ Midden onder deze Artikelen komt, sub numo. 15, voor: ‘Het Besluit van 2 Aug. 1815 zal worden gevolgd, indien hetzelve niet bepaaldelijk bij dit plan wordt gewijzigd.’ Ons, en waarschijnlijk velen met

{==453==} {>>pagina-aanduiding<<}
ons, komt het duidelijk voor, dat deze bepaling of geheel vooraan geplaatst, of als laatste artikel in het plan had behooren te worden opgenomen; doch de redactie dezer Proeve duldt evenmin eene strenge critiek, als zij dezelve verdient. Het is ongeloofelijk, hoeveel onkunde aan den waren aard van hooger onderwijs en der wetenschappen in deze Proeve doorstraalt. Het getal der Professoren wordt b.v. in elke faculteit op 5 bepaald, terwijl toch de omvang der vakken in elke faculteit zeer verschilt en dus een getal van docenten, dat voor de eene faculteit volkomen toereikend wezen kan, voor eene andere te bekrompen moet wezen. Alle lessen zullen in de Nederlandsche taal gehouden worden, eene bepaling, die noodwendig alle vreemdelingen, zoo wel docenten als studenten, van onze Hoogescholen buitensluiten moet. De Rector wordt een ambtenaar van policie en bekomt een genoegzaam getal marechaussees ter zijner beschikking (Art. 37). Het lust ons niet, meer op te halen. De toelichting diende ons vooral om de onbevoegdheid van den Auteur tot de behandeling van dit onderwerp toe te lichten. Wij laten het boekje voor zijne rekening.
2) Het was ons aangenaam, dat de Heer j. van lennep, de begaafde Schrijver, wiens verdiensten omtrent de vaderlandsche letterkunde algemeen erkend zijn, als verdediger van het onderwijs tegen onze bezuinigende Regering is opgetreden. Het is meermalen gezegd, dat onze Regering in de zaken van wetenschap en hooger onderwijs geen genoegzaam belang schijnt te stellen, en in plaats van bescherming, aanmoediging en uitbreiding, daaraan dikwerf slechts beperking, bezuiniging en bekrimping geeft. Daarom is het Naschrift dezer brochure een gepast woord; het behelst een uittreksel uit de antwoorden, door de Regering gegeven op de bedenkingen der Staten-Generaal tegen Hoofdstuk V van de begrooting voor het Departement van binnenlandsche zaken (*).

{==454==} {>>pagina-aanduiding<<}
Eene vermindering der Latijnsche scholen wordt daar, om eene niet noemenswaardige bezuiniging, als eene wenschelijke zaak beschouwd, terwijl men zich voorstelt op den ingeslagen weg voort te gaan. Wanneer tegen deze bedoelingen der Regering door een' onderwijzer aan eene Latijnsche school eener kleine stad geschreven werd, zou, al waren zijne bedenkingen ook nog zoo gegrond, al ligt het vermoeden van eigenbelang allen klem aan dezelven ontnemen, en met een ‘vous êtes orfèvre Monsieur Josse’ zou men zich van alle verdere wederlegging ontslagen achten. Daarom doet het ons goed, dat een man, dien men geen persoonlijk eigenbelang kan toeschrijven, het verkeerde van dien weg onbewimpeld aantoont. Wanneer zulks meer het geval was, er zou goede hoop zijn, dat de Regering tot beter inzigt in de ware belangen des volks, die ook alleen hare ware belangen zijn, gebragt zoude worden. Een bestuur, dat wetenschappen beschermt en bevordert, is te allen tijde bij beschaafde volken geprezen en nog door de nakomelingschap gezegend geworden. Mogt de achting voor dit oordeel der nakomelingschap onze Regering tegen bekrompene bezuiniging waarschuwen!
Het beloop dezer bedenkingen komt overigens in het kort op het volgende neder. De Schrijver noemt het Besluit van 23 Mei l.l. (hetgeen wij als bekend veronderstellen) onberaden, in de eerste plaats, omdat men noch de Curatoren der Hoogescholen, noch de Hoogleeraren, noch de Docenten aan de Latijnsche scholen, noch iemand in één woord, wiens oordeel kan geacht worden, eenig gezag te bezitten, daarbij geraadpleegd heeft. Scherp maar niet geheel ongegrond is hetgeen wij hierbij op bl. 10 lezen: ‘De Regeering is ten dezen getrouw gebleven aan die wijze van handelen, welke men sints lang van haar gewoon is. Wanneer het eene zaak geldt van zeer ondergeschikt belang ......... dan worden vellen papiers vermorst, brieven en apostillen vermenigvuldigd, het advies ingenomen van al wie slechts eenigzins in de zaak betrokken kan worden, en de beslissing niet dan na rijpe overweging genomen; - maar geldt het eene algeheele revolutie van het heiligste pand der Natie, het onderwijs van het opkomend geslacht, dan wacht men zich zorgvuldig, eenigen raad of voorlichting te vragen, dan is een stet pro ratione voluntas genoeg, en men beslist met eene pennestreek over de toekomst des Vaderlands!’ (*) Het

{==455==} {>>pagina-aanduiding<<}
besluit noemt hij verder onberaden, omdat het had moeten worden voorafgegaan door eene organisatie der Openbare Instellingen (Latijnsche scholen en Gymnasiën); men vraagt, 't geen daar niet geleerd wordt. Hierbij voegt de Schrijver eene warme verdediging der Latijnsche scholen, welke zeker door private inrigtingen niet overtollig kunnen worden en altijd de scholen zullen moeten blijven, waarop verreweg de meeste jongelieden voor akademisch onderwijs worden opgeleid. Al verder betoogt van lennep, dat het Besluit van 23 Mei bestaande regten krenkt. Dat zulks door de plotselijke invoering werkelijk het geval is voor hen, die met September van dit jaar als studenten begeeren te worden ingeschreven en reeds op de Latijnsche scholen gepromoveerd zijn, behoeft geen betoog; het besluit heeft hier ontegenzeggelijk eene terugwerkende kracht. (*) Of evenwel allen, die zich op de Latijnsche scholen bevinden, gelijk de Schrijver beweert, in hunne verkregene regten verkort zijn, zouden wij niet zoo gaaf durven toestemmen. Met meer grond kan men, op het standpunt, waarop de Schrijver zich plaatst, beweren, dat de regten der steden gekrenkt zijn, terwijl daarenboven willekeurig aan de geheel stedelijke Athenaea van Amsterdam en Deventer voorgeschreven wordt, wie zij als studenten zullen hebben aan te nemen of af te wijzen. Het laatste gedeelte van het geschrift van den Heer van lennep tracht te betoogen, dat het Besluit geenszins die gevolgen zal hebben, welke men daarvan verwacht. Daar voor het groot getal van examinandi, indien het examen met

{==456==} {>>pagina-aanduiding<<}
naauwgezetheid wordt afgenomen, veelligt acht volle weken zullen noodig zijn (deze berekening komt ons wat groot voor, maar al stellen wij ook de helft, het is nog langwijlig en vermoeijend genoeg), zoo zullen de leden der Commissie al is het niet nu, dan toch in het vervolg, er met de Fransche zweep moeten overgaan, en het staatsexamen zal, in plaats van betere, integendeel veel minder zekere waarborgen van bekwaamheid opleveren. Daarenboven is de keuze der leden voor de Commissie zonder eenige verdere bepaling aan de voordragt des Ministers overgelaten. Welken waarborg heeft men, dat zij altijd uit bekwame examinatoren bestaan zal?
Dit is het beloop van de brochure, die, met warmte en belangstelling geschreven, echter wel eenigzins de sporen van overhaasting draagt. Wij willen daarom het vele goede niet over het hoofd zien, dat in deze Bedenkingen vervat is. Ook wij hadden gaarne het Besluit van 23 Mei vooraf zien gaan door eene organisatie der Gymnasiën. Ons op een ander standpunt dan de Heer van lennep plaatsende, keuren wij daarentegen het principe van het Besluit volkomen goed, wanneer men daarbij slechts uitzonderingen voor vreemdelingen (die nu, wanneer een onderzoek in de Nederlandsche taal en den stijl gevergd wordt, van onze akademiën geweerd worden) en voor hen, die geenen akademischen graad begeeren, had vastgesteld. Wij wenschen, het behoud der Latijnsche scholen, hoezeer dan ook naar de tegenwoordige behoeften gewijzigd, ook op kleinere plaatsen; maar het standpunt van stedelijke regten en privilegiën komt ons niet het ware en hoogste standpunt voor. Wij wenschen, in het belang der studiën, eenen algemeenen en gelijken waarborg van bekwaamheid bij toekomstige studenten, maar keuren daarom al de bepalingen van het tegenwoordig Besluit geenszins goed, zoo als die b.v., dat twee afkeurende stemmen van de zeven ter afwijzing genoegzaam zijn, eene bepaling, welke door van lennep teregt ongehoord wordt genoemd. Evenmin kunnen wij het ophoopen der examina op eenen enkelen tijd in het jaar en op eene enkele plaats in het Rijk goedkeuren. De ondervinding zal weldra beslissen. Mogt de Regering, die in de keuze der Commissie voor dit jaar, waaraan ook van lennep hulde doet, zoo gelukkig slaagde, na afloop der examina van haar die toelichtingen ontvangen, die voor eene wijziging van het Besluit noodzakelijk schijnen, opdat met behoud van het principe, 't geen ons goed-
{==457==} {>>pagina-aanduiding<<}
keuring schijnt te verdienen, de bevordering van grondige en echte studie
bereikt worde. Voor onuitvoerlijk houden wij zulks niet, zoo men slechts van vaste beginselen uitgaat.
Wanneer onze Gymnasiën op nieuw georganiseerd worden, hoede men zich echter voor overdrijving. Alle wetenschappen, die onder den naam van voorbereidende op de Hoogescholen onderwezen worden, op de Gymnasiën over te brengen, gelijk wij daarvan onlangs ook in de vergaderingen der Staten-Generaal hoorden spreken, houden wij voor onuitvoerbaar en voor de studiën zelven zeer nadeelig. Tot een grondig onderwijs in de natuurkundige wetenschappen althans behooren, om van de docenten niet te spreken, zoo vele materiële subsidiën, dat het volkomen ondenkbaar is, onze Gymnasiën daarmede te belasten.




De Aardkunde van Twenthe, door Dr. W.C.H. Staring. Eene Voorlezing, gehouden voor de Overijsselsche Vereeniging tot ontwikkeling van provinciale Welvaart. Te Zwolle, bij J.J. Tijl. 1845. In gr. 8vo. 35 bl. f :-50.

De Heer staring heeft zich door zijne vóór twaalf jaren uitgegevene Verhandeling de Geologia Patriae (L.B. 1833. 4to), door zijne Geologische Kaart van de Nederlanden (Groningen 1844) en door vele kleine opstellen als een vlijtig onderzoeker van de geologische gesteldheid van onzen vaderlandschen grond met lof bekend gemaakt. Ook dit opstel getuigt van zijne kunde. Een goede geest van waarneming en eene levendige frischheid van voorstelling kenschetsen hetzelve. De door hem onderzochte bodem van Overijssel bestaat uit gronden, die tot drie, misschien tot vier zeer onderscheidene tijdperken van ontstaan behooren: (1) hedendaagsche vormingen, zoo als de hooge veenen, de zandduinen en de aanslibbingen der rivieren en beken; (2) diluviale vormingen, heuvels van zand, grind en keijen; (3) tertiaire vormingen, welker westelijke grens in Overijssel door eene lijn, van Hardenberg naar Haaxbergen getrokken, wordt aangewezen, en welke vooral uit eene zeer zware leembank bestaan, waarin de steenbakkerij te Ootmarsum is uitgegraven, en die, ook elders in ons vaderland bij putboringen bereikt, zich op eene groote diepte onder ons geheele vaderland schijnt uit te strekken; en

{==458==} {>>pagina-aanduiding<<}
eindelijk (4), secondaire lagen, die gelijktijdig gevormd zijn met den Bentheimer steen, waartoe een mergel bij Losser gerekend wordt, door den Heer eekhout, Burgemeester van Oldenzaal, ontdekt. Onder de Lossersche Esch ligt waarschijnlijk de Bentheimer steen op eene bereikbare diepte; eene gissing, welker bevestiging de moeite en kosten van een opzettelijk onderzoek wel beloonen zou. Merkwaardig is ook 't geen de Schrijver over de rigting der heuvels van de vloedvorming opmerkt, die eene algemeene strekking hebben van het noordoosten naar het zuidwesten. Wanneer zulks zich ook bij de Veluwsche, Utrechtsche en Noord-Brabandsche heuvels bevestigt, zoude het den oorsprong der geheele Nederlandsche vloedvorming uit het zuiden aantoonen. Wij mogen eindelijk niet vergeten opmerkzaam te maken op eene gissing des Schrijvers aangaande sommige zandstuivingen, die noch in de nabijheid van heuvels der vloedvorming, noch van loopende wateren gelegen zijn, b.v. tusschen Ommen en Hardenberg. Hij beschouwt haar als meerduinen, door namelijk te vooronderstellen, dat het Almelosche veen vroeger een woud, nog vroeger een meer geweest zoude zijn, 't welk, even als tegenwoordig de groote meren in Noord-Amerika, duinen heeft gevormd.
Wij weten den Schrijver niets beter toe te wenschen, dan dat hem lust noch kracht ontbreke, om op den ingeslagen weg steeds te blijven voortgaan, en hem toe te roepen: Spartam, quam nactus es, orna!

Handelingen over de Herziening der Grondwet. IIIde en IVde Aflevering. Te 's Gravenhage, bij Gebr. Belinfante. 1845. In gr. 8vo. f :-95.

De derde dezer Afleveringen bevat de Memorie van Toelichting, door de Heeren thorbecke, luzac, van dan van isselt, van rechteren, anemaet, de kempenaer, storm, wichers en heemstra tot ondersteuning van hun voorstel bij de Tweede Kamer der Staten-Generaal ingediend, en de vierde Aflevering behelst het voorloopig Verslag der centrale afdeeling, vastgesteld den 18 Maart 1845.
Wie heeft niet reeds beide deze stukken en zoo veel meer, als in de volgende Afleveringen zal worden medegedeeld, in de dagbladen gelezen? Wie heeft niet reeds de zaak in ver-
{==459==} {>>pagina-aanduiding<<}
schil op alle mogelijke wijzen hooren uiteenzetten? Men kent onze denkwijs. Wij kunnen slechts treuren. Alle uitzigt op eene verbetering onzer Staatsinrigting, langs wettige wegen, is voor altijd vervlogen, zoo de Regering en de Staten-Generaal van hunne gemeenschappelijke dwaling niet terugkomen: want bestond er nu nog geene noodzakelijkheid tot herziening, dan zal zij ook nooit bestaan, of men zou er zulk een' drang van omstandigheden door moeten aanduiden, waarvoor de Hemel ons beware, doch die, eenmaal dáár zijnde, alle herziening eener dan reeds gewelddadig verbrokene Grondwet overtollig zou maken. Men heeft slechts der voorstelleren Memorie van Toelichting, overvloeijende van blijken zoo wel eener kernachtige redekaveling, als van openhartigheid en goede trouw, te vergelijken met het gekunsteld verslag der centrale Afdeeling, waar alles is bijgebragt, om de aandacht van het hoofdpunt in verschil af te leiden, om gronden van niet ontvankelijkheid voor altijd, of ten minste van niet ontvankelijkheid voor alsnog te vinden; en aanstonds staat ons voor den geest de eischer, die eene regtvaardige zaak voor heeft, welker wijze van instelling en behandeling aan verschillende zwarigheden, uit hoofde der bestaande wijze van burgerlijke regtsvordering, onderhevig is, en die nu door den gedaagde, die bevreesd is voor een onderzoek ten principale, met allerlei exceptiën en chicanes begroet wordt. Indien er iets verder noodig is tot bewijs, dat de verkiezing der Leden van de Tweede Kamer door de Provinciale Staten, zamengesteld gelijk tegenwoordig geschiedt, verkeerd is, en dat hetzij regtstreeksche verkiezingen, hetzij verkiezingen door de Gewestelijke Staten, mits deze zelve regtstreeks en niet door zoogenaamde Standen verkozen
worden, behoefte zijn, het is juist de verwerping van het gedane voorstel tot herziening der Grondwet. Zij, die vreezen bij eene wijze van verkiezing, die alles minder doet afhangen, deels van ministeriélen, deels van patricischen invloed, doch waarbij het beschaafd en denkend gedeelte der natie overwegenden invloed uitoefent, niet herkozen te zullen worden (en juist dezen zijn de bij voorkeur door de Provinciale Staten gehandhaafd wordenden in hunne betrekking); zij zullen te allen tijde alle herziening tegenhouden, en daarin slagen, omdat zij noodwendig de meerderheid uitmaken. Uit honderdduizenden moge niet ééne stem zich ten voordeele van het bestaande verheffen, en dui-
{==460==} {>>pagina-aanduiding<<}

zenden mogen, met opoffering van alle uitzigt op posten en begunstiging, te kennen geven eene herziening te verlangen, het gaat hun niet aan; zij stemmen naar den wensch hunner committenten, de Provinciale Staten, en juist dáárom zullen dezen, zoo lang zij door de drie Standen worden afgezonden, de voorstanders van het behoud van alwat gebrekkig is herkiezen.

Merkwaardigheden uit het Heilige Land; of Verhaal eener Reize door een voornaam gedeelte van hetzelve. Door den Ridder A. Prokesch. Uit het Hoogduitsch. Te 's Gravenhage, bij A. Kloots en Comp. 1844. In gr. 8vo. 189 bl. f 2-40.

De Schrijver van dit boeksken werd reeds in het jaar 1829 naar Palestina gezonden tot het bijleggen van eenige geschillen tusschen het Oostenrijksche hof en den Pacha van Akka, die den keizerlijken Consul beleedigd en zich aan andere vergrijpen schuldig gemaakt had. Deze diplomatieke reis gaf aanleiding tot het verder bezoeken van het merkwaardigste land der aarde, in den jongsten tijd ons nader door de reizen van la martine en van onzen landgenoot van 's gravenweert bekender geworden. Wanneer men die beide, ieder in zijne soort zeer belangrijke, reisbeschrijvingen heeft gelezen, zal men in de mededeelingen van den Oostenrijker weinig nieuws of belangrijks aantreffen, en de in de aardrijkskunde van Palestina meer ervarene zal hier en daar ook nog wel eens op enkele misstellingen stooten. Het breedvoerigst is de beschrijving van Jeruzalem en van het Heilige Graf, van welke beide eene steendrukplaat gegeven wordt. Aan herinneringen van de Bijbelsche geschiedenis ontbreekt het natuurlijk niet, en deze zijn nog al niet de minste gedeelten van het boekje, hetgeen ons te opmerkelijker voorkwam in den Schrijver, een ijverig Roomschgezinde, bij welke de Bijbelkennis, althans in zijnen stand, dun gezaaid is. Met niet weinig zelfbehagen deelt hij in een aanhangsel een diploma en de wetten mede van de orde van het H. Graf, waarvan de Pater Gardiaan van het H. Graf hem tot Ridder heeft benoemd.
Aan de vertaling van dit werkje was juist geene behoefte; men heeft over het H. land betere schriften; doch voor eene

{==461==} {>>pagina-aanduiding<<}
herinnering is het niet ongeschikt, daarbij niet omslagtig of kostbaar; en eene reis naar het tooneel van de geschiedenissen des Bijbels, bijzonder van onzen Heer, heeft in zichzelve iets zoo aantrekkelijks, dat men daarbij nog al ligtelijk het minder aangename van den vorm over het hoofd ziet.




Mijn Reiszak. Herinneringen, Verhalen en Gedachten. Door W. van Rehburg, Schrijver van: de Graaf en zijn Raad, August, Imagina. Te Amsterdam, bij J.M.E. Meijer. 1844. In gr. 8vo. 378 bl. f 3-75.

Ook voor schrijvers, dacht Rec. onwillekeurig onder het afschrijven van den titel dezes boeks, is er eene mode in de titels. Vooreerst in de titulatuur hunner werken. Er is een tijd geweest van jagt op de allerzonderlingste namen van boeken, niet alleen in geestelijke, b.v. Balsem van Gilead, Sions zielsbanket en dergelijke, maar ook in het wereldlijke, gelijk: vier galgestroppen enz. Ook heeft men van de schilderkunst de namen geleerd van: schetsen, omtrekken, schilderijen zonder lijsten en wat niet al meer! Bravour-uitdrukkingen moeten ook al tot titels dienen: opent de oogen! - geen hoofdpijn, geen likdorens, geen zomersproeten, geen vlooijen meer! Wij bekomen reiszakken, en zien te gemoet uitgepakte valieskoffers, stoomboot- en spoortrein-kaartjes. Ten tweede ook in de titulatuur van de schrijvers. Wij glimlagchen over de hoogdravende lofverzen, die onze goede voorouders zonder blozen voor hunne werken lieten drukken; en nu de geleerde Genootschappen en Ridderorden (zeker als niet ongemeen genoeg) niet zoo druk meer achter de namen der schrijvers voorkomen, begint men meer en meer, of zich achter het dunne gaas van eenen grilligen pseudonym te verbergen, of zijne vroegere werken op den titel te catalogiseren. - Hoe kwamen wij daar ook bij? - 't Is maar een losse inval, lezers! Wij hebben immers uw geduld niet te zeer op de proef gesteld? Anders, het kan geen kwaad; want het geduld te oefenen, is eene zeer nuttige bezigheid, die daar en daar en daarvoor nuttig is, en bovendien....
Dit praten is zoo wat in de manier van dezen Reiszak. Wij verwonderen ons het meest over de matiging, met welke de Schrijver zijnen Reiszak, met de daarin voorhandene her-
{==462==} {>>pagina-aanduiding<<}
inneringen, verhalen en gedachten, slechts tot één Deel heeft beperkt. Ons dunkt, dat dit der pen, onder het opschrijven van allerlei heen en weder wippende gedachten, zeer moeijelijk moet zijn gevallen.
Enfin! wij willen den reiszak eens openen. Men zou het voorberigt bij slot en sleutel kunnen vergelijken; de Schrijver noemt het een handvat; ook goed; hij moet zelf weten wat het is; een beest is het althans niet, want er is kop noch staart aan, tenzij men het: lieve, getrouwe en ernstfeste lezer! voor den kop en het: Woerden. v.R. voor den staart houde, en dan verwonderen wij ons al weder, dat die rhapsodie niet meer dan 10 bladzijden groot is.
Eer wij verder gaan, moeten wij een loopje nemen en springen op bladz. 98, alwaar men leest: ‘Waarom verhaalt gij ons dat alles? zult gij mogelijk vragen, lieve lezer! Rigt die vraag tot een onzer voornaamste maandwerken, aan welks oordeel ik veel waarde hecht, en juist daarom gaarne billijk en grondig, al kan het welligt niet gunstig zijn, door hetzelve wensch beoordeeld te worden.’ Deze regelen drijven ons zeer in de engte, en, denken wij, ook de collegen Recensent, Gids enz. enz. Want de Vaderlandsche Letteroefeningen zijn dat bedoelde maandwerk, of niet; immers de hoogmoedsdrommel en dan dat: een der voornaamste! brengt ons koelzinnig geloof, dat wij de bedoelden niet zijn, eenigzins aan het wankelen; zijn wij het nu niet, behoeven wij dan ditmaal niet billijk, niet grondig te beoordeelen? Dat gaat niet op. En zijn wij het wel, dan moeten wij wel; de Heer rehburg verwacht en verlangt het van ons. Er is alzoo halve kans, to be or not to be; en wij zouden dus kunnen transigeren, en of grondig en niet billijk, of billijk en niet grondig kunnen beoordeelen. Om redenen, met welke geen mensch voor alsnog iets te maken heeft, kiezen wij het laatste.
De reiszak bevat herinneringen; van Frankfort; van een togtje met een' retourwagen langs de Bergstrasse naar het door eenen Catechismus en een wijnvat beroemde Heidelberg; van den Rijn; van Coblenz; van Ems; van Keulen; van Andernach; van derzelver omstreken. De billijkheid vordert, te zeggen, dat, voor zoo verre Rec. als ooggetuige kan oordeelen, het geheugen van den Schrijver getrouw, en, voor zoo verre men over het uit eene menigte van

{==463==} {>>pagina-aanduiding<<}
reisbeschrijvingen overbekende nog iets wil lezen, de voorstelling onderhoudend is.
De reiszak bevat ook verhalen. Die de Aurora voor 1844 gelezen heeft, behoeft bladz. 32-83 daarom niet over te slaan, want het verhaal: de Krankzinnige is wel waardig tweemaal te worden gelezen; ons althans trof bij de herhaling meer dan ééne mensch- en zedekundige opmerking, die het hangen aan de geschiedenis ons de eerste maal had doen over het hoofd zien. De verdediging van dat verhaal beslaat verscheidene bladzijden, en behoort eigenlijk tot de gedachten. Men mag dan ook wel wat ingenomen zijn met een goed geschreven verhaal, want goede, regt goede zijn zoo heel gemakkelijk niet. Anders - dit hoofdstuk behoort tot het gepraat, gekout, dat wel niet vervelend is, maar toch niet in druk tot de nakomelingschap behoefde over te gaan. Ook de overige verhalen zijn niet kwaad; van rehburg heeft slag van los en aangenaam verhalen; het zou onbillijk zijn, dit te ontkennen.
Met de gedachten weten wij in ons aangenomen stelsel van billijkheid geenen anderen weg, dan door te erkennen, dat ieder zijne wijze van zien heeft; dat is hier, zijne wijze van denken. Wij laten daarin den Schrijver zijne vrijheid, gelijk hij de onze aan ons. En wij zouden hier anders ook eigenlijk op het grondige moeten komen. Deden wij het, dan zouden de aanmerkingen over de kerken ons niet ontgaan. De Schrijver is zeer ingenomen met de pracht der Roomsche kerkgebouwen; vindt het een verheven denkbeeld, de tempels niet alleen tot bedehuizen, maar ook tot verzamelplaatsen van kunstgewrochten te doen dienen, en wil op die wijze alles vereenigen, wat de ziel verheffen kan, het godsdienstig en het aesthetisch gevoel. Wij vragen op onze beurt, of dan door den indruk van prachtige schilderijen, trotsche gewelven en heerlijke koepels het hart moet geleid worden tot de aanbidding van den Schepper in geest en waarheid? Met de Natuur is het iets anders. Wanneer men zich door de schoonheden van deze omringd vindt, dan verheft zich het gemoed van het gewrocht tot den eeuwigen Werkmeester; maar voortbrengselen der kunst? De sterrenhemel voert de ziel op tot den Oneindige, - een kunstig gewelf tot bewondering van het menschelijk vernuft; een eenzaam bosch tot Genen, - eene statige zuilenrij tot dit; een uitgespreid landschap aan den voet eens heuvels doet

{==464==} {>>pagina-aanduiding<<}
uitroepen: hoe groot zijn uwe werken, o Heer! - eene kostbare schilderij doet zeggen:

Toov'ren met penseel en verwen, 
Zinbegooch'len op het doek. 

Wij ontkennen niet, dat de uiterlijke eerdienst der Protestanten veel te wenschen overlaat, maar ontkennen wel, dat die der Roomschen daarin beter is. Want, hindert ons, om nu van het gezang alleen eens te spreken, het onstichtelijke en verwarde geschreeuw, dat bij de eersten hier en daar ter naauwernood door een orgel overschreeuwd wordt, bij de laatsten kan het geen godsdienstig, hartverheffend zingen heeten, wanneer het door eenigen in eene voor de gemeente onverstaanbare taal geschiedt. En schilderijen en beelden mogen voor enkelen dienen tot het verlevendigen van den indruk der Bijbelsche geschiedenissen, de meesten vinden er zich in de kerken eerder door afgetrokken dan opgeleid; terwijl men ook niet uit het oog verlieze, dat wij spreken tegen den wensch van van rehburg, die de kerken tot bewaarplaatsen van kunststukken als zoodanig wil gebruikt zien. Dit zal dus moeten beteekenen, dat het onderwerp er niet zoo dadelijk mede in verband sta, maar alleen ter liefde van de kunst, omdat deze ‘geenen tempel heeft, harer meer waardig, dan die, gewijd aan het gebed,’ en ‘door symbolen spreekt tot het gevoel.’ Dus, - een groep van Laöcoön tot opwekking van het aesthetische en daardoor van het godsdienstige gevoel in eenen Christelijken tempel!?
Doch laat ons niet uitweiden. Genoeg ook gezegd van een boek, dat zich hoofdzakelijk alleen door zekere luchtigheid van schrijftrant aanprijst: ‘maar (Voorr. bladz. VIII) wanneer men alleen leest voor zijn pleizier, wat nut heeft dat alles?’ En daarom meenden wij ons en onze lezers ook van eene grondige beoordeeling te kunnen verschoonen.





De Slapende in den Haarlemmer Hout. Eene merkwaardigheid uit het bijzonder leven van Koning Willem I der Nederlanden. Door J. Dijk. Te Amsterdam, bij J. van der Hey en Zoon. 1844. In gr. 8vo. 286 bl. f 2-90.

Koning willem I speelt hier eene vrij bespottelijke rol als

{==465==} {>>pagina-aanduiding<<}

postillon d'amour, en steekt zich in liefdeszaken op eene wijze, die weinig met de waardigheid van zijnen rang overeenkomt, en waarbij de Schrijver, dunkt ons, luttel kennis van het hofleven aan den dag legt. De geheele gebeurtenis is blijkbaar eene fictie; als zoodanig mist zij echter alle belangrijkheid, en men heeft deze zoeken te vergoeden, door den voormaligen Koning ten tooneele te voeren en het verhaalde als eene werkelijk gebeurde zaak voor te stellen. Al ware zij dat, dan zouden wij haar nog te onbeduidend achten, om er zulk een dik boek over vol te schrijven. Nu wij haar als eene verdichting beschouwen, en als roman moeten beoordeelen, vinden wij haar flaauw, onwaarschijnlijk en onnatuurlijk. Het opvoeren van Koning willem I is ook al heel weinig in diens karakter, en wij twijfelen zeer, of Z.M. ooit alleenspraken heeft gehouden in zulk verheven poëtisch proza, als hem, b.v. bl. 24, in den mond wordt gelegd: ‘O liefde, gij springader van licht en leven! vonk uit den gloed der eeuwige algenoegzaamheid! bestemd om al wat ademt te doorgloeijen met vreugde, te verheffen en te veredelen - gij stort het gift uit in harten, die gij tot uwe tempels hebt gekozen, eene onzalige smetstof, die zulke heiligdommen verkankert en vernielt!’ - Bravo! Dat is eerst krachtig en fraai gezegd! Een vonk uit den gloed van algenoegzaamheid! Een vonk, die gift uitstort! Een vonk, wier gift een tempel verkankert! Zoo Z.M. in dien trant heeft gedacht en gesproken, zoo dacht en sprak hij vrij wat onzin; en al denkt Rec. dan ook geheel anders over onzen overledenen Koning, dan de Schrijver van dit boek, hij wil hem toch het onregt niet doen van te gelooven, dat er zulke zotheden door hem gedacht en gedaan werden, als hier te vinden zijn. Trouwens, de Schrijver toont in zijn geheele boek voldoende, dat het
niet de Koning, maar hij zelf is, die aldus spreekt en denkt. Ten bewijze behoeven wij slechts uit de eerste bladzijde de volgende periode aan te halen, die in gezwollenheid en klingklang naast de zoo even aangehaalde verdient gesteld te worden, en met deze eene proeve oplevert van den stijl. ‘Het romantische opstel,’ zegt hij, ‘werkt op het gevoel en de verbeelding, biedt zich lieftallig aan tot gids op het groote veld der menschelijke beschouwing, wijst op deszelfs teelt van bloemen en planten, die, schoon meer in de laagte staande, echter door liefelijken geur, door gloed en pracht van kleuren en kunstige vor-
{==466==} {>>pagina-aanduiding<<}
ming, behagen zullen, om aanminnig in den opgewonden geest, in het geopend hart lichtstralen te werpen, zaden te strooijen, die, voor het kortstondige van het schoone, iets onvergankelijks achterlaten.’ - Dat draaft eerst, hé!




De Geschiedenis van Nelly Vanner, overleden den 26 April 1839, in den jeugdigen leeftijd van tien jaren. Het Engelsch van J. Curwen gevolgd in Brieven aan Marie, door haren Oom Benjamin. Te Amsterdam, bij C.J. Borleffs. 1843. In 12mo. 61 bl. f :-40.

Wij gelooven aan vroegtijdige godsdienstige indrukken, maar wenschten wel, dat men ons van zulke, vooral in Engeland gezochte, boekjes met kinderbekeeringen verschoonde. Althans, ons is de verzoeking sterk, om of niet te gelooven, of het er voor te houden, dat de hooggeroemde godvruchtige kinderen zich zelve niet hebben begrepen, wanneer men leest: ‘Op zekeren dag (zij was toen nog geene drie jaren) werd haar een godsdienstige kinderzang geleerd. Hare moeder hield zich daarmede onledig. Doch toen deze daarmede bezig was, werd zij op eens zeer bedroefd, omdat zij vreesde, niet in den hemel te zullen komen.’ (Bladz. 10). ‘Toen zij nog geen drie jaren oud was, nam men haar al mede naar het Dorkas gezelschap, en hielp zij daar reeds, op haar kinderstoeltje gezeten, zooveel zij althans kon, aan de edelmoedige werkzaamheden der bijeengekomenen.’ (Bladz. 32). ‘Nelly zeide: lieve moeder! ik heb geene hoop, dan die gegrond is op de verdiensten van onzen Heer jezus christus!’ (Bladz. 50). Het kind was toen even tien jaren oud. - Het is mogelijk. - Maar dat zulke boekjes kwaad doen, is ook mogelijk. Wij houden er niet van.




Vader Sophron en zijne Leerlingen, of Reis naar en door de stille Zuidzee en om de Aarde, voorafgegaan door iets over algemeene wereldkennis; voornamelijk zamengesteld tot bevordering der kennis van Australië; door W.J. van der Vegt, Hoofdonderwijzer aan de Stads Armenschool te Zwolle. Te Groningen, bij J. Oomkens. 1844. In gr. 8vo. VIII en 181 bl. f :-50.


{==467==} {>>pagina-aanduiding<<}

Dit werkje bevat veel goeds en zal aan de jeugd zeer welkom zijn, daar het, na eenige beschouwingen over het Heelal, den sterrenhemel enz., eene denkbeeldige reis behelst naar en door de stille Zuidzee; en op eene onderhoudende wijze de voornaamste daarin gelegene eilanden beschrijft in hunne zeden, gewoonten, Godsdienst enz., terwijl de Schrijver niet vergeet, welk aandeel de Nederlanders hebben gehad in het ontdekken derzelven.
De volgende opmerkingen houde hij ons ten goede: Bl. 37 staat: ‘en landden weldra in de haven van Teneriffe aan,’ dit zal zeker moeten zijn en kwamen weldra ter rede Santa Cruz op Teneriffe. Bl. 47 is de opgave der lengte van den vliegenden visch zeker eene drukfout, en zal moeten zijn drie à vier palmen en niet dertig of veertig. Bl. 53, wat daar gelezen wordt van een' der matrozen, die ‘zich op een plank voor den boeg of het voorste gedeelte van het schip laat nederzakken, zoodat men hem niet zien kon,’ is niet zeer duidelijk. Doorgaans gaat een man op het kluif- of iaaghout zitten, en kondigt de komst van Neptunus door eenen scheepsroeper aan. Bl. 57. ‘Hier aan de kust ligt de stad Rio Janeiro’ enz. De stad wordt ook St. Sebastiaan genaamd, en ligt aan de westzijde der havenkom, eene mijl van het suikerbrood; zij is gebouwd op een onregelmatig vierkant voorgebergte, dat van drie zijden door de Rio wordt bespoeld, en aan de vierde een met zwaar geboomte bedekten berg achter zich heeft. De noord- en zuidhoek van het voorgebergte zijn hooge rotsen. Die aan den voorkant heeft twee toppen; op eene derzelve verheft zich een fortres, op de andere staat een versterkt Benedictijner klooster. Op den zuidhoek staat insgelijks een versterkt gewezen Jezuiten klooster.
De Rio wordt ten onregte aldus genaamd, ofschoon ze wel dertig mijlen het land inloopt. Rec. vermeent, dat het opgeven der breedte alleen (die toch ook niet bij alle plaatsen is vermeld) niet voldoende is, om op eene kaart spoedig een land of eene plaats te kunnen vinden. Daar, door de Engelschen, Nederlanders e.a. de eerste meridiaan over Greenwich wordt genomen, zoude het voor jonge lieden gemakkelijker zijn geweest bij de breedte ook de lengte opgegeven te zien.
Het werkje is opgedragen aan den Heer c. luttenberg, Secretaris der stad Zwolle, als een gering bewijs van dankbare hulde aan zijne veelvuldige werkzaamheden, ter dienste van het onderwijs en de opvoeding der minvermogende jeugd.

Schouwtooneel voor Kinderen, door C. Schmid. 1ste en 2de Bundel. Te Amsterdam, bij G.J.A. Beijerinck. 1844. In kl. 8vo. Te zamen 272 bl. Per stukje f 1-25.

{==468==} {>>pagina-aanduiding<<}


Emma, het houten Kruis, en de Bloemenkrans. Drie Verhalen voor de Jeugd, van C. Schmid. Te Amsterdam, bij denzelfden. 1844. In kl. 8vo. 152 bl. f 1-25.

Eerst onderrigt van God, voor de lieve kleinen, door C. Schmid. Te Amsterdam, bij denzelfden. 1844. In kl. 8vo. 28 bl. f :-25.

Lieve werkjes, die eenen aanbevelingsbrief medebrengen in den naam des Schrijvers.
Wat de twee bundeltjes betreft, moeten wij echter bekennen, dat wij niet bijzonder ingenomen zijn met tooneelof blijspelen, met zang, voor kinderen. De draad des onderwerps, bij de invoering en handeling van sprekende personen, kan door de jeugd niet naar eisch bijeengehouden worden; en om de stukken eens ten kindertooneele te voeren en alsdan de rollen te verdeelen, daarvoor komt ons de gang der stukjes, en het weinig tooneelmatige, dat zij zouden opleveren, minder geschikt voor, gezwegen van het min doelmatige, naar ons gevoel, om de zucht voor tooneelvermaak in dien leeftijd op te wekken.
Het tweede werkje, waarin sommige der hier voor het tooneel behandelde onderwerpen in doorloopende verhalen voorkomen, bevalt ons meer. Bij den voorraad van kinderwerkjes zijn ze regt goede bijdragen.
Het eerst onderrigt van God voor de lieve kleinen wenschen wij in handen van alle kinderen. Ouders! verzuimt niet, het uwen kinderen vroeg te geven. Het kinderlijk gemoed zal verteederd worden van liefde voor God en den grooten Vriend der Kinderen, en de lezing kan niet anders dan in het jeugdige hart de heilzaamste indrukken achterlaten. God gebiede er zijnen zegen over!




Aan de Redactie.

Bij het nalezen van mijne aankondiging der Novellen van Mej. toussaint, in No. IX der Vaderlandsche Letteroefeningen, betrap ik mijzelven op eene kleine vergissing. Ik schreef, dat zij vroeger in den Gids geplaatst waren; die algemeene uitdrukking ontsnapte aan mijne pen, want ik weet zeer goed, dat het rustuur van den Kardinaal ximenes eerst in den Muzen-Almanak van 1842 is medegedeeld. Voor deze verbetering schiete in of buitenop No. X een plaatsje over.

De Referent van genoemde Novellen.


{==469==} {>>pagina-aanduiding<<}

Boekbeschouwing.

Oost-Indische Leerredenen van J.H. van Rossem, vroeger te Padang en Samarang, thans te Sourabaya, Predikant der eerste klasse bij de Hervormde Gemeente. Te Leiden, bij S. en J. Luchtmans. 1844. In gr. 8vo. 178 bl. f 1-50.

Het zou den schijn kunnen hebben van eenige stoutmoedigheid, dat de Eerw. Opsteller van deze leerredenen dezelve nog geen anderhalf jaar na zijne bevestiging in de Evangeliebediening ter uitgave naar het vaderland zond. Maar hij gevoelde er behoefte aan, zijnen ouderen (aan wie het bundeltje is opgedragen) en verderen bloedverwanten en vrienden, hier achtergelaten, eenig bewijs van zijn dankbaar en liefderijk aandenken toe te zenden, en dit doel verschoont in ons oog genoegzaam de ondernomene openbaarmaking der proeven van eersten, jeugdigen kanselarbeid. Er komt bij, dat de Schrijver door de uitgave dezer leerredenen zich eenig vertrouwen wilde verwerven bij het Indische publiek, en daardoor eene gunstige ontvangst voorbereiden aan eenige eenvoudige werkjes, die hij zich voorstelde te schrijven tot aanprijzing en beoefening des Evangelies onder de Christen-ingezetenen onzer Oost-Indische koloniën. Wij prijzen allezins dit oogmerk van den Eerw. van rossem en wenschen hem den besten zegen over dien arbeid.
Indien wij nu deze leerredenen naar den titel moeten beoordeelen, dan zijn wij daarmede eenigzins verlegen. Want Oost-Indische zal wel niet beteekenen, dat de Opsteller in Indië woont, en alzoo deze proeven van zijnen kanselarbeid uit Indië afkomstig zijn; wij althans denken er eerder bij aan derzelver bestemming voor toehoorders in onze O.I. bezittingen, en in hoeverre nu deze stukken geëvenredigd zijn aan de godsdienstige beschaving en ken-
{==470==} {>>pagina-aanduiding<<}
nis, en geschikt naar de verstandelijke en zedelijke behoeften van hen, voor wie het meerendeel dezer stukken is opgesteld, valt buiten de beoordeeling van ieder, die niet of in Indië gewoond heeft en den godsdienstigen toestand der bevolking aldaar zorgvuldig heeft gadegeslagen, of niet door bijzondere berigten in de gelegenheid is geweest om veel meer van de inwendige kerkelijke gesteldheid in onze O.I. volkplantingen te weten, dan het, helaas! zeer weinige en zeer oppervlakkige, dat deswege aan den belangstellende hier te lande kan bekend zijn. Op zoodanig iets geeft het voorberigt hoop, en wij moedigen den Heer van rossem ernstig aan, om, zoo hij zulks bij het ontvangen van deze aankondiging niet reeds gedaan heeft, daarin vooral woord te houden, opdat men hier te lande toch nader ingelicht worde aangaande de allergewigtigste belangen - de godsdienstige, zedelijke en kerkelijke - van de inwoners van Java en andere eilanden, dan door de allerschraalste berigten geschiedt, die jaarlijks in de Synodale Handelingen worden aangetroffen.
Om op deze leerredenen uit het genoemde oogpunt terug te komen: de hoofdaanmerking, die wij, ook bij onze onbekendheid met het tijdelijke en plaatselijke, op dezelve hebben, is juist, dat wij daarvan geheel geene sporen hebben aangetroffen. Op een paar onbeduidende uitdrukkingen na, blijven deze leerredenen zoozeer in het algemeene hangen, dat zij even goed in elke vaderlandsche, niet geheel uit onkundig eenvoudigen bestaande gemeente zouden kunnen worden uitgesproken. In dit opzigt verraden zij den jeugdigen, nog niet geoefenden Prediker, en hadde het praedicaat: Oost-Indische gerustelijk kunnen achterblijven.
Voor het overige zijn dispositie, indeeling, stijl en dergelijke hoedanigheden, zonder iets bijzonders te bezitten, doorgaans goed. Men zou alleen hier en daar eenigen meerderen gloed mogen wenschen; populariteit zal er niemand aan ontzeggen.
Zonder eene dorre opgave der schetsen te geven, willen wij iets van den inhoud zeggen. De bundel wordt geopend

{==471==} {>>pagina-aanduiding<<}
met des Predikers intrede te Samarang, uitgesproken den 26 April 1840, en alzoo acht dagen na Paschen. Zij heeft tot tekst Joh. XXI:15-17 en beschouwt de herstelling van petrus in het herdersambt als leerzaam en bemoedigend voor iederen Evangeliedienaar, die zijnen arbeid aanvaardt, omdat zij toont, dat de Heer vordert en regt heeft te vorderen, liefde tot Hem, en omdat Hij met ontfermende goedheid de zwakheden en feilen, ook van de herders zijner gemeente, die Hem liefhebben, vergeeft. Ref. heeft bij herhaalde ondervinding zoozeer het moeijelijke van eene goede intreê-rede leeren kennen, dat hij voor zijn geheele leven geleerd heeft, geene soort van preken met meer zachtheid te beoordeelen, dan deze.
Nog in het vaderland opgesteld en uitgesproken is het daarop volgende stuk: de strijd tusschen licht en duisternis, naar Joh. I:5. De gang van dit stuk is geheel geschiedkundig, waardoor het eigenlijke voedsel voor hart en zin wel wat schraal uitvalt, gelijk dan ook het stichtelijke, of om het met een geijkt woord te zeggen: de zalving, al te zeer aan het onderwijzende is opgeofferd. Het is meer eene verhandeling, dan eene preek. Meer praktisch van aard en aanleg is de derde, behelzende volgens Matth. XIV: 13 eene aanprijzing der wèlgebruikte eenzaamheid, waarin vele nuttige wenken en raadgevingen eene plaats vinden. Met dat al is op deze leerrede mede toepasselijk eene aanmerking, die zich op het geheel wel laat maken, die namelijk van jezus als den christus Gods, als het levend en bezielend middelpunt der Evangelieprediking, niet genoeg op den voorgrond te stellen. Niet, dat het geene Christelijke preken zouden zijn; integendeel; maar christus, de levende Heer der gemeente, leeft er, dunkt ons, niet genoeg in de gansche voordragt, en het zijn, zien wij niet geheel verkeerd, meer de onderwijzingen en pligten van de Christelijke Godsdienst, dan de Heer en zijn geest, die uitkomen. Doch wij moeten dan ook erkennen, dat dit levende beginsel in den laatsten tijd meer helder is ontwikkeld, dan toen de Prediker zich nog hier te lande vormde. En deze aanmerking is van

{==472==} {>>pagina-aanduiding<<}
mindere toepassing op de volgende leerrede: het schuldbesef vereischt in den begenadigden zondaar de ootmoedigste liefde tot jezus, zijnen Verlosser, waarvan Luk. VII:47 de tekst is. Hier geeft dan ook het bedoelde beginsel meerderen gloed en leven aan de voorstelling. Vervolgens wordt, naar Hand. X:30-35, aangewezen, dat bij het opregte streven naar godsdienstkennis en zedelijke volmaking de Goddelijke bijstand mag worden ingewacht. In dit stuk zou met een oog op den tekst, de eerste Evangelieprediking aan eenen Heiden, en bij het heerschende misbruik van vs. 35, alsof men met elke Godsdienst een braaf mensch zou kunnen zijn, van tijd en plaats denkelijk meer partij zijn te trekken geweest. Bij de laatste: des Christens beschouwing van het tegenwoordige leven en van het toekomende, volgens Hebr. XIII:14, wordt gezegd, dat zij is gehouden op den laatsten dag des jaars, eene omstandigheid, die overigens op het stuk geenen invloed heeft.
Wij wenschen den Eerw. van rossem lust en kracht in zijnen belangrijken werkkring. Liefde tot den Heer zij en blijve het beginsel van zijne prediking; hij ontsteke met gunstigen uitslag het licht des Evangelies, en zij een nuttig werktuig in de hand des Heeren, om de duisternis te doen wijken voor dat weldadig licht. Hij leere zondaren hunne behoeften kennen en derzelver bevrediging waardeeren; ondervinde den Goddelijken bijstand op zijnen arbeid, en bereide ook in het vreemde oord velen voor den hemel!




Geschiedenis der Christelijke Kerk onder de leiding der Apostelen. Door Dr. A. Neander. Uit het Hoogduitsch vertaald door Dr. J. Meijer, Predikant te Beetgum. Iste Deel. Te Groningen, bij W. Zuidema. 1844. In gr. 8vo. XX en 494 bl. f 4-75.

Wie kent de Geschichte der Pflanzung und Leitung der Christlichen Kirche durch die Apostel van den beroemden neander niet? Dat werk behoort geheel bij

{==473==} {>>pagina-aanduiding<<}
zijne Geschiedenis der Christelijke Kerk en bij zijn Leven van Jezus, ja wordt door vele bevoegde beoordeelaars nog boven dit laatste gewaardeerd. De Hoogleeraar van oordt heeft er in Waarheid in Liefde, 1842. II. een uitvoerig verslag van gegeven, waaruit menigeen voorzeker met belangstelling den aard en het doel van dit geschrift heeft leeren kennen. Hier zij de aanwijzing genoeg, dat neander zich met hetzelve heeft voorgesteld, eene meer grondige kennis niet slechts van de lotgevallen, maar ook van den geest, het eigenaardig karakter en de inwendige ontwikkeling der eerste Christeneeuw te bevorderen, en dit gedaan heeft met een oog op de verschillende rigtingen der wetenschap, die zich in onze dagen openbaren, en met de zucht, om naar den maatstaf, ons hier in handen gegeven, de latere werkingen des Christendoms in de wereld te beoordeelen. Geen wonder, dat dit geschrift in Duitschland een' gevestigden roem heeft verkregen, door de meest bevoegde beoordeelaars als om strijd werd geprezen, en reeds verscheidene oplagen heeft beleefd. Het was een gelukkig denkbeeld van den Eerw. meijer, die blijkens zijne vertaling van het Leven van Jezus getoond heeft, zoo wèl voor die moeijelijke taak berekend te zijn, om ook dit werk aan onze landgenooten aan te bieden. Wij spoeden ons, om er de aandacht op te vestigen, en willen daartoe, dewijl het voor opzettelijke en grondige beoordeeling te uitvoerig is, van hetzelve een kort overzigt geven.
Eene eerste afdeeling schetst de Christelijke kerk onder de Joden van Palestina. Hier leeren wij zoowel hare grondvesting op het Pinksterfeest, als hare innerlijke inrigting kennen. Inzonderheid trekken de aandacht de belangrijke gronden, waarop neander het gewone gevoelen aangaande het spreken der Apostelen in vreemde talen bestrijdt. Ook aangaande de gemeenschap van goederen worden hier hoogstbelangrijke wenken gegeven, en de oorsprong van het Diakonaat in het regte licht gesteld. Alleruitnemendst is de beschouwing van stefanus, als voorlooper van paulus, en wegbereider voor die vrijere en universeele opvatting des Christendoms, die aan dezen

{==474==} {>>pagina-aanduiding<<}
grooten Apostel hare voornaamste ontwikkeling had te danken.
De tweede afdeeling beschrijft de eerste aanvankelijke uitbreiding van het Christendom buiten Judea en ook onder de Heidenen. Hier worden wij inzonderheid bij den arbeid van philippus en petrus in en buiten Samaria bepaald. Schoon is het licht, dat hier over de geschiedenis der bekeering van den Heidenschen hoofdman cornelius opgaat.
Verreweg de uitvoerigste is de derde afdeeling, de verdere uitbreiding des Christendoms onder de Heidenen door de bemoeijing van den Apostel paulus behelzende. Zij vangt aan met eene uitvoerige beschouwing zijner voorbereiding tot het Apostelambt. Neander acht het teregt daartoe geenszins voldoende, om op de bekende geschiedenis zijner bekeering het oog te vestigen, maar verzamelt alles, wat met eenige zekerheid aangaande 's Apostels vroeger levenstijdperk bekend is, om daarin reeds de eerste aanleiding gade te slaan tot hetgeen hij later geworden is. Hij verdedigt de bovennatuurlijke opvatting zijner bekeering, en slaat hem verder op de baan zijner innerlijke ontwikkeling gade met eenen helderen en onbekrompen' blik. In de volgende hoofdstukken geeft hij een naauwkeurig verhaal van 's Apostels daden en lotgevallen tot aan het einde zijns levens, waarbij niet slechts de Handelingen der Apostelen, maar ook zijne brieven naauwkeurig onderzocht zijn en menig verschil tusschen die beiden is vereffend, terwijl ook de oudere overleveringen aangaande den omvang van 's Apostels werkzaamheid en de omstandigheden zijns doods aan grondige en tevens onpartijdige historische critiek worden onderworpen. Neander toont duidelijk, eene diepe exegetische en chronologische studie aan zijn onderzoek te hebben voorafgezonden, en menig bekend crux interpretum is door zijne gelukkige vereeniging van geleerdheid met scherpzinnigheid in een nieuw en helder daglicht geplaatst. Allerbelangrijkst is inzonderheid de ontwikkeling van de gemeenteinrigting en het kerkelijk leven onder de Christenen uit de Heidenen. De

{==475==} {>>pagina-aanduiding<<}
bepaalde charismata worden aan naauwkeurig onderzoek onderworpen, waarbij neander van het gevoelen uitgaat, dat de latere onderscheiding tusschen gewone en buitengewone gaven onjuist is. Wat het moeijelijke vraagstuk betreft, of paulus slechts eenmaal of tweemalen te Rome gevangen geweest is, de Schrijver verklaart zich voor het laatste gevoelen, en verdedigt het vooral door de aanwijzing, dat de tweede brief des Apostels aan timotheus niet wel gedurende zijne eerste gevangenschap geschreven kan zijn. Bij de behandeling der partijen, in de Corinthische gemeente voorhanden, is vooral de wederlegging der hypothese van schenkel, dat de veelbesprokene Christenpartij eene mystieke secte zou geweest zijn, bij uitstek grondig en scherpzinnig.
Zoo noemden wij een en ander punt in neander's voortreffelijk onderzoek, dat bijzondere aanbeveling verdient. Doch het is onmogelijk, alles, zelfs het voornaamste aan te wijzen, waardoor dit boek belangrijk is. Geheel onderschrijven wij de verklaring, in het reeds aangehaalde verslag gegeven: ‘Het is een werk, dat in zijne eigenaardigheid nog alleen staat, dat voor een iegelijk die met ons in de eerste oorkonden des Christendoms den meest oorspronkelijken afdruk van deszelfs geest en werking erkent, ten allen tijde zijne waarde behouden zal, en dat door diepe inzigten, scherpzinnige opmerkingen en zuivere voorstellingen zoo regt geschikt is, om op een tijd van beweging als de onze is, voordeelig te werken. Neander dringt diep in de geschiedenis der Apostolische tijden en brengt er veel uit voor den dag, dat tot nog toe voorbijgegaan was.’ Wij kunnen alzoo dit geschrift, hoezeer het reeds aan velen bekend zal zijn, gelijk wij vertrouwen, niet ernstig genoeg aanprijzen aan allen, wien het wezentlijk te doen is om een dieper inzien in het wezen der Christelijke openbaring. - In het tweede Deel, dat de geschiedenis der overige Apostelen bevat, wordt tevens de leer der Apostolische kerk, zoo als die in drie voorname rigtingen zich ontwikkeld heeft, uitvoerig en grondig uiteengezet. Men weet, dat dit laatste

{==476==} {>>pagina-aanduiding<<}
gedeelte, indien het mogelijk is, bijna nog belangrijker dan het eerste mag heeten.
Aangaande de vertaling nog een enkel woord. Het kan een woord van dank aan den Eerw. meijer zijn, die niet slechts den lof verdient van getrouwheid en naauwkeurigheid bij het verrigten zijner moeijelijke taak (wat bezwaren levert de stijl van neander niet op!) maar ook het werk met verschillende belangrijke aanteekeningen verrijkt heeft, en vooral zich de moeite getroostte, om de Duitsche kunsttermen, waaraan het oorspronkelijke zoo rijk is, voor meer algemeen verstaanbare bewoordingen te verwisselen. Hij meende teregt, gelijk hij aan het slot der voorrede opmerkt, dat hetgeen juist en duidelijk is gedacht, ook met gewone en voor elk verstaanbare woorden kan worden uitgedrukt, en dat het veelvuldig gebruik dier kunsttermen, en zoover het niet louter gewoonte is of schoolvosserij, een teeken mag heeten van gebrek aan juistheid en helderheid van begrippen. - Zoo is dan neander's geschrift in een echt Nederlandsch gewaad gestoken. - Vinde het ook bij ons dat onthaal, en stichte het dat nut, dat het bij onze naburen gevonden en gesticht heeft. Wij zien met belangstelling het tweede Deel te gemoet.

Tegenwoordige staat der Nederlandsche Godgeleerdheid, vergeleken met de Duitsche; tevens eene opheldering, gerigt aan een der uitgevers van ‘Waarheid in Liefde.’ Uit het Hoogduitsch van C. Ullmann, Hoogleeraar te Heidelberg. Te Groningen, bij W. van Boekeren. 1844. In gr. 8vo. 60 bl. f :-60.

Dit stukje is vertaald uit de Theologische Studien und Kritiken van 1844. Bedenkt men, dat dit Tijdschrift door vele godgeleerden in ons vaderland gelezen wordt, dat het hier vertaalde opstel ook in de Bijdragen van buitenlandsche Godgeleerden is medegedeeld, wij verwachten dan niet te veel, als wij het voor waarschijnlijk houden, dat nagenoeg ieder met den inhoud bekend is. Dien uitvoerig

{==477==} {>>pagina-aanduiding<<}
te beoordeelen, zou ons te ver leiden; ook is het daartoe hier niet de geschiktste plaats. Wij twijfelen niet, of ieder zal toestemmen, dat ullmann den staat onzer theologie niet met vooringenomenheid tegen de Hollanders geschetst heeft. Als er zijn, die meenen, dat op sommige punten het oordeel een weinig te gunstig is, het kon wel zijn, dat wij hen niet zouden tegenspreken. Maar als er zijn, die ons land niet gelukkig roemen, omdat de partijen er niet zoo scherp tegenover elkander staan als in Duitschland, dan voegen wij ons niet bij hen.





De uitoefening der Geregtelijke Geneeskunde in Nederland, hare gebreken, middelen tot herstel derzelve. Door J.C. van den Broecke, Ridder, Med. Doct. en Mr. Ph. van den Broecke, Advocaat bij het provinciaal Geregtshof in Zeeland, enz. Uitgegeven door het provinciaal Utrechtsch Genootschap van Kunsten en Wetenschappen.

(Vervolg en slot van bl. 448.)

Met het opgeven der middelen tot herstel der aangewezene gebreken houden de Schrijvers zich in de IIde Afdeeling (bl. 179-290) bezig. De hoofdzaak is hier eene behoorlijke geregtelijk-geneeskundige organisatie. ‘Aan het hoofd dier organisatie behoort een algemeene raad te staan van genees- en natuurkundigen, wien de belangen der wetenschap en al wat tot de geneeskundige staatsregeling in betrekking staat, behooren te worden opgedragen, en welke zoodanig moet zijn zamengesteld, dat dezelve gezegd kan worden, ook de geregtelijke geneeskunde te vertegenwoordigen. Bij elk provinciaal geregtshof behoort een geregtelijk-geneeskundige, onder den naam van provinciaal-geregtelijk-geneeskundige, te worden aangesteld; terwijl in elk arrondissement één of, indien plaatselijke omstandigheden dit vorderen, meer geregtelijk-geneeskundigen dienen benoemd te worden, met den naam van ar-
{==478==} {>>pagina-aanduiding<<}
rondissements-geregtelijk-geneeskundigen bestempeld. Deze laatsten zouden, naarmate van de uitgestrektheid van grondgebied, heelkundigen onder zich dienen te hebben. Eindelijk zoude in elke provincie een scheikundige moeten benoemd worden. Aan den provinciaal-geregtelijk-geneeskundige, alsmede aan de later genoemde personen, behooren plaatsvervangers te worden toegevoegd.’ In de volgende bladzijden worden de verschillende werkzaamheden van de leden dier organisatie nader omschreven, waardoor tevens 1o. de doelmatigheid derzelve in het licht wordt gesteld; 2o. de vraag wordt beantwoord, hoedanig de betrekking van geregtelijk-geneeskundigen tot de regtspleging behoort te wezen en welken invloed mitsdien hun oordeel op des regters uitspraak moet uitoefenen? en 3o. de vereischte hoedanigheden van de personen, die onmiddellijk of middellijk tot de uitoefening der geregtelijke geneeskunde medewerken, worden opgegeven. Ons verslag is reeds te uitvoerig, dan dat wij hier de geleerde Schrijvers in alle
bijzonderheden kunnen volgen; alleen de hoofdtrekken willen wij opgeven. De algemeene raad moet met de hoogere magten van den Staat in verbinding staan, ten einde deze overal, waar zulks noodig is, behoorlijk in te lichten; inzonderheid zal de wetgeving, waar deze met de geregtelijke geneeskunde zamenhangt, het onderwerp van de bemoeijingen van dien raad uitmaken. Wat de regtspleging betreft, hierbij zal aan dien raad het superarbitrium in geregtelijk-geneeskundige gevallen toekomen. Alleen zoodanigen, die, na den doctoralen graad in de genees-, heel- en verloskunde verkregen te hebben, tevens bij een naauwgezet onderzoek voldoende blijken van hunne kennis der geregtelijke geneeskunde, der wetten en verordeningen des lands met betrekking tot de regtspleging, voor zooverre die met de geregtelijke geneeskunde zamenhangt, hebben geleverd, zullen tot de waardigheid van arrondissements- en provinciaal-geregtelijk-geneeskundige worden toegelaten. De provinciaal-geregtelijk-geneeskundigen staan onmiddellijk tot het provinciaal geregtshof in betrekking, hebben gelijken titel als de leden van dit col-
{==479==} {>>pagina-aanduiding<<}
legie, zij hebben het toezigt over de arrondissements-geregtelijk-geneeskundigen en over de scheikundigen; zij moeten bij de regtspleging tegenwoordig zijn, indien zij bij de te behandelen zaak werkzaam zijn geweest: praktijk mogen zij niet uitoefenen, maar zij zullen eene billijke jaarwedde genieten. De arrondissements-geregtelijk-geneeskundige staat in rang gelijk met de leden van de arrondissementsregtbank: ook hij geniet eene billijke jaarwedde, geëvenredigd aan zijne werkzaamheden, maar de uitoefening der praktijk - voor zoo verre deze niet aan zijne ambtspligten hinderlijk is - behoort hem niet te worden ontzegd: in rang staat de geregtelijk-scheikundige met hem gelijk, welke laatste den graad van Pharmaceutices Doctor moet verkregen hebben. Bij onderwerpen, welke de hulp der geregtelijke geneeskunde vorderen, zal de
arrondissements-geregtelijk-geneeskundige, in bepaalde gevallen door den geregtelijk-heelkundige bijgestaan, met de meeste zorg de daadzaken opsporen en van het waargenomene en de wijze, waarop het waargenomen is, eene naauwkeurige beschrijving geven: het procesverbaal hiervan moet onverwijld aan den provinciaal-geregtelijk-geneeskundige ter beoordeeling worden gezonden: eerst na de herziening door dezen, of ook, indien het noodig wordt geoordeeld, na een herhaald onderzoek, des gevorderd in het bijzijn van den provinciaal-geregtelijk-geneeskundige, geeft de arrondissements-geregtelijk-geneeskundige zijne schriftelijke oordeelvelling, welke insgelijks en wel met de processtukken aan den provinciaalgeregtelijk-geneeskundige wordt ter hand gesteld. Bij verschil van gevoelen tusschen beide voornoemde personen, worden de gezamentlijke stukken aan den algemeenen raad ter beoordeeling toegezonden. Het geregtelijk-scheikundig onderzoek, gelijk ook dat naar den zielstoestand des daders is bepaaldelijk aan het opzigt van den provinciaal-geregtelijk-geneeskundige toevertrouwd: bij het eerste is natuurlijk de geregtelijk-scheikundige onder zijne leiding werkzaam: aan den raad moeten de stukken, die tot de handelingen dier ambtenaren behooren, worden opgezonden. Uit de-
{==480==} {>>pagina-aanduiding<<}
zen gang der regtspleging, wat de geregtelijk-geneeskundige zaken betreft, volgt van zelf, dat de regter hier niet als beoordeelaar kan optreden: het materiële der wetenschap is uitsluitend het eigendom der geregtelijk-geneeskundigen; maar, wat de vormen betreft, welke de wet voorschrijft, hierin zijn zij aan den regter ondergeschikt: kan deze echter niet in hunne oordeelvelling berusten, of verlangt hij meerder licht, dan moet hij zich tot den algemeenen raad wenden. Eene moeijelijke vraag blijft evenwel, of de regter onvoorwaardelijk aan het oordeel der deskundigen gebonden is. De hooge roeping van den regter, als die in geen geval tegen zijne overtuiging mag vonnissen, kan
hier bijna lijnregt staan tegenover de regten en noodzakelijke waardigheid van de geregtelijk-geneeskundigen, die met hunne kennis den regterlijken ambtenaar te hulp komen, waar hij niet als beoordeelaar optreden kan. ‘Wij houden het daarvoor,’ zeggen de Schrijvers, ‘dat de oordeelvelling van geregtelijk-geneeskundigen bij den regter geene meerdere kracht behoort te hebben, dan het bewijs door getuigen. Doch, waar die oordeelvelling door voldoende waarborgen gesterkt is, behoort dezelve met het bewijs door getuigen gelijk te staan. Hiervan zoude dan het gevolg zijn, dat de regter, tegen het gevoelen der geregtelijk-geneeskundigen in, geen veroordeelend vonnis zoude mogen uitspreken, ofschoon hij integendeel, niet overtuigd zijnde, in strijd met dat gevoelen tot vrijspraak zoude mogen besluiten.’ De geregtelijk-geneeskundigen zijn dus als wetenschappelijke raadslieden voor het geregt te beschouwen. Van belang is verder, wat de Schrijvers in het midden brengen omtrent de hoedanigheden, welke zoowel in de geregtelijk-geneeskundigen vereischt worden, als in hen, die van de zijde van het geregt tot de uitoefening der geregtelijke geneeskunde medewerken. Het spreekt van zelf, dat bij eene geregtelijk-geneeskundige organisatie, zoodanig, als de Schrijvers deze hebben voorgesteld, geheel verschillende van de tegenwoordige orde van zaken, vele bepalingen te pas komen, welke de uitoefening dier wetenschap regelen: bl.

{==481==} {>>pagina-aanduiding<<}
230 en vervolgens worden deze ontwikkeld; gedeeltelijk behooren dezelve in het wetboek van strafvordering te worden opgenomen, gedeeltelijk in afzonderlijke instructiën. Ten einde den gang hunner redenering niet af te breken, hebben de Schrijvers in den tekst tusschen deze beide geene grenslijn getrokken, maar hebben de eerste nog eens afzonderlijk als bijlage achter hun werk gevoegd. De bepalingen onderscheiden zich door juistheid van uitdrukking zoowel, als door de doelmatigheid van het voorschrift: als voorbeeld halen wij onder anderen de vraag aan, welke de regter, bij het onderzoek naar den zielstoestand des daders, aan de deskundigen zal behooren te doen: ‘Was de beklaagde, tijdens het feit, ziekelijk onvrij, en miste hij daardoor het vermogen, om de daad te plegen, of niet te plegen?’ Men vergelijke hiermede de bepalingen omtrent de meerdere of mindere mate van toerekenbaarheid, zoo als die voorkomen in ons wetboek, en men zal wel niet in twijfel staan, aan welke men de voorkeur moet geven.
Doch de beste geregtelijk-geneeskundige organisatie zal geene vruchten dragen, indien zij, die tot de uitoefening dier wetenschap geroepen worden, geene voldoende bekwaamheden bezitten, en hiertoe is de verbetering van het onderwijs hoogstnoodzakelijk: met de beschouwing van hetgeen hiertoe leiden kan, houden de Schrijvers zich ten slotte bezig. Aanstaande regtsgeleerden en geregtelijk-geneeskundigen moeten gedeeltelijk hetzelfde onderwijs ontvangen, gedeeltelijk is dat der laatstgenoemden van veel wijderen omvang. Een geschiedkundig overzigt der geregtelijke geneeskunde, het verband tusschen deze wetenschap en de regtsgeleerdheid, eene naauwkeurige aanwijzing en eene oordeelkundige beschouwing der wetsbepalingen, welke met dezelve in verband staan en van zoodanige gevallen, waar deze moeten worden toegepast, dit alles moet bij het onderwijs voor juris studiosi behandeld worden. Maar behalve dit alles moet het materiële der wetenschap aan de aanstaande geregtelijk-geneeskundigen onderwezen worden, en zulks niet alleen theoretisch, maar

{==482==} {>>pagina-aanduiding<<}
ook praktisch en wel in den uitgebreidsten omvang; alleen zij, die hunne studie in genees-, heel- en verloskunde en de daarmede naauw verwante natuurkundige wetenschappen behoorlijk hebben volbragt, zullen tot bovengenoemd onderwijs worden toegelaten. Een streng examen zal daarenboven vóór hunne toelating, zoowel van de regtsgeleerden, als van de geregtelijk-geneeskundigen worden gevorderd, met die bepaling omtrent de eerstgenoemden, dat zulks alleen op hen toepasselijk is, die in het vervolg voor regterlijke posten verlangen in aanmerking te komen.
De belangrijkheid van onderwerp en wijze van behandeling zal, hopen wij, ter onze verontschuldiging dienen voor de uitvoerigheid van ons verslag; die uitvoerigheid moge tevens ten bewijs strekken, hoe hoog wij met den arbeid van de Heeren van den broecke loopen, en tevens dit ons gunstig oordeel wettigen. Inderdaad, de Schrijvers hebben hunne moeijelijke taak met lof volbragt. Daarbij is de stijl kernachtig en vloeijend, niet zelden met verheffing, waar de Schrijvers bij het opsommen der gebreken warm werden; enkele malen ironisch. Over het algemeen streng in hunne bewijsvoering, vervallen zij evenwel nu en dan hierbij in eene zekere wijdloopigheid en hier en daar in herhalingen: van de eerste strekt, onzes inziens, de episode over de monomania religiosa (bl. 88-92) ten bewijze, van de laatste ontmoet men in de tweede afdeeling eenige sporen. Deze aanmerkingen zijn echter van zeer ondergeschikt belang. Van meer belang achten wij, dat, waar de Schrijvers over de gebreken in onze regtspleging spreken en wel bepaaldelijk over de oppervlakkigheid, waarmede bij ons de lijkschouwingen worden gedaan, zij niet die consequentie, als overal elders, om niets te zeggen, zonder bewijzen aan te voeren, hebben in acht genomen. Niet, dat wij niet ten volle met hen instemmen, dat deze handeling bij ons oppervlakkig en slecht wordt bewerkstelligd; maar in het belang der zaak ware het bijbrengen van voorbeelden hier wenschelijk geweest: het (bl. 142 sqq.) bijgebragte voorbeeld, hoe treffend ook, is aan de Fransche regtspleging ontleend en das

{==483==} {>>pagina-aanduiding<<}
op ons minder toepasselijk; uit onze regtspleging ontmoeten wij slechts een paar verwijzingen naar het Weekblad van het Regt en naar de Themis. Ware hier welligt van de, ook in geneeskundige tijdschriften openbaar gemaakte visa reperta niet eenige partij te trekken geweest? 't Is waar, het aantal der zoodanige is gering, en die geringheid zoude reeds op zich zelve welligt ten bewijze kunnen strekken, hoe weinige belangstelling men doorgaans bij ons aan die handeling schenkt; maar er zijn er toch enkele en door het analyseren van deze of gene derzelve ware de voorstelling voorzeker nog pikanter geworden: doch welligt schroomden de Schrijvers van personaliteit beschuldigd te worden.
Aan het slot van onze aankondiging gekomen, kunnen wij niet nalaten den wensch luide te doen worden, dat ook de aandacht der hooge regering op de verhandeling der H.H. van den broecke en hiermede tevens op den verwaarloosden toestand der geregtelijke geneeskunde moge worden gevestigd. Aan de daarstelling der organisatie, door de Schrijvers voorgedragen, zijn wel is waar groote kosten verbonden, maar het geldt hier ook een der grondzuilen van den Staat: eene regtvaardige handhaving van het regt onder de burgers. Met groote kosten heeft men, eenige jaren geleden, eene nieuwe regterlijke organisatie in het wezen geroepen: waarom die kosten ontzien voor datgene, wat een integrerend deel dier organisatie uitmaakt, en waarom niet liever uitgaven voor zaken van minder belang uitgezuinigd, ten einde de middelen te vinden voor iets, waaraan zoo dringend behoefte wordt gevoeld? Doch, hoe het zij, wat er ook gebeuren moge, aan het Utrechtsch Genootschap en aan de H.H. van den broecke komt de lof toe, het ijs gebroken en den weg gewezen te hebben, die ter verbetering leiden kan.





Natuurkunde van den Mensch, door G. Valentin, Hoogleeraar te Bern. Uit het Hoogduitsch door J.G. Rooseboom, Med. Doctor te Gouda. Met 234 tusschen

{==484==} {>>pagina-aanduiding<<}

den tekst geplaatste Houtsneê-figuren. Iste en IIde Aflevering. Te Gouda, bij C.B. van Goor. In gr. 8vo. VI en 496 bl. Elke Aflevering f 2-40.

Bij het beoordeelen van eene vertaling van eenig wetenschappelijk leerboek komt het Rec. voor, dat bovenal twee punten in het oog moeten gehouden worden. Vooreerst namelijk de keuze van het oorspronkelijk werk, ten andere de wijze, waarop de vertaling bewerkt is.
Wat het oorspronkelijke werk betreft, zoo kunnen wij aan hetzelve zonder onbillijkheid groote verdiensten geenszins ontzeggen. De physiologie heeft in de laatste jaren belangrijke vorderingen gemaakt en is ten deele zelfs van gedaante veranderd. Dat deze voortgang der wetenschap voor een groot deel aan Duitsche geleerden te danken is, wordt zelfs door Fransche en Engelsche schrijvers erkend; Engelsche en Fransche vertalingen van Duitsche physiologische leerboeken werden met graagte opgenomen en zelfs meer dan eens herdrukt. Daar echter de Duitsche taal zeker bij ons meer algemeen gelezen wordt dan in Frankrijk en Engeland, bleven bij ons die vertalingen tot nog toe achterwege. Men zou verkeerd doen, wanneer men daaruit meende te moeten afleiden, dat in ons vaderland die werken onbekend bleven. Reeds de aan onze Hoogescholen in de laatste jaren verdedigde dissertatiën zouden kunnen getuigen, dat de werken van burdach, wagner, valentin en müller door onze jongere medici vlijtig gelezen werden. Wij willen het niet onderzoeken, of er dus bij ons eene regtstreeksche behoefte aan eene Hollandsche vertaling van eene of meerdere dier nieuwere Duitsche leer- of handboeken bestond, maar liever vragen, of de keuze van het werk van valentin als de meest geschikte voor onze behoefte beschouwd moet worden.
Hier, wij ontkennen het niet, zijn wij met een volstrekt toestemmend antwoord eenigzins verlegen. Valentin heeft zich strenger dan eenig ander, mij bekend schrijver over physiologie binnen de bepaalde grenzen der verrigtingen van het levend menschelijk ligchaam gehouden. Niet

{==485==} {>>pagina-aanduiding<<}
slechts vergelijkende ontleedkunde, maar ook menschelijke ontleedkunde en ontwikkelingsgeschiedenis zijn geheel buitengesloten. Deze worden, even als de kennis der weefsels en der organische scheikunde, als bekend verondersteld. Wij stemmen het gereedelijk toe, dat de strenge opvatting van het begrip der wetenschap zulk eene behandeling allezins wettigt, maar eene andere vraag is het, of het publiek, voor 't welk deze vertaling dienen moet, daarbij op zijn subjectief standpunt bevredigd kan zijn. Wij denken hier natuurlijk aan hen, die niet genoegzaam ervaren in de Hoogduitsche taal zijn, om de wetenschappelijke werken, die daarin geschreven zijn, te lezen, sommige kweekelingen der clinische scholen, of ook studenten, of ook enkele practische geneeskundigen, gevormd in vroegeren tijd, toen de kennis der moderne talen, die der Fransche uitgezonderd, onder de uitzonderingen behoorde. Deze vinden in onze moedertaal geene oorspronkelijke of vertaalde werken, die het hier ontbrekende en zoo ruimschoots onderstelde kunnen aanvullen. Henle's allgemeine Anatomie b.v. bleef nog onvertaald, en de laatste ontdekkingen in het fijner détail der beschrijvende ontleedkunde zijn of in Duitsche journalen of in Duitsche leerboeken verspreid. Daarbij komt, dat valentin meer dan eenig ander schrijver het historische geheel heeft achterwege gelaten. Wij keuren dit minder goed. Verre zijn wij verwijderd van het denkbeeld, dat alle kleine bijzonderheden geschiedkundige ontwikkeling vereischen, met angstige opgaven van jaargetallen en eigene namen; maar, terwijl de geschiedenis der wetenschap een eigen gebied heeft en zelfstandig behandeld moet worden, is toch bij de schildering van vele verrigtingen een historisch overzigt van de ontdekkingen der opeenvolgende schrijvers tot regt verstand van de zaken, eveneens als tot verlevendiging der voordragt, een onschatbaar hulpmiddel. Eindelijk deze
levendige voordragt zelve, hoezeer geen zoo noodzakelijk vereischte in een wetenschappelijk leerboek als in een werk van smaak, mag echter ook in het eerste niet geheel ontbreken. Wij erkennen evenwel, dat wij dezelve in va-
{==486==} {>>pagina-aanduiding<<}

lentin's Lehrbuch der Physiologie des Menschen niet aantreffen. Het werk is in den eigenlijken zin van het woord droog; zonder dat de stijl of voordragt de aandacht boeit, moet alleen het wetenschappelijk belang haar gaande houden. Aesthetische tact ontbreekt aan den Schrijver, of hij veronachtzaamt denzelven moedwillig. De uitvoerigheid, waarmede hij b.v. de verschijnsels van het braken of van stoelgang (in deze vertaling bl. 261-267) schildert, wordt door geen wotenschappelijk belang opgewogen.
De wetenschappelijke verdiensten van het werk van valentin schatten wij niettegenstaande dit alles zeer hoog. Wij zeiden het reeds, dat de Physiologie in de laatste jaren in vele opzigten als van gedaante veranderd was. Terwijl zij vroeger grootendeels bestond uit eene verzameling van beschrijvingen van het maaksel der deelen, die veeleer in de ontleedkunde te huis behoorden, uit theoretische gissingen en meeningen, uit eenige oppervlakkige toepassingen van natuur- en scheikunde en uit een zamenstel van hypothesen over levenskracht, tracht zij thans meer en meer, zoo veel dit mogelijk is, denzelfden weg te volgen, dien de overige natuurkundige wetenschappen met zulk een' gelukkigen uitslag reeds vóór haar bewandelden, den weg van waarneming, proefneming en berekening Wij beweren hiermede niet, dat vroeger deze rigting ontbrak. Integendeel ontmoeten wij op dien weg reeds in de zeventiende eeuw eenen harvey, den onsterfelijken ontdekker van den bloedsomloop, novum artis lumen, cujus nomen ab ipso retro hippocrate in medicina secundum est, zoo als haller zegt, eenen de graaf, leeuwenhoeck, malpighius, in de achttiende haller, spallanzani, hunter, hales en de scheikundigen, die tegen het einde dier eeuw bloeiden, vooral den grooten hervormer dier wetenschap lavoisier. Maar wij mogen het echter niet ontkennen, dat het slechts bouwstoffen tot een toekomstig gebouw waren, en geenszins een zamenhangend geheel, 't geen de onderzoekingen dier verdienstelijke mannen ons leverden, en evenmin mogen wij voorbijzien, dat in den aanvang dezer eeuw, ja zelfs nog

{==487==} {>>pagina-aanduiding<<}
tot voor de twee laatste tiental-jaren, bij vele geneeskundigen de meening heerschte, die zelfs in leerboeken was doorgedrongen, dat chemie en physica op Physiologie slechts zeer spaarzaam mogten worden toegepast. Huns ondanks, als het ware, namen de physiologen de resultaten der natuur- en scheikundige onderzoekingen, die al te blijkbaar waren dan dat ze miskend konden worden, in het mozaïkwerk hunner compendia op. Deze rigting is veranderd, en wij mogen in die veranderde rigting den invloed van magendie niet miskennen. Het tijdvak der natuurphilosophie, gedurende hetwelk nogtans de morphologische studie in Duitschland groote vorderingen gemaakt had, was voorbij. Nu ontstond ook in Duitschland eene reactie, en de wetenschap verkreeg eene nieuwe gedaante. Eene andere vraag is het voorzeker, of men niet nu en dan in de eerste vervoering te ver gaat; de nakomelingschap zal het beslissen, maar raadplegen wij de geschiedenis, dan is het reeds vooraf waarschijnlijk, dat ook hier, gelijk in vele andere gevallen, de menschelijke geest van het eene tot het andere uiterste overslaat, om eerst na herhaalde schommelingen het regte midden te vinden. Deze gedachten dringen zich bij ons op, terwijl wij b.v. aan de levenskracht denken, een begrip, waartegen velen thans met zoo veel ijver te velde trekken, als ware het leven alleen uit het levenlooze te verklaren. Wij stemmen gaarne toe, dat het onbepaalde begrip van levenskracht de naauwkeurige en streng wetenschappelijke beoefening der Physiologie zeer dikwerf belemmerd heeft, maar wij kunnen daarom niet gelooven, dat het hoogste doel der wetenschap zou zijn, in het raadselachtig levend organismus in te zien als in eene scheikundige kroes. Al laten wij de benaming levenskracht varen, het begrip van leven en
levendwezen kan ons niet worden ontrukt. Geene scheikunde of natuurkunde kan ons de vorming van het embryo uit het vormlooze blastoderma ophelderen. Bij valentin zien wij de levensverschijnselen (vitale Verhältnisse oorspr. uitgave I.S. 192 en verv., Holl. vertaling bl. 184 en verv.) dan ook zeer op den achtergrond geplaatst, en terwijl de

{==488==} {>>pagina-aanduiding<<}
Schrijver niet ontkennen kan ‘dat een groot aantal der wezentlijkste verschijnselen van ons ligchaam, zoo wel als van de overige bewerktuigde wezens, zich niet tot dezelfde oorzaken laat terugbrengen, welke aan die der onbewerktuigde natuur te gronde liggen, maar eigenaardige uitingen vormt van werkzaamheden en krachten, die slechts aan de planten, de dieren en den mensch toekomen’ (bl. 184), laat hij echter deze krachten als een laatste toevlugtsoord alleen het zenuwstelsel over, 't geen door deszelfs invloed de overige deelen beheerscht (bl. 187). De zenuwkracht, zegt hij, is iets, dat buiten de grenzen der schei- en natuurkunde ligt, en met geene der natuur- of scheikundige krachten overeenstemt. Daardoor verkrijgt ieder organismus een eigen grondkarakter, verschillend van dat der verschijnsels van de onbewerktuigde wereld. Maar wie ziet niet in, dat deze, aldus tot de zenuwen beperkte, kracht aan de planten althans ontbreekt en bij haar gevolgelijk die eigenaardige werkzaamheden en dat eigen grondkarakter niet verklaren kan? Wij voor ons onderschrijven gaarne de woorden van den voortreffelijken von baer: ‘Erklärungen, welche das Leben etwa auf einen fortgehenden Oxydationsprocess oder einen electrischen Process zurückführen, pflegen daher bei Laien viel Glück zu machen, weil man glaubt, einen solchen auch in der unorganischen Natur zu beobachtenden Process vollständig zu kennen, und weil mit dem ersten Atom hinzutretenden Sauerstoffes das Leben beginnen und bei völliger Sättigung aufhören müsste. Alle Erklärungen dieser Art findet aber der Physiologe bald höchst unvollkommen, nur eine einzige Richtung des Lebens berührend, und er lernt
einsehen, dass überhaupt das Leben nicht aus etwas Anderem erklärt, sondern für sich aufgefasst und aus sich begriffen werden muss. Auch rückt die Zeit immer näher wo selbst der Physiker gestehen muss, dass er bei seinen Versuchen die einzelne physischen Vorgänge aus dem Gesammtleben der Natur nur herausreisst und sich dadurch den Anfang künstlich schafft. Schon wissen wir, dass kein chemischer Process ist ohne einen galva-
{==489==} {>>pagina-aanduiding<<}

nischen, kein galvanischer ohne eine magnetische Thätigkeit, dass Licht und Wärme sich gegenseitig bedingen’ u.s.w. Ueber Entwickelungsgeschichte der Thiere II. S. 3. De zucht om de Physiologie tot eene exacte wetenschap te hervormen, hoe prijselijk ook op zich zelve, heeft den verdienstelijken valentin nu en dan tot het behandelen van onderwerpen verleid, die veeleer in de mechanica, dan in de Physiologie te pas komen, b.v. het onderzoek over de vastheid van krukken en stokken, waarvan zich geamputeerden bedienen (bl. 114, 115). Van daar ook de bijzondere uitvoerigheid, waarmede in de algemeene Physiologie (bl. 23-194) de werktuigkunde der vaste deelen behandeld is; van hier de vergelijking van ons ligchaam met eene stoommachine en de berekening der koolstof, die bij den mensch verbrandt, in verhouding tot die van een dergelijk werktuig (bl. 149, 150), eene vergelijking, die in de hoogste mate eenzijdig is, daar de spierkracht (om slechts iets te noemen) door het ademhalingsproces niet alleen onderhouden wordt, en zonder voedsel weldra met het leven zou worden uitgebluscht.
Om de opgegevene redenen hadden wij voor ons liever gezien, dat men een ander der nieuwere Duitsche physiologische handboeken vertaald had, b.v. dat van r. wagner, of, zoo dit te beknopt geoordeeld werd, het waarlijk klassieke Handbuch der Physiologie van joh. müller, 't geen viermalen in 't oorspronkelijke herdrukt is, waarvan baly eene Engelsche vertaling gaf, die reeds twee uitgaven telt, en van hetwelk onlangs twee Fransche vertalingen gelijktijdig werden aangekondigd (*). Nu evenwel eenmaal deze vertaling is aangevangen, wenschen wij

{==490==} {>>pagina-aanduiding<<}
dat zij genoegzame ondersteuning vinde om voltooid te kunnen worden.
Wij wenschen zulks te meer, omdat de vertaling in de daad, enkele kleine misslagen uitgezonderd, als welgelukt te beschouwen is, en zich van gewone vertalingen zeer gunstig onderscheidt. Germanismen zijn moeijelijk geheel te vermijden; zij zijn echter in deze vertaling niet hinderlijk, hoezeer zij, nu en dan, minder nog in de keuze der woorden, dan in de geheele inrigting der spraakwending daarin voorkomen. Over 't geheel heeft de bekwame Vertaler zich de moeite getroost, om in den geest des Schrijvers in te dringen, en geeft hij eene getrouwe vertolking van het oorspronkelijke. De uitwendige uitvoering is goed, hoezeer ons de zeer compresse druk (deze fout is ook in het oorspronkelijke werk) weinig behaagt en bij de lezing vaak, niettegenstaande onze myopische oogen, vermoeide. Voor oudere lieden en verzigtigen zal de kleine letter der, dikwerf vele bladzijden beslaande, ophelderende bijvoegsels bijkans onbruikbaar wezen. Doch de geringe prijs des werks maakte deze inrigting veelligt onvermijdelijk. De houtsneêfiguren, voor zoo ver ze in deze twee afleveringen voorkomen, zijn niet minder goed dan die van het oorspronkelijke werk, doch meer ingewikkelde en uitvoerige figuren komen eerst in 't vervolg voor, zoodat wij ons oordeel daarover voor alsnog moeten opschorten. In de figuur, op bl. 124, staat j voor f, en in fig. 5, bl. 385, is een der pijltjes, die den stroom des bloeds aanwijzen, bij i in eene omgekeerde rigting geplaatst. Dit zijn echter fouten, die geene groote zwarigheid bij de lezing zullen geven.
Wij willen ten slotte eenige aanmerkingen, die wij onder het lezen maakten, hier laten volgen, opdat de Vertaler daarvan bij de voortzetting van zijnen arbeid gebruik moge maken.
Bl. 94, r. 4 v.b. en vervolg. ‘Stelt men de hoeveelheid zuurstof bij 0o0 R., 336″ barometer hoogte en 0,00 vochtigheid der lucht = 1, dan bedraagt zij, onder overigens gelijke omstandigheden en onder bloote verandering

{==491==} {>>pagina-aanduiding<<}
in temperatuur, bij - 20o R. 1,10258, bij - 12o R. 1,05771, bij 0o0 R. 0,99467 enz.’ Hier is eene onmogelijkheid, want bij 0o0 R. was zij op 1 gesteld en kan dus niet 0,99467 wezen. Wij sloegen het oorspronkelijke na, en vonden hier hetzelfde. Maar de aanhaling van a.w. schultz hielp ons op den weg. De verhandeling van dezen schrijver wordt gevonden in müller's Archiv 1842, welk jaartal bij de aanhaling van valentin is weggelaten, en echter, daar müller's Archiv reeds vele Deelen telt, een niet overtollig bijvoegsel wezen zou. In die verhandeling nu lees ik, dat bij deze opgaven de vochtigheid gesteld is op 0,80 en niet op 0,00, gelijk voor de eenheid, waarvan schultz uitgaat.
Bl. 454, r. 21-23 v.b. ‘Bij de eene reeks van waarnemingen verkregen zij 0,0147, bij eene tweede daarentegen 0,027, aldus gemiddeld 0,02085 of ongeveer juist 1/48 parijsche lijn per seconde. [Er wordt hier van de lympha-ligchaampjes gesproken]. Voor het uur hadden wij dan 1,251 of 1¼ parijsche lijn.’ Ook deze fout is in het oorspronkelijke. Het is intusschen duidelijk, dat er eene schrijffout heeft plaats gehad, en voor ‘uur’ (Stunde) minuut gelezen moet worden.
Bl. 475, r. 5 v.b. ‘Werd echter later de waterhoeveelheid x bijgemengd, dan is y in y + c overgegaan.’ Mede eene fout, die niet voor rekening des Vertalers komt, daar zij in het oorspronkelijke ook gelezen wordt, maar die echter ligt te verbeteren was. Het is namelijk duidelijk, dat men, voor x, c moet lezen. In 't voorbijgaan wil ik hier opmerken, dat deze wijze van de massa des bloeds in het levend ligchaam te bepalen, die door valentin is uitgedacht, mij eene der schoonste ontdekkingen voorkomt, waarmede het leerstuk van het bloed in de laatste dagen is verrijkt geworden.
Andere misstellingen komen voor rekening der vertaling. Hiertoe behoort, wat wij bl. 81, r. 14 tot 11 v.o. lezen: ‘Wanneer wij dit met de eerste berekening vergelijken, dan blijkt daaruit, dat bij eene geringere hoogte van 1 ‴8 van den barometerstand, het drukkingsgewigt der lucht

{==492==} {>>pagina-aanduiding<<}

op de oppervlakte van ons ligchaam op ieder centenaar 70 ponden en 11,744 lood minder bedraagt.’ Dit is onzin; men leze voor de laatste woorden ‘het drukkingsgewigt der lucht op de oppervlakte van ons ligchaam telkens I centenaar, 70 ponden en 11,744 lood minder bedraagt.’ Het tusschen gevoegde um je heeft hier den Vertaler waarschijnlijk van den weg gebragt.
Bl. 124, r. 11 v.b., ‘bij het beklimmen of afdalen van dezelven.’ Hier zijn achter ‘beklimmen’ de woorden ‘van bergen’ in te voegen.
Bl. 461, in de aanteekening, kock voor koch.
Wij betwijfelen of conferven, op bl. 14, r. 13 v.o., teregt door watersponsen vertaald is. Alle sponsen zijn watersponsen, en met sponsen hebben conferven geene gelijkvormigheid. Wil men het woord conferven niet behouden, waarvoor wij geene zwarigheid zien, dan zoude men draadvormige wiersoorten kunnen schrijven.
Op bl. 82, r. 8 van boven, leest men 1, voor ⅓; op bl. 167 zijn de commata vergeten, die het geheele getal van de tiendeelige breuk moeten afscheiden. Een en ander maal schrijft de Vertaler hunne voor hare, b.v. op bl. 16, r. 3 v.b. ‘De planten binden bij hunne verrigtingen.’ Zoo ook achter het woord deelen, b.v. op bl. 26, r. 21 v.b., bl. 36, r. 18 v.o., bl. 495, r. 15 en 16 v.b. en elders. Het Duitsche soll is meermalen door moet vertaald, waar zoude gelezen moet worden, b.v. bl. 162, r. 16 v.b., bl. 322. ‘Volgens hunefeld moet namelijk de gal’ (soll die Galle), men leze: ‘zoude de gal.’ Vertiefung is meer dan eens door verdieping vertaald, 't geen bij ons, zoo ver ik weet, de beteekenis van étage, Stockwerk heeft, b.v. bl. 224 en 225, r. l, bl. 233, r. 6; men leze hier liever holte of uitholing. Of Impuls, bl. 16, r. 10 v.b. en elders, teregt door aanstoot vertaald is, betwijfelen wij. Aanstoot beteekent, zoo wij meenen, een ding, waartegen men stoot, en wordt bijkans alleen overdragtelijk voor ergernis gebezigd. Aanstuwing of aandrijving ware veelligt beter. Geheel Duitsch klinkt 't geen wij op bl. 328, r. 6 v.b. lezen: ‘eene omzetting van het-
{==493==} {>>pagina-aanduiding<<}
zelve in te leiden.’ Op bl. 336 vinden wij eene verkeerde constructie in de volgende woorden: ‘Wij beschouwen namelijk het slagaderlijke bloed of als een ligchaam, hetwelk hierbij in staat is zijne vrije zuurstof af te geven...... Of het noodige oxygenium wordt door de ontleding van water geleverd.’ Hier doet ons de eerste zinsnede verwachten, dat men het slagaderlijke bloed ook nog uit
een ander oogpunt beschouwen kan. Men leze derhalve: ‘Wij beschouwen namelijk of het slagaderlijke bloed als een ligchaam’ enz.
Drukfouten zijn ons bijkans niet voorgekomen. Als zoodanig beschouwen wij den reeds vermelden naam kock voor koch, bl. 16, r. 22 v.b., staal voor stahl, bl. 27, r. 31 v.b., ‘beenverwerking’ voor ‘beenverweeking.’ Doch wij willen ons daarbij niet ophouden. Zulke fouten zijn ook bij de strengste correctie niet geheel te vermijden.
De nu voor ons liggende twee afleveringen behandelen, behalve de algemeene Physiologie, de spijsvertering, de opslorping, den bloedsomloop en bevatten tevens het begin van de behandeling der ademhaling. Hierop laat valentin de afscheidingen en de voeding volgen, waarmede zijn eerste Deel besloten wordt. Het tweede Deel behandelt de verrigtingen van het animale leven, de voortplanting en de ontwikkeling der verrigtingen. De eigenlijke ontwikkelingsgeschiedenis is, gelijk wij reeds boven zeiden, van het plan des werks uitgesloten, 't geen des te meer te betreuren is, daar valentin ook in dit gedeelte der wetenschap door zijne onderzoekingen veel tot hare uitbreiding heeft toegebragt. Elk, die met den voortgang der Physiologie in de laatste jaren eenigzins bekend is, weet, hoe bovenal valentin de fijnere ontleding van het zenuwstelsel en de kennis van deszelfs verrigtingen bevorderd heeft. Dit gedeelte der Physiologie is dan ook bijzonder uitvoerig door hem behandeld. In zeven afleveringen van ongeveer gelijken omvang als de twee, die reeds uitgegeven zijn, zal het geheele werk kompleet zijn, en even als het oorspronkelijke in twee Deelen het licht zien. Bij den ijver,

{==494==} {>>pagina-aanduiding<<}
waarmede de Vertaler zijne niet gemakkelijke taak heeft aangevangen, mogen wij de voltooijing in korten tijd te gemoet zien. Veelligt komen wij dan later op het belangrijke werk terug.

j. van der hoeven.

Parijs in 1843. Door L. Rellstab. II Deelen. Te Groningen, bij W. van Boekeren. 1844. In gr. 8vo. 671 bl. f 7-20.

Est-il possible de vivre sans avoir vu Paris? zeide eenigen tijd geleden een Parijzenaar tegen Rec., toen deze op de driftige vragen, hoe dit en dat hem behaagd had, moest belijden, dat hij nooit te Parijs was geweest. Te leven intusschen, zonder de wereldstad te hebben gezien, dat schijnt hem niet zeer moeijelijk. Maar een boek te beoordeelen, dat over Parijs handelt, zonder ooit eenen voet aldaar te hebben gezet, dat heeft ligt meer bezwaar. Hoe zal hij beslissen, of de verhaler naar waarheid beschrijft, of de voorstellingen getrouw naar de natuur gecopiëerd zijn, dan of het phantasie-stukken zijn, die vooringenomenheid te schoon of partijdigheid te zwart heeft gekleurd? Moet eigene aanschouwing hier de bevoegdheid tot oordeelen geven, dan zou menigeen, die meent met regt over deze en gene zaken zijne stem te mogen laten hooren, zich zelven het stilzwijgen moeten opleggen. Want hoe gemakkelijk het reizen ook geworden is, en hoe algemeen men ook de wereld doorvliegt, er blijven nog duizenden en duizenden over, die het oude: Non cuivis contingit adire Corinthum, op zich zelven moeten toepassen.
Doch is hier wel eene aanschouwelijke kennis van noode? Menigeen, die Parijs heeft bezocht, zal ligt bij het lezen van rellstab's boek op menige plaats de schouders ophalen en een geheel ander oordeel vellen over datgene, wat de Duitsche reiziger beschrijft. Zal hij daarom een beter en getrouwer getuige der waarheid zijn? Bij eene beschrijving van Parijs en zijne merkwaardigheden, zijn het geene nieuwe, te voren onbekende bijzonderheden, welke wij zoeken. Frankrijks hoofdstad is in al hare bijzonderheden zoo dikwijls beschreven, dat men moeijelijk iets nieuws zal vinden;

{==495==} {>>pagina-aanduiding<<}
maar juist de groote rijkdom der stof maakt, dat deze nooit geheel is uitgeput, dat honderde boeken over Parijs, terwijl zij hetzelfde behandelen, toch altijd weder dezelfde zaken uit andere oogpunten bekijken. Het is ons bij het lezen niet zoozeer te doen, om te weten, wat er in die groote stad al zoo te zien is, maar welken indruk de bezigtiging van de merkwaardigheden, welke wij kennen, op den beschouwer heeft gemaakt.
De Hoogduitsche Schrijver heeft dit ook teregt alzoo begrepen. Hij heeft geen ander doel, dan om de ontvangene indrukken mede te deelen. ‘De frissche levendigheid,’ zegt hij, ‘der eerste onmiddellijke indrukken is een wezentlijk vereischte voor een werk van dezen aard. Het is bijna onmogelijk eerst den geheelen voorraad der aanschouwingen in zich op te nemen en deze naar een vast plan te rangschikken; alle warmte van toon en kleur zou daarmede verloren gaan. Daarom ging de Schrijver voort aan het werk en schreef iederen avond hetgeen hij gehoord en gezien en gedaan had in den vorm van een' brief ter neder. Maar hoe gemakkelijk deze manier ook schijne, heeft zij toch hare moeijelijkheid. Onze eerste gangen in zulk eene stad zijn gedeeltelijk ongewis, gedeeltelijk toevallig; onze manier van zien en oordeelen verandert bij den dag, hoe meer volkomen onze kennis wordt; wat ons eerst trof, bespeuren wij in het laatst niet meer, herhalingen kunnen niet uitblijven; bij het veranderen van onze oordeelvellingen komen wij met ons zelven in tegenspraak; eindelijk groeit ons de stof boven het hoofd, onze dagelijksche berigten kunnen haar niet meer bevatten, wij geraken ten achteren, laten het een en ander tot lateren tijd staan en vergeten eindelijk een gedeelte daarvan geheel en al. Zoo moeten wij later het boek overwerken, aanvullen, verbeteren, en tegenstrijdigheden zijn soms niet te vermijden.’ Zietdaar, op welke wijze de Schrijver zelf over zijn werk spreekt, en wat men van hem kan verwachten. Wij durven verzekeren, dat hij geeft, wat hij belooft. Men zou dus vruchteloos naar een plan of eene bepaalde orde zoeken in datgene, wat hij ons over Parijs mededeelt. Wij vergezellen hem als het ware op zijne omzwervingen, en dezelfde dag voert ons met hem dikwijls tot de vreemdsoortigste voorwerpen en tooneelen. Dat geeft aangename afwisseling aan de lectuur en verandert de drooge optelling van honderd merkwaardigheden, die in eenen
reis-
{==496==} {>>pagina-aanduiding<<}
wijzer zou te huis behooren, tot in zekere mate in eene levendige aanschouwing, die ze als voor het oog onzer ziele plaatst. Rellstab is daarbij een aangename verhaler, en zijne brieven, over hetgene hij in Parijs ziet en ondervindt en hoort, zijne opmerkingen over onderscheidene onderwerpen, over kunst, over staatkunde, over personen, over merkwaardigheden van allerlei aard leveren eene boeijende lectuur op, die Rec. althans zeer heeft behaagd. Muzijk en dramatische kunst behooren blijkbaar tot de vakken van zijne liefhebberij, en dikwijls komt hij terug op datgene, wat hij met betrekking tot deze in Frankrijks hoofdstad heeft gezien en genoten. Dat hij met geestdrift voor beide bezield is, blijkt uit menige plaats, en als men onder anderen leest, wat hij over de voorstelling van maria stuart door Mlle. rachel met ware welsprekendheid schrijft, dan zou men beginnen te watertanden om dat zeldzame genot der hoogste dramatische kunst insgelijks eens te mogen genieten.
Het is er intusschen verre van daan, dat deze de eenige punten zijner belangstelling zouden wezen. Zijn oog is geopend voor alles, wat in zijne soort opmerkelijk is, en wij volgen hem gaarne hetzij bij het bezigtigen der kunstgalerijen, hetzij bij het bezoeken van merkwaardige gebouwen, die door hunne historische herinneringen voor hem en voor den lezer eene dubbele belangrijkheid bezitten, hetzij bij het opnemen van deze en gene weldadige inrigtingen, hetzij op zijne uitstapjes rondom Parijs, hetzij eindelijk bij zijn bezoeken van de gezellige kringen, tot welke hij den toegang had, en waar hij ons met onderscheidene der belangrijkste personen van den dag bekend maakt. Wat wij daarbij in hem prijzen, is dit, dat hij zich heeft weten te wachten voor de onbescheidenheid, waaraan reizigers en niet-reizigers zich meermalen schuldig maken door de gesprekken der vertrouwelijke gemeenzaamheid of ook slechts der gewone gezelligheid publiek te maken, en daardoor dikwijls een geheel valsch licht te werpen over de personen, wier geene publiciteit vermoedende vriendelijkheid men heeft genoten. Rellstab heeft zich hier geheel binnen de behoorlijke palen gehouden, en heeft toch zijne bezoeken bij onderscheidene letterkundigen, geleerden, kunstenaars, staatslieden, belangwekkend weten te maken. Niet met de minste belangstelling lazen wij zijne bezoeken bij den beroemden thiers.

{==497==} {>>pagina-aanduiding<<}

De lezer ziet uit het gezegde, dat het ook in dit boek over Parijs niet aan rijkdom van stof ontbreekt. Ook al heeft hij of zelf of onder het geleide van andere reisbeschrijvers reeds met het beschrevene kennis gemaakt, durven wij hem gerust de lezing van deze beide Deelen aanbevelen. Hij zal er eene onderhoudende, en tevens niet onbelangrijke lectuur in vinden, eene aangename en goede afwisseling, zoo wij vertrouwen, voor de eeuwige romans, waaruit, helaas, de lectuur van smaak tegenwoordig schier enkel bestaat.
Ieder Deel van dit werk is met een paar fraaije platen versierd, gezigten in en buiten Parijs voorstellende. De vertaling is goed en wordt gelukkig zelden ontsierd door Germanismen, gelijk wij er bijv. vinden I. 202: ‘er ligt hierover het waas eener hoogere, innige verklaring uitgebreid;’ I. 207: ‘ik moest heden nog eenige bezoeken nahalen;’ I. 249: wanneer ook in plaats van ofschoon; II. 270: de rijkste beleering. Hoe kunnen dergelijke dingen, zoo zij al uit de pen vloeijen, bij eene correctie der drukproeven onopgemerkt en onverbeterd blijven!
Wij wenschen het boek vele lezers toe, en aan de lezers daarbij veel genoegen.

Verhaal van de krijgsgebeurtenissen en verschrikkelijke rampspoeden van het Engelsche leger in Cabul en van de krijgsgevangenschap in Affghanistan. Door Vincent Eyre, Luitenant der Bengaalsche Artillerie. Naar den derden Engelschen druk. Te Amsterdam, bij G.J.A. Beijerinck. In gr. 8vo. 384 bl. f 3-75.

Het land, door de hedendaagsche aardrijkskundigen Affghanistan genoemd, grenst onder anderen aan Turkistan, China en Hindostan; deszelfs meest bekende stad en de zetel der regering is Cabul, hetwelk door de rivier van denzelfden naam doorsneden wordt. De handel is er zeer aanzienlijk, zoodat aldaar in vier verschillende steenen bazars tweeduizend winkels zijn, waar de kostbaarste stoffen, juweelen, pelterijen, shawls, (onder welke laatsten er zijn, die f 6000 en meer het stuk gelden) tapijten en verschillende zijden en katoenen stoffen enz. voorhanden zijn. Cabul wordt bestreken door eene citadel, in welke de Vorst een schoon paleis heeft.

{==498==} {>>pagina-aanduiding<<}

De burgerkrijg, welke sedert het begin van deze eeuw in Affghanistan woedde, verschafte aan Engeland eene gelegenheid of voorwendsel, om in 1839 met een leger in dit land te vallen, met oogmerk om den door zijne vijanden afgezetten Vorst shah shoojah weder op den troon van Cabul te plaatsen. Deze Vorst werd door de Engelsche krijgsmagt in zijne regering gehandhaafd tot op de helft van het jaar 1841. Toen brak er echter een geweldige opstand nit, die niet slechts met de verdrijving, maar met de geheele vernietiging van de Engelsche krijgsmagt eindigde; welke krijgsmagt, zonder de bijtelling van een sterk garnizoen in Ghuznee, meer dan 16000 man bedroeg, daar van dit groote aantal slechts 123 Engelschen, mannen, vrouwen en kinderen, en naderhand nog 327 Sepoys, of Indische krijslieden, aan den dood ontkwamen, na de vreeselijkste rampspoeden verduurd te hebben!
Het is deze nederlaag der Engelschen, welke door een' der officieren, die dezelve bijgewoond heeft, in het hier boven genoemde werk in hare bijzonderheden verhaald wordt. Behalve dat het verhaal van zulk eene aanmerkelijke gebeurtenis voor den beoefenaar der hedendaagsche geschiedenis van zelf zeer belangrijk moet zijn, kan het niet anders, of de togt door een land als het reeds vermelde moet den verhaler de gelegenheid verschaffen, om zijnen lezeren veel merkwaardigs mede te deelen, rakende de natuurlijke gesteldheid en die der volken van deze, sedert alexander den Grooten bijna door geen' Europeaan betreden streken. Wat aangaat de oorzaak van het ontzettend verlies, hier door de Engelschen geleden, vinden wij de volgende niet onbelangrijke opmerking, naar het schijnt van den Vertaler, ofschoon dit niet vermeld wordt: ‘De Britten leveren het bewijs, dat niet wij, dat niet Europa, de eenige voorbeelden hebben gezien van hooggeplaatste, ruim betaalde en met eerbewijzen overladene Staatsambtenaren, die door de onbegrijpelijkste handelwijze een schatbaar grondbezit voor hun Vaderland hebben doen verloren gaan; die, in oorlogstijd door stand en bezoldiging overmoedig, in vredestijd slechts oogen hebbende voor haarkloverijen, hunne onderhoorigen over de minste kleinigheden kwelden, maar die in de nre van den nood, op het hooren van de alarmtrom, als met blindheid, lamheid en verbijstering geslagen, alle zaken gaandeweg bedierven.’

{==499==} {>>pagina-aanduiding<<}

De Vertaler, die zich, voor zoo veel wij hebben kunnen nagaan, op eene loffelijke wijze van zijne taak heeft gekweten, heeft ons publiek door de bezorging der uitgave eene wezentlijke dienst bewezen. Mogten wij door ons verslag iets hebben bijgedragen, om onze landgenooten op dit werk opmerkzaam te maken, dan vertrouwen wij, dat, voor zoo veel zij prijs stellen niet alleen op aangenaam, maar ook op leerzaam onderhoud, zij den tijd niet verloren zullen achten, door hen aan de lezing van dit belangrijk verhaal besteed.

Bezwaren tegen het stelsel van afzondering der Gevangenen, getoetst aan de ervaring, in de Pennsylvanische Staatsgevangenis van het Oosten verkregen; eene Voorlezing enz., door C.F. Lurasco. In gr. 8vo. 38 bl.

Hoogst verdienstelijk, voorzeker, waren de pogingen van den edelen howard, in het aanwijzen en te keer gaan der gebreken en misbruiken, die de gevangenissen van zijnen leeftijd kenschetsten, en in de verkondiging van mildere begrippen nopens de behandeling der gevangenen. Was er, met dit een en ander, voor de zaak der menschheid, veel gewonnen; er bleef echter nog meer te verrigten overig, waartoe hij slechts den weg had voorbereid; en, wat hij gedacht en geschreven, onderzocht en beproefd, aangeraden en in werking gebragt had, ging, voor zijne navolgers, niet verloren. Naarmate hunne kennis en ervaring zich uitbreidde, werden zij meer en meer overtuigd van de waarheid (vroeger geheel voorbijgezien) dat men aan de toepassing der gevangenisstraf eene betere, meer doeltreffende en heilzame strekking, ter verbetering van den misdadiger, behoorde te geven.
De treurige ondervinding, dat het onverhinderd bijeenzijn der veroordeelden, en hunne onderlinge en wederkeerige zedelijke verbastering den weg der verbetering indien al niet geheel afsloot, dan toch hoogst moeijelijk maakte, deed, in het vaderland van penn, het denkbeeld eener volstrekt eenzame opsluiting ontstaan. Daarbij werd echter, met verwaarlozing van de lessen der menschkunde, voorbijgezien, dat men zich aan overdrijving schuldig maakte, door het

{==500==} {>>pagina-aanduiding<<}
tegenovergestelde uiterste te kiezen van den weg, dien men vroeger bewandeld had; en teleurstelling en mislukking was het gevolg der kwalijk beradene proefneming.
Deze ongunstige uitkomst schonk, met verwerping van het stelsel van Pennsylvanië, in andere Noord-Amerikaansche Staten, de geboorte aan dat van Auburn, of het stelsel der gedwongene stilzwijgendheid der veroordeelden, gedurende den gemeenschappelijken arbeid, gevoegd bij de eenzame opsluiting bij nacht. Ook dat stelsel was niet op den aard der menschelijke natuur gegrond, en de dagelijks toegepaste ligchamelijke kastijdingen, noodzakelijk geacht om het stilzwijgen te handhaven, waren niet in staat den omgang der gevangenen onderling, door middel van vingerof oogenspraak, te weren. Het doelwit werd er niet door bereikt.
Door eigene dwaling en die van anderen geleerd, eindigden de voorstanders van het stelsel van Pennsylvanië dáár, waar zij hadden behooren te beginnen. De eenzame opsluiting werd vaarwel gezegd, en men schonk aan de afzonderlijk opgeslotenen de weldaden van arbeid, onderwijs, toespraak van desbevoegden, lektuur, godsdienstig onderrigt en eene dagelijksche beweging in de open lucht. Dit stelsel beloofde betere vruchten, en het heeft dezelve dan ook in ruime mate geschonken.
Het stelsel van Auburn had, inmiddels, grooten bijval gevonden en deszelfs voorstanders, het thans gewijzigd stelsel van Pennsylvanië met de vroegere eenzame opsluiting verwarrende, bleven niet in gebreke hetzelve te bestrijden. Wederkeerig werden nu de aanvallen van Philadelphia tegen Auburn gerigt, en de strijd wel met volharding, maar niet altijd met onpartijdigheid en waarheidsliefde gevoerd. Het gerucht daarvan verbreidde zich tot over het vaste land van Europa; maar de behandeling en beslissing der twistvraag was met zoo veel duisters en tegenstrijdigs omgeven, dat het, voor den vriend der waarheid, onmogelijk werd, den schijn van het wezen te onderscheiden en tot een voldoend resultaat te komen. Hierom schikten de Engelsche, Fransche en Pruisische Regeringen, deskundigen en desbevoegden (Regtsgeleerden, Artsen en Bouwkundigen) naar Noord-Amerika, ten einde, op de plaatsen zelve, Auburnsche en Pennsylvanische gevangenissen te onderzoeken. Maanden en jaren vertoefden deze afgezondenen in het va-
{==501==} {>>pagina-aanduiding<<}
derland der beide stelsels; maar niet één keerde naar Europa terug, zonder zijne goedkeuring aan dat van Pennsylvanië te verbinden.
Het ontbrak, inmiddels, niet aan stemmen, die zich tegen dat goedkeurend gevoelen verhieven. Ook in dit werelddeel vond het stelsel van Pennsylvanië zijne bestrijders, dat van Auburn zijne lofredenaars, of wel verklaarde men zich voor eene gemengde toepassing van beide in hetzelfde gesticht, (Lausanne), te Genève van eene toegevoegde klassificatie der veroordeelden vergezeld. Maar vreemd klinkt het inderdaad, dat de tegenspraak gehoord werd uit den mond van hen, die nooit eenen voet in Noord-Amerika gezet hadden! Dickens alleen maakt hier eene uitzondering; maar wie zou zichzelven en de zaak, die hij voorstaat, belagchelijk willen maken, door zich op een' romanschrijver, als op eene authoriteit, te beroepen, en de weinige uren, die hij in eene gevangenis doorbragt, en waarover hij aardig romantiseert, voldoende durven verklaren voor het grondig onderzoek eener zaak van zoo overwegend aanbelang?
Wij zouden te uitvoerig worden bij het uiteenzetten der verschillende redenen, die, in Europa, tot het bestrijden van het gewijzigd stelsel van afgezonderde opsluiting aanleiding gaven; raadplegen wij echter de geschriften der tegeustanders, dan vinden wij daarin eene zonderlinge mengeling van verkeerd begrip en dwaling, uit onkunde gesproten, en niet zelden bewijzen van kwade trouw en eene opzettelijke verdonkering der waarheid.
De geschiedenis van het afzonderingstelsel en deszelfs vroegere lotgevallen werkten daarbij hun, die hetzelve - te goeder of te kwader trouw - uit onkunde of met opzet - bestreden, gunstig in de hand: De voorstanders van hetzelve (en hoe kon dit anders?) waren niet zoo dadelijk op de hoogte der wetenschap; Bestuurders en beambten, Directeuren en Inspecteuren, waren meerendeels vreemd op den nieuw gebaanden weg; gemis van voorbeelden, gebrek aan genoegzame kennis en vooral aan ondervinding, deden gebreken ontstaan in de bouwkundige coustructiën der gestichten, waarvan eerst later het schadelijke werd erkend. Aanvankelijk ontbrak het aan een doeltreffend godsdienstig onderwijs en tevens aan artsen, voor dit bijzonder vak van studie inzonderheid geschikt; het opnemen van kleurlingen nevens de blanken leidde, ten aanzien van den gezond-
{==502==} {>>pagina-aanduiding<<}
heidstoestand, tot uiteenloopende resultaten; en de plaatsing van behoeftige krankzinnigen, voor welke geen toevlugtsoord bestond, moest wel tot nadeelige uitkomsten voeren.
De bestrijders van Pennsylvanië wisten dit, of hadden daarvan niet onkundig behooren te zijn, en toch handelden zij te kwader trouw en onedelmoedig tevens, nopens dit alles eene volslagene onwetendheid voor te wenden; ten einde, bij onkundigen en bevooroordeelden, aan het stelsel zelf te kunnen wijten, wat daarvan te eene male onafhankelijk was.
De valsche voorstelling der zaak in geschil en de averegtsche gevolgtrekkingen, daaruit afgeleid, bleven niet zonder krachtige wederspraak, en de vrienden der waarheid traden, voor het oog van onbevooroordeelden en onpartijdigen, bestendig zegepralende, uit het strijdperk; maar, even gelijk napoleon zijne nederlagen achter zijne brommende bulletins poogde te verbergen, namen de bestrijders van het afzonderingsstelsel het voorkomen aan, als ware er niets te hunner wederlegging gezegd; hunne logens en dwaalbegrippen, met zeldzame onbeschaamdheid, verkondigende. Te vergeefs verklaarde moreau christophe, dat hij aan dat opzettelijke vervalschen der waarheid een einde maken zou. Men veranderde slechts de taktiek, door het opdisschen van den ouden kost in nieuwe schotels. Onmagtig, om onwraakbare getuigenissen, rapporten en berigten te wederleggen, of, dit niet kunnende, zich overwonnen te verklaren, voerde men de onbeschaamdheid ten top, en, om bevooroordeelden, onkundigen en zwakken te misleiden, maakte men zich aan vervalsching, zelfs van officieële stukken, door middel van verminking en slechts gedeeltelijke opgaven van volzinnen en getallen, tegen beter weten aan, schuldig. Dagbladen en tijdschriften waren bij deze taktiek inzonderheid van toepassing. Daarin kon men, naamloos schrijvende, de waarheid verkrachten en den logen verkondigen, zonder dat men zich aan de opentlijke verachting van het onpartijdig publiek overgaf.
Het is inderdaad, en ondanks den ernst van het onderwerp, belagchelijk te zien, in welke bogten de bedoelde tegenstanders zich wringen, ten einde het kinderachtig genoegen der tegenspraak en den bijval van eenige onnoozele zielen te genieten. Aanvankelijk heette het Pennsylvanisch

{==503==} {>>pagina-aanduiding<<}
stelsel onmenschelijk en deszelfs gestichten de verblijven van ziekte, krankzinnigheid en zelfmoord; maar sedert dit (vooral bij de discussiën in de kamer der Gedeputeerden in Frankrijk), op de overtuigendste wijze, voor laster en onwaarheid verklaard werd, is de taktiek dadelijk veranderd. Thans beweert men, verheugd iets nieuws gevonden te hebben; dat het stelsel wel voor Amerikanen, maar niet voor Franschen of Duitschers geschikt is - dat het zich met de Roomsch-Katholieke Godsdienst niet laat vereenigen - als ook, dat het niet is overeen te brengen met het individualiseren der veroordeelden. Wel hebben julius en varrentrapp (Jahrb. 6 Band, 1 Heft) het nietige dezer voorwendsels en uitvlugten aan het licht gesteld; maar men bedriegt zich, door te gissen, dat de tegenstanders zich zullen laten overtuigen. Zij hebben gewis reeds eene andere taktiek op het oog. Wij willen hen een weinig helpen, door de opgave van een nieuw en verrassend oogpunt, de bewering namelijk: dat het afzonderingstelsel voor den tuchteling veel te zacht is. Wordt dit thema, in krachtige bewoordingen, in eene of andere brochure, zonder vermelding van den naam des schrijvers, of wel in den Theems of Revue Brittannique, uiteengezet, dan is er weder een nieuw punt van geschil ter bane gebragt. Wilde dickens of een ander daarover een roman schrijven en daarbij tafereelen ophangen, waarvan hij zegt zelf ooggetuige geweest te zijn, of die hij zich, op goed geloof af, door anderen liet mededeelen (het kunstje werd wel meer gebezigd), dit zou gewis epoque maken! Op eene onwaarheid of inconsequentie moet men,
bij de Heeren Antipennsylvanianen, niet te kieskeurig zijn: De la rochefoucault liancourt verzekerde wel, in de Kamer der Gedeputeerden, dat de Pruisische Regering het stelsel van Auburn had aangenomen, ofschoon ieder deskundige wist, dat dit voorgeven letterlijk onwaar was. Wat zwarigheid alzoo, op een' toon van gezag, te beweren, wat wij zoo aanstonds, als eene nieuwe poging, hebben aan- en opgegeven? Als zulks naamloos geschiedt, loopt de schrijver niet de minste risico.
Maar, scherts ter zijde gelaten, zoo levert de strijd over de beide stelsels overvloedige gelegenheid ter vermeerdering van onze menschenkennis. Onder de verdienstelijke mannen, die aan de verbetering van het gevangeniswezen hoogst belangrijke diensten bewezen hebben, bekleedt de Heer

{==504==} {>>pagina-aanduiding<<}

lucas eene eervolle plaats. Zij, intusschen, die in zijne school zijn gevormd geworden, zijn vooruit en verder gegaan, en de beroemde man is op dezelfde hoogte gebleven. Ware hem de eere te beurt gevallen, van wege het Fransche Gouvernement met eene zending naar Noord-Amerika belast te worden, dan ware hij voorzeker als een voorstander van het stelsel van Pennsylvanië teruggekeerd. Dit is niet geschied; anderen zijn derwaarts gezonden; dit heeft de eigenliefde des verdienstelijken mans gekwetst, en thans zoekt hij onderscheiding en eere te verwerven, door zich aan het hoofd der tegenstanders te plaatsen. Als voorstander van het afzonderingstelsel zou hij zijnen roem, door anderen, overschenen zien! Zoo kan de ijdelheid verdienstelijke mannen doen dwalen!
Van tijd tot tijd, en door middel van kleine geschriften of courantartikels, verhief zich, in ons vaderland, ééne enkele stem tegen het boetestelsel en voor het behoud der lijfstraffen; daarbij, doorgaans, herhalende wat bevorens elders was aangevoerd, maar ook tevens, op duchtige gronden, was wederlegd. Laatstelijk was dit nog weder het geval met eene brochure onder den titel van Nieuwe Berigten enz. Bewoog de gedachte, dat de steller daarbij slechts eene ondergeschikte rol vervulde, hem welligt zijnen naam te verbergen? of wilde hij de eer van dien naam liefst niet in de waagschaal stellen, door denzelven aan het hoofd te plaatsen zijner weinig beteekenende compilatiën? - Wij weten het niet, en willen er zelfs niet naar gissen, vermits personeele beweegredenen met de zaak, waarover het geschil gevoerd wordt, niet in verband staan. Wij zeggen alléén, dat door den Heer lurasco deze dusgenoemde nieuwe berigten, in een courantenartikel, aan het licht der waarheid zijn getoetst. Dit bragt evenwel geene overtuiging te wege; maar schonk de geboorte aan een naamloos courantenartikel, zamengesteld uit magtspreuken en personaliteiten en eene soort van uitdaging tot vernieuwden strijd.
De voorstanders van het boetestelsel behoeven zulk eenen strijd niet te schroomen, vermits de waarheid aan hunne zijde is, en zij, hare zaak verdedigende, geenszins genoodzaakt worden tot het vervalschen, verdraaijen of verminken van officiëele stukken, of het opgeven van cijfers, die vóór - met weglating van de zoodanige die, zoo het heeten moet, tegen het stelsel van afzondering getuigen. Zij be-
{==505==} {>>pagina-aanduiding<<}
hoeven de aanhaling niet van halve volzinnen, uit gedrukte berigten en rapporten, met weglating der andere helft, ten einde daardoor den logen in het kleed der waarheid te hullen. Zij beroepen zich niet op courantenartikels, redeneringen in tijdschriften of romantische verhalen; maar op hetgeen deskundigen en desbevoegden berigten en waarvoor de berigtgevers, door de vermelding hunner namen, borg staan. Maar ook daarom strijden zij met open vizier, het aan de voorstanders der dwaling overlatende zich, lafhartig, in de duisternis der naamloosheid te verbergen.
De Heer lurasco heeft een verdienstelijk werk verrigt door het zamenstellen van het stukje, aan het hoofd dezer aankondiging vermeld. Wat daarbij uit echte bescheiden is overgenomen draagt de kenmerken van opregtheid, goede trouw en waarheidsliefde, waarvan elk onpartijdig lezer zich zal kunnen overtuigen. Blijkens een kort berigt heeft dit stukje gediend tot eene voorlezing op de algemeene vergadering van het Nederlandsch Genootschap: Tot zedelijke verbetering der gevangenen, gehouden te Amsterdam, den 8 Mei, j.l. Deze bestemming noodzaakte, vermoedelijk, den Schrijver om zijne mededeelingen in een kort bestek (het geheel beslaat slechts 38 bladz.) te zamen te vatten. Het was hem daarbij niet mogelijk de, ruim eene maand later, hier te lande, verschenen, Jahrbücher der Gefängnisskunde u.s.w. Sechster Band, Erstes Heft, en het aldaar voorkomend uitvoerig geschrijf, over de Pennsylvanische gevangenissen, van de Heeren varrentrapp, julius en den Graaf görtz te raadplegen; waarvan de laatste, in een schrijven uit Baltimore van den 30 November 1844, als ooggetuige en nieuwe verdediger der waarheid, optreedt. Intusschen heeft de Heer lurasco beknoptelijk het meest wetenswaardige, in een kort bestek, zamengevat; ter verdediging van het afzonderingstelsel tegen eenen landgenoot, die den moed niet toonde te bezitten, om zijne verdraaide, logenachtige en bedriegelijke opgaven, in zijne zoogenaamde nieuwe berigten verspreid, met zijnen naam te bezegelen.
Wij spreken hier niet te sterk of door eenen geest van partijdigheid bestuurd. De lezer moge uit het volgende proefje oordeelen:
In het elfde Rapport nopens de gevangenis van het Oosten leest men, dat Direeteuren eene wet tegen de reeidiven van de wetgeving vroegen, ten doel hebbende om de reeidivisten

{==506==} {>>pagina-aanduiding<<}
van andere Staten te beletten in Pennsylvanië te komen; want de, bij herhaling zich aan misdrijf schuldig makenden, worden in andere Staten als zoodanig gestraft en in den Staat Pennsylvanië niet. De ongenoemde schrijver verdraait dit gedeelte van het Rapport door te zeggen: ieder recidivist uit ons strafgesticht (t.w. dat van Cherry-Hill.) Hij verschoone zich niet, dat hij den reeds verdraaiden Franschen tekst heeft geraadpleegd; immers had hij de voorstanders van het systheem van afzondering (Nieuwe Berigten, bl. 11) verweten, zich te laten wegslepen door een stelsel, waarvan zij de uitkomsten eigenlijk niet genoegzaam kennen; terwijl zijne verschooning ten bewijze zou verstrekken, dat hij zelf de echte bronnen niet kent!
Met al wat de ongenoemde schrijver, in zijne nieuwe berigten en in het nader onderzoek opgeeft en voorwendt, is het niet beter gesteld. Wil men al niet, bij dit alles, aan opzettelijke kwade trouw en vervalsching van daadzakea met voorbedachten rade denken; dan toch zal niemand ontkennen, dat de onbekende schrijver aan zijne diepe onkunde eene bedroevende bekendheid verschaft heeft!
Treurig is deze ervaring voor den vriend der waarheid, en toch - hoe wonderspreukig dit ook schijne - bezitten de pogingen om haar licht te verdonkeren eene soort van negatieve verdienste; voor zooverre zij namelijk, na een onpartijdig en grondig onderzoek, den glans der waarheid des te schooner doen pralen.
De zaak is nu als genoegzaam toegelicht te beschouwen. De resultaten van het onderzoek, door Dr. j. von würth, van Weenen en Prof. c.r. david van Koppenhagen, nopens de Pennsylvanische gevangenissen, op hunne buitenlandsche reizen, verkregen, zijn, in alle opzigten, bevredigend en van groot belang te achten, vermits zij van eene zoo versche dagteekening zijn. En, inderdaad, er valt niet meer te onderzoeken, en het proces mag als geëindigd beschouwd worden. Of zij, die nooit eene Pennsylvanische gevangenis bezochten, nu ook alle verdere aanvallen zullen opgeven; dit zal te bezien staan. De kinderachtige zucht tot tegenspraak oefent vaak, op kleine zielen, een onwederstaanbaar vermogen; zij het ook, dat zij daardoor verraden van welk eenen geest zij zijn!





{==507==} {>>pagina-aanduiding<<}

Drie Gedichten van J.A. Alberdingk Thijm. Te Utrecht, bij H.H. van Romondt. 1844. In gr. 8vo. 81 bl. f 1-25.

Er is onlangs bij eene der oudste en beroemdste letterkundige genootschappen in ons vaderland (*), als onderwerp voor eene prijsverhandeling, de vraag opgegeven: ‘Is het waar, wat sommigen beweren, dat de toestand onzer hedendaagsche maatschappij niet meer geschikt is voor de dichtkunst?’ - Wij wisten niet, dat zulks door sommigen werd beweerd, en evenmin weten wij, op welken grond die bewering zou rusten. Elke toestand der Maatschappij is voor de dichtkunst geschikt, mits zich de dichtkunst naar de Maatschappij wete te schikken; dat wil, met toepassing op ons vaderland, zeggen: mits de Hollandsche dichter Hollandsche ooren weet te streelen, Hollandsche harten weet te roeren, en niet, integendeel, Hollandsche ooren en harten klanken wil doen opvangen, waarvoor zij zich sluiten. - Liever dan de opgegeven vraag, zouden wij, als onderwerp voor eene prijsverhandeling, deze wenschen uit te schrijven: ‘Is het waar, dat onze hedendaagsche jongere dichters veelal den toon niet aanslaan, die het Hollandsch gevoel weet te treffen, en dat daarom de vaderlandsche poëzij, althans wat hunne voortbrengselen aangaat, noch bijval noch aanmoediging vindt?’
Er heeft zich sedert de laatste jaren een uitheemsche kleur, een waas uit den vreemde over onze dichtkunst verspreid. De wildheid der nieuwere Franschen wordt door dezen - de uitvoerigheid der Engelschen door genen gevolgd, altijd, of meestal ten minste, met volstrekt gemis van het genie der modellen, en doorgaans met geen gelukkiger uitslag, dan door de nabootsers van onzen bilderdijk wordt verkregen, die het meestal niet verder brengen, dan hem zijne spelling te ontleenen. - Anderen, die zich den schijn van meerdere oorspronkelijkheid trachten te geven, nemen daartoe vreemdsoortige middelen te baat. De een omhult zich met eene Oostersche achtbaarheid, zich tot Ziener, Profeet en Gezalfde verheffende, een tweede doorspekt zijne versregels met lang verouderde en voor de meeste lezers onverstaanbare woorden, die hij in geleerde noten opheldert

{==508==} {>>pagina-aanduiding<<}
en verklaart, eene moeite, die kon uitgewonnen worden, door in den tekst het thans gebruikelijke woord te bezigen; - een derde legt zich op zwellende zinuiting en duistere verhevenheid toe, vergetende dat het belagchelijke aan het verhevene grenst, en dat slechts het eenvoudige verheven is; - een vierde, die zich in leerstellige orthodoxie verdiept... doch genoeg! Geenen dezer dichters begrijpen de Maatschappij, waarvoor zij zingen. Zij blanketten hunne zangsters en schilderen tooneeldecoratiën. Zij schijnen te gelooven, dat gezochtheid en gemaaktheid boven natuurlijkheid en waarheid gaan; dat pronk en opschik het van waarachtig gevoel - klanken het van denkbeelden winnen. Neen, de toestand onzer Maatschappij is niet voor dergelijke dichtkunst geschikt.
En zou nu een of ander dezer vlugtige trekken geheel of ten deele van toepassing zijn op den dichthundel, die opengeslagen voor ons ligt; en zou de Heer alberdingk thijm te rangschikken zijn bij zoodanige poëten, die naar eene kwalijk begrepen oorspronkelijkheid jagen? Wij zeggen volmondig ja, op het gevaar af van door den spectator als dronken aangezien en gescholden te worden, zoo als hij, opentlijk en zonder terughouding, den recensent heeft gedaan, die zich aanmerkingen op eene der almanakbijdragen van den Heer thijm veroorloven dorst: eene bijzonderheid, die ter vlugtige aanduiding moge dienen dat, gelijk wij thans vreemdsoortige poëten bezitten, wij ook in 't bezit van vreemdsoortige maandwerkschrijvers zijn.
Wij willen niet ontveinzen, dat wij den dichtbnndel van den Heer alberdingk thijm met een ongunstig vooroordeel in handen genomen hebben. Wij hadden toch weinige dagen te voren zijne dichtregelen (of hoe zullen wij ze noemen?) op het standbeeld van rembrandt gelezen, en deinsden terug voor het denkbeeld van ook hier niets anders dan dergelijken vermoeijenden wildzang, hoogdravenden onzin en brommenden bombast, bij gemis aan alle verstaanbare poëzij, te zullen wedervinden. Gelukkig echter bedrogen wij ons eenigermate. Hadden wij in zijnen dichtbundel niets anders en beters dan in zijne regelen op rembrandt ontmoet, wij zouden dien met een zucht of een glimlach ter zijde gelegd hebben.
Maar ter zake! - Gelijk de Heer alberdingk thijm zich niet zonder eenige pretentie in de Opdragt van zijne

{==509==} {>>pagina-aanduiding<<}
regelen op rembrandt heeft aangekondigd, verzuimt hij zulks ook in het Voorberigt van zijnen bundel niet, en evenmin in het eerste vers, dat wij daarin aantreffen. Het is getiteld: Bij roijers borstbeeld van bilderdijk, en grootendeels aan bilderdijk zelven gerigt. De Heer alberdingk thijm zegt, bilderdijk lief te hebben, zoo als hij is; hij neemt hem met al zijne goede en kwade hoedanigheden in zijne bescherming. Wel heeft hij zijne rede en smaak nooit door hem laten misleiden; wel heeft hij zijne genaakbaarheid of demoed nooit geprezen; wel verbloemt hij zijne feilen niet, maar nogtans, hij wil hem niet anders dan hij is: een leeuw met tanden en klaauwen, gespierd en onverminkt. Zóó bemint hij hem, hoe toornig hij ook zijn moge; zóó vereert hij hem als zijn' meester. Deze hulde uit de hoogte wordt met een' nederiger lof aan roijer besloten.
Het ontbreekt dit stukje aan geen kracht en stoutheid; jammer slechts, dat het door zoo veel duistere regels wordt ontsierd, en dat de leerling den meester, wiens dictie altijd zoo juist en correct is, in dit opzigt althans, zoo weinig gelijkt. Reeds de vier eerste regels hebben wij meermaal moeten herlezen, eer wij de beteekenis hadden gevat en tot het besluit waren gekomen, dat de groote woorden een onbeduidend denkbeeld inhouden. Hier zijn ze.

U min ik, Oude, met uw stroefgeplooide trekken! 
U, met dat starend oog, door borstels overbraauwd; 
U, met dat peinzend hoofd, wen 't breede zwachtels dekken, 
En 't, om der waereld wil, geen valsche lók beschaâuwt. 

Deze regels kunnen toch inderdaad niets anders beduiden, dan dat de Heer alberdingk thijm bilderdijk bemint, als deze de pruik van t hoofd gezet, en er een doek heeft omheen gewonden. Wij zouden meer voorbeelden van dergelijke arme denkbeelden kunnen aanhalen, die in een' dos van rijke woorden zijn getooid. Niet altijd echter heeft het ons, bij de meeste inspanning en de aandachtigste lezing, willen gelukken, de kleine pit in de groote noot te vinden. Zoo hebben wij, bij voorbeeld, vergeefs getracht te doorgronden, wat de Dichter eigenlijk meent, als hij op bl. 4 van de meer ontgrensde leering van het stof spreekt en ons zegt, dat godsvereering niets dan poëzij is.
Op deze en andere soortgelijke diepe en duistere zinuitingen volgen eenige coupletten aan roijer, die iets minder

{==510==} {>>pagina-aanduiding<<}
hoogdravend klinken en ons zelfs hier en daar wat al te eenvoudig en ongesierd voorkwamen. Men oordeele!

'k Wenschte Bilderdijksche klanken, 
Om, op welverdienden toon, 
U de vriendschapsblijk te danken, 
In zijn beeld mij aangeboôn. 

Men zal toestemmen, dat de bezadigdste en prozaïste mensch niet verstaanbaarder zou kunnen spreken.
Om het beste voor het laatst te bewaren, springen wij op het derde stukje over, De geboorte der Kunst getiteld, dat met een Opdragt aan Dr. w. cramer prijkt, aan wien gezegd wordt, dat hij de jeugd van des dichters gezangen vaak ten momboor is!
Dit stukje vangt aan met de beschrijving van den treurigen toestand der aarde, toen zij met 's Heeren toorn bezwaard werd. Het eerste ouderenpaar stortte een landschap in den schoot, als dorre bladeren, die het grillig lot nu herdan elwaart schiet. Adam slaapt in - droomt - mijmert, het lijf met een beestenvacht omdoekt. Hij verzaadt zijn nooddruft aan wrange brumlen; maar, meer dan leed en ligchaamspijn foltert hem de behoefte van 't hart; hij gaat gebukt onder 't overladend wigt der logge rust; vroeger had zijn ziel den voorsmaak van Gods schoonheid genoten. - Hij dwaalt in 't wilde. Het mulle zand biedt hem schaars een zode of plant ter vuistgreep of gereede valverhindering aan; doch hij klimt en klautert, en, het aangezigt naar 't Oost, betreedt hij een' bergtop. Daar gevoelt hij, dat God hem zijne grootheid niet onttoog; dat zijn zieleluister niet in 't stelpend zondeduister is ondergegaan. Maar op eens verbleekt zijn koon; een traan breekt uit zijne oogen. Hij vliegt den heuvel af naar het boschje, waar de nacht door eva ten einde werd gebragt. Daar ligt zij neêrgevlijd, weelderig en bevallig, met halfgedekten boezem. Haar ega nadert - aarzelt, schreit weêr, of liever een ongekende magt barst zijne oogen in een tranenvloed uit. Ze is schoon! roept hij, schreit alweder, vangt een' Engelenzang aan, en de poëzij, de dichtkunst is geboren! De klank doet eva ontwaken. Zij hoort dien getroffen aan - en adam drukt haar uit schoonheidsliefde aan 't harte. Zoodanig is omtrent de draad, de zonderlinge zamenhang der denkbeelden in dit stukje, dat de geboorte der kunst ten onderwerp
heeft. Wij kunnen het

{==511==} {>>pagina-aanduiding<<}
niet verder volgen. De vermenging van 't zinnelijke en bovenzinnelijke doet ons walgen; de oogen doen ons zeer van al het flikkerend klatergoud en de ooren suizen ons van den klinkklank. Aan het slot dezer poespas lezen wij:

‘De Dichtkunst des Poëets, de Godsdienst van den Christen 
Is een!’ zingt Bilderdijk: beklaagbren, die 't betwisten! 

Maar schoon bilderdijk het voor- en de Heer alberdingk thijm het nazingt, erkennen wij gaarne, tot die beklaagbren te behooren en geen verband tusschen de dichtkunst van den poëet en de Godsdienst van den Christen te zien. Wij verklaren verder, dat wij nimmer vermoeijender en wilder dichtstuk gelezen hebben, of het zou het vers op rembrandt moeten zijn, en dat, al mogten wij eenige schoonheden van détail hcbben ontmoet, zoo veel overlading, zoo veel wonderlijks en fantastisch ons hart heeft koud gelaten en ons hoofd heeft doen duizelen. - Wij bekennen op de halsbrekende hoogte van die soort van poëzij niet te staan.
Wij hebben gezegd, het best voor het lest te willen bewaren, en, hoezeer wij er verre af zijn, een' onvoorwaardelijken lof aan het tweede stuk te geven, zoo onderscheidt het zich echter gunstig van het eerste en het derde. Het is een verhaal in den Engelschen trant, door beets en van lennep bij ons ingevoerd, en heeft eene liefdegeschiedenis tusschen jan van arkel en ermingard van voorne ten onderwerp, waarin, als ouder gewoonte, een steekspel en eene pelgrimaadje voorkomt, en waarbij de bekende anecdote van den kramer, die door van arkel's aalmoes een schatrijk koopman werd, is ingelast. Dit rijk worden is hier echter al heel spoedig in zijn werk gegaan, want tusschen de weldaad, door van arkel aan den jongen kramer bewezen, en de wederverschijning van dezen als een schatrijk koopman, is zoo weinig tijds verloopen, dat ermingard nog altijd een maagd, jong van dagen, gebleven is. Het stuk is overigens met zorg - met te veel zorg misschien, en te weinig losheid bewerkt. Men gevoelt, dat het den Dichter moeite gekost heeft, en dat zijne verzen meer in het hoofd bedacht, dan uit het hart gevloeid zijn. Natuurlijkheid en gemakkelijkheid ontbreken er aan, en helderheid van voorstelling heerscht op verre na niet overal. Dergelijke stukjes willen inzonderheid zonder inspanning gevolgd en zonder

{==512==} {>>pagina-aanduiding<<}
hoofdbreken begrepen worden. Bevalligheid en ongemaaktheid, die hooge kunst! zijn onmisbare vereischten van deze soort van poëzij, evenzeer als van de romance, en alle pronkerij, verguldsel en opschik is er misplaatst. Tooi van geleerdheid en woorden, die vertolking en kantteekeningen behoeven, komen er niet bij te pas. De schildering moet los en ongekunsteld, de dictie boeijend en wegslepend zijn: eigenschappen, die niet onder ieders bereik liggen, maar slechts den meester ter hand staan, en die de moeite niet mogen verraden, die er aan is besteed.
De geheele eerste zang zou, zonder groote opoffering, gemist kunnen worden, en uit de volgende zangen zeer veel. Misschien zou het stukje aan duidelijkheid winnen, wat het aan uitgebreidheid verliezen zou. Ruimde men daarbij eenige zeer duistere regels op, en gaf men een aantal verouderde woorden ten beste, misschien zouden er schoone oogen gevonden worden, die het ten einde toe zouden lezen. Nu is er te veel inspanning - te veel herlezens van geheele strophen noodig.
Loopen wij het stukje, met de pen in de hand, eens door. Het verdient die moeite althans meer, dan de beide anderen. Al dadelijk stooten wij op een aantal verouderde woorden, die toelichting behoeven. Zij figureren in de tegenwoordige taal als verdoolde vreemdelingen of teruggekeerde ballingen, die hier geen tehuiskomen hebben; - als karikaturen van vroegere eeuwen bij de hedendaagsche kleederdragt. Wij vinden heilen voor heelen of genezen; kempen voor krijgslieden; koomen voor kramer; vromen voor van dienst zijn; josteren voor kampen; de onthoude voor het geheugen; klappeijen, relazen, abelheid, bachelier, schapprij, karitate, en wat al meer! De lezeres, die het onbekende woord niet verstaan mogt, vindt de vertaling onder aan de bladzijde of wordt om explicatie naar elders, nu eens naar de kronijk van Alkmaar - dan weder naar maerlant of melis stoke verwezen. Maar niet slechts jagt op verouderde woorden alleen - ook op zonderlinge uitdrukkingen en zinuitingen schijnt tot de liefhebberij van onzen Dichter te behooren, ten ware hij ze meer uit onvermogen en dwang, dan uit dartelheid en speelschheid mogt bezigen. Bladeren wij nogmaals het boekje eens vlugtig door!
Op bladz. 15 lezen wij:

{==513==} {>>pagina-aanduiding<<}


En echter sints Zeeland, in Pelgrim den Eerste, 
Den stamheer aanschouwde, die Voorne beheerschte - 
En echter sints Holland, voor jare en voor dag, 
De nieuwe banier met zijn liebaart voorzag - 
Was nooit in de schuts van dien liebaart gezeten 
Wie eerder verdiende zijn glorie te heeten; 
Was nimmer een zon om zijn schedel gedaagd, 
De ontwolking zoo waard als de troostlooze maagd. 

Er is meer vatbaarheid dan de onze noodig, om dat zoo maar in eens te verstaan.
Vervolgens:

Zij troosteloos? - Neen, volg haar schreden; 
Beklim 't verwijderd slaapsalet; 
Wees jong, gevoelig - en uw tred 
Schroomt door den balsemgeur te treden, 
Die, glorie rond haar minlijkheden, 
Bij d' eersten blik u heeft verplet. 

Een geur, die een glorie is en verplet..! 't Gaat ons verstand te boven.
Bladz. 19:

Of moet aan wie een teeder harte, 
Wie heilbesef, ten deele viel, 
Verkwijnen in onlijdbre smarte - 
Ontkracht van lichaam beide en ziel? 

Wij maken slechts opmerkzaam op ontkracht. De tweede regel, die niets dan een armelijke stoplap is, roeren wij niet aan. Zoo zijn er ontelbare.
Bladz. 23:

een Edelman, 
Hij, die geen bloed gedoogen kan? 

De Dichter zal meenen: die geen bloed kan zien. Geen bloed gedoogen is onzin.
Ald.

De jongling staart met rustig oog, 
Zijn gramschap teuglend, op de scharen, 
Die van den schimp getuigen waren, 
Wiens klaauw zoo woest hem tegenvloog. 

De tegenvliegende klaauw van een schimp!..

{==514==} {>>pagina-aanduiding<<}

Bladz. 29:

Ja, wie mijn stamhuis niet herken, 
De springveer loochent in den werke,? 
Weet' dat ik Jan van Arkel ben, 
De kleinzoon van Heer Jan den sterke. 

Wij begrijpen niet regt, wat jan van arkel met die springveer in den werke bedoelt. Wil hij zeggen, dat hij het werk (de machine) en zijn stamhuis de springveer in de machine is, of wat bedoelt hij? Maar misschien verstaat hij in zijn drift zichzelven niet. Zoo veel is zeker, dat hij zijne goede reputatie wegwerpt en zich als een regte snoever kenmerkt. Ook reeds op bladz. 26 viel hij ons zeer tegen. Hij scheldt daar als een roffiaan. 't Is waar, de wilde rietwyc had hem eerst gescholden, hoezeer dan ook slechts voor een jonker zonder tong of staal; doch welk fatsoenlijk man verwaardigt die laagheid met een antwoord? De recensent deed dat den spectator niet. - Van arkel, daarentegen, scheldt terug en nog veel heftiger. ‘Lage boef!’ roept hij tegen den woestaard uit: ‘Hellekind!’ en wie weet wat hij er nog bijgevoegd zon hebben, zoo hij hem niet vierkant opgenomen en in den sloot gegooid had? Waarlijk, de Heer alberdingk thijm heeft zijnen held niet veredeld.
Bladz. 30:

De munrpoort uit van 't hofkasteel, 
Nog in de schaduw van zijn toorne, 
Betreedt een pelgrim 't land van Voorne. 

Men versta niet, in de schaduw van de gramschap, maar in de schaduw van den toren. Althans wij gelooven, dat het zoo gemeend is. Toorne had vooral wel toelichting verdiend.
Bladz. 32:

Men ziet zijn rust de ervaring aan.? 

Bladz. 40:

Maar, welken knaap de schrik begeester - 
Geen Jan van Arkel draalt, en vreest er. 

Al duldt men dat Germaansch begeesteren, het kan toch in dien zin niet gebezigd worden. Het beteekent ten naas-
{==515==} {>>pagina-aanduiding<<}
tebij het omgekeerde. 't Is niet verschrikken of bevreesd worden, 't is bezielen, verrukken, enz.
Bladz. 42:

Doch eensklaps, ver van stervensnoode, 
Doorschrijdt ze een deel der dustre zaal. 

Bladz. 43:

Is dan de vrouw in slaaf verwandeld? 

Doch laat ons eindigen. De aangehaalde staaltjes, die met vele te vermeerderen zouden zijn, zullen voldoende bewijs opleveren, dat de Heer alberdingk thijm, met hoeveel vertooning van taalgeleerdheid hij zich aankondigt, op verre na geen onbepaalde heerschappij over de taal verkregen heeft; dat de gemakkelijkheid en duidelijkheid zijner versificatie veel te wenschen overlaten, en dat losheid en natuurlijkheid van dictie nog niet onder zijn bereik zijn.
De Dichter schijnt in zijn Voorberigt op bevallige lezeressen te hopen. Wij wenschen ze hem toe, doch durven ze hem niet beloven. De bevallige lezeressen zullen geen hoofdpijn willen krijgen van 't ontwarren en ontcijferen van zoo veel raadsels en duisterheden. Welmeenend hopen wij, dat eene nieuwe proeve hem beter moge gelukken, en dat hij eenmaal een sieraad worde der vaderlandsche poëzij.




Verstrooilingen. Poëzij van A.L. Lesturgeon. Te Deventer, bij M. Ballot. 1844. In gr. 8vo. 142 bl. f 1-70.

Rec. is verre van te beweren, dat alles, wat hier onder den eenigzins vreemden naam van Verstrooilingen wordt aangeboden, evenzeer den toets eener strenge kritiek zou kunnen doorstaan. Integendeel, hij stootte op menig stukje, waarin op de redenering wel wat zou aan te merken vallen, of liever waarin alle redenering ontbreekt. Men zie bijv. het stukje aan Dr. w. hecker. Daar vindt men in vier coupletten de grootste tegenstrijdigheden. In het eerste wordt Dr. hecker aangemaand, om niet te klagen,

dat david's heilge harp 
Vermolmd, ontsnaard, vaneengereten, 
In 't wuft geschreeuw des tijds vergeten, 
Hangt op zijn koninklijke terp, 


{==516==} {>>pagina-aanduiding<<}

en dat

Geen echte telg der zanggodessen 
Haar gouden snaren meer bespeelt. 

Het tegendeel is waar; want couplet 2 zegt ons:

Nog werkt, nog schept de Poëzij 
Heur warelden van liefde en leven, 

en:

Kweek' al het weeldrig Oost niet langer 
Profeet of priester van den Heer; 
Het West wijst u op menig zanger, 
En brengt u david's heileeuw weêr. 

Een aangename troost voor Dr. hecker! Ongelukkig wordt hem die in de volgende regels terstond weder afgenomen. Het zijn leugens, die de Dichter hem verteld heeft; want

Verdwaasden wij, 
Die olie uit de steenrots wachten 
En zongloed van de winternachten 
En dichters uit dees woestenij! 

Sints bilderdijk

Zijn zielsnik heeft aan de aard vermaakt, 

is het uit met de poëzij... Maar neen, alweêr heeft de Dichter het mis. Als men

bij het wiekgerucht 
Der ongeordende orgelkelen 
Om 't zoete lied der filomelen, 
Om hooger melodijen zucht, 

Dan vindt men in Germanjes zangen

Den vlammengloed van de oostersfeer. 

En zoo is in één vers david's heileeuw er wel, er niet, en er toch wel.
Doch van den anderen kant is er iets in deze poëzij van den Heer lesturgeon, dat Rec. te zeer heeft behaagd, om haar niet met zekere ingenomenheid te begroeten. Het is eene eigenschap, die bij de nieuwere school onzer dichters hoe lange zoo meer verdwijnt - zangerigheid en zoetvloei-
{==517==} {>>pagina-aanduiding<<}
jendheid. Men vindt hier niets van dat harde en stootende, van dat onbehagelijk gedurige overspringen van den zin van den eenen in den anderen versregel, hetgeen bij zoo vele anderen zoo zeer in de mode is. Lesturgeon is zanger; er is eene zoetheid, eene welluidendheid in zijne verzen, waardoor zij bij het luide lezen het gehoor aangenaam streelen. Rec. leest dan ook liefst van hem zoodanige stukken, waar die zangerigheid geheel op hare plaats, en de Dichter alzoo geheel in zijn element is. Het verheugt hem, dat ook deze eigenschap onzer schoone moedertaal nog niet overal verwaarloosd wordt. Het moge zoo zijn, dat dat hortende en stootende, wat het onmogelijk maakt het vers in de verzen meer te doen hooren, en dwingt, om ze geheel als proza te lezen, op eene enkele plaats en bij uitzondering eene bijzondere kracht moge geven, een doorgaand en opzettelijk gebruikmaken daarvan beneemt stellig aau de poëzij een harer eerste kenmerken. Bij die zoetvloeijendheid blijve de Heer lesturgeon ook der eenvoudigheid getrouw! Zij behooren bij elkander. Geene vreemdgevormde of ongewone woorden, zoo als verweduwde, begevelen, en welke er meer hier en daar mogen zijn, late hij in zijne gedichten toe. Hij moge dan niet onder onze stoutste zangers behooren, hij zal eene eervolle plaats onder onze liefelijke dichters bekleeden. Vele stukjes ook in deze Verstrooilingen geven hem daar aanspraak op, en gaarne bevelen wij daarom dit bundeltje den beminnaren der vaderlandsche poëzij aan.

Guy Fawkes, of het Buskruidverraad. Een geschiedkundige Roman, door W. Harrison Ainsworth. III Deelen. Te Amsterdam, bij J.D. Sijbrandi. 1845. In gr. 8vo. 748 bl. f 8-20.

Het buskruidverraad behoort onder de zeer merkwaardige bijzonderheden van den strijd in Engeland tusschen de Roomsche kerk en het Protestantisme. Het is een treurig voorbeeld, tot hoeverre godsdiensthaat en dweeperij den mensch voeren kunnen. De geheugenis van het voornemen, hetwelk zonder eene tijdige ontdekking met éénen slag het koninklijke huis en het beste en aanzienlijkste gedeelte der natie zou hebben vernietigd, heeft zich bij het Engelsche volk levendig staande gehouden; en nog viert het Londen-
{==518==} {>>pagina-aanduiding<<}
sche gemeen jaarlijks de gedachtenis van 's lands redding, waarbij eene strooijen pop, guy fawkes verbeeldende, wordt rondgedragen en onder bittere vervloekingen verbrand.
Het onderwerp, dat niet alleen den hoofdinhoud van dezen roman uitmaakt, maar dat in zijn geheel en uitsluitend daarin wordt behandeld, is alzoo belangrijk genoeg, om de aandacht te boeijen, en hoe vreeselijk ook het ontwerp moge zijn, om door buskruid den Koning en het geheele parlement te doen springen, wanneer wij de geweldige opwinding in aanmerking nemen, waartoe godsdienstijver en dweeperij kunnen brengen, dau gevoelen wij, dat de ontwerpers en uitvoerders van het helsche plan niet allen booswichten behoeven te zijn.
Ainsworth heeft zijn onderwerp met naauwgezetheid en onpartijdigheid behandeld. De zamenzweerders zelven zijn overal de handelende personen in zijn verhaal, en het is hem zeer goed gelukt, om hen in hunne verschillende gemoedsgesteldheid te teekenen. De gewetenlooze, eerzuchtige zamenzweerder, de listige priester, de sombere, bijgeloovige dweeper, de lage verrader zijn alle uitstekend geteekend, terwijl de heldin des verhaals, de edele, vrome Katholijk, die eenen afkeer heeft van den gruwel, waardoor men meent, de zegepraal der kerk te zullen uitwerken, tegen de boosheid en de onzinnige dweepzucht der overigen treffend afsteekt. Het komt ons voor, dat ainsworth in dezen roman zeer op zijn eigen grondgebied is, en den onderscheiden geest der Katholijken van die dagen regt goed heeft geteekend, zonder zich aan onregtvaardige overdrijving te hunnen opzigte schuldig te maken. Guy fawkes zelf, door zijne dweeperij de ziel der geheele onderneming, die zich geroepen acht tot de volbrenging der vreeselijke taak, en die, ondanks het vele goede en edele in zijn karakter, waar het de gewaande belangen zijner kerk geldt, voor geene rede vatbaar is, levert een treffend beeld voor den hoofdpersoon des verhaals. Gruwelijk is het verhaal van de wijze, waarop hij na zijne gevangenneming wordt behandeld, te gruwelijker, omdat het, helaas, eene getrouwe voorstelling bevat van de wreedheden, waarmede de Koning en zijne raadslieden de schuldige ontwerpers van het verraad meenden te moeten straffen. Wij voor ons houden overigens niet van die akeligheden.
Het boek is dus met regt een geschiedkundige roman; het

{==519==} {>>pagina-aanduiding<<}
is eene geschiedkundige gebeurtenis, die in haar geheel en in al hare bijzonderheden wordt ontwikkeld; de roman zelf is daarmede geheel zamengeweven. Rec. heeft hem met meer genoegen gelezen, dan sommige anderen van denzelfden Schrijver, en beveelt hem gaarne den liefhebbers van zulk eene lectuur aan.
De vertaling is vrij goed. Het titelvignet krachtig geteekend, en het portret van ainsworth, eene Engelsche gravure, fraai uitgevoerd.




De Armbanden; door Ernestine van Beijeren. II Deelen. Te Amsterdam, bij G.J.A. Beijerinck. In gr. 8vo. 629 bl. f 6-70.

De Paarlen; door Henriette Hanke, geb. Arndt. Naar het Hoogduitsch. Te Amsterdam, bij de Gebr. Diederichs. In gr. 8vo. f 3-80.

Ofschoon de tweede dezer romans vertaald, de eerste het werk eener vaderlandsche Schrijfster zij, kondigen wij ze te zamen aan, als beiden vruchten van geest en verbeelding van vrouwen, als ook om de toevallige omstandigheid, dat aan beiden een vrouwelijk sieraad den titel geeft en het hoofdpunt is, waarom zich de geschiedenissen bewegen. In de Armbanden is veel meer geest, leven, afwisseling; de Paarlen is eenvoudiger, meer met bedaarde redenering en beschrijving, terwijl in de Armbanden meerdere snelle gesprekken gevonden worden. In de laatste wordt de aandacht meer gespannen, en vestigt zich dezelve vooral op de geschiedenis; in den anderen roman komen de karakters der handelende personen, inzonderheid der hoofdpersoon, meer uit, die een engel is van zachtheid en goedheid, aan wie men den eindelijk gelukkigen afloop van hare beproevingen gaarne gunt. De teekening van den consistoriaalraad komt ons wel wat overdreven voor.
Wij achten niet noodig, in eene opzettelijke beoordeeling te treden van deze beide romans, die buitendien reeds eenigen tijd het licht zien, en ongetwijfeld vele lezes en lezeressen zullen vinden of gevonden hebben.






{==520==} {>>pagina-aanduiding<<}

De Volksbode. Een Tijdschrift tot nut van 't algemeen, door Mr. C.P.E. Robidé van der Aa en O.G. Heldring. VIde Jaargang. Te Arnhem, bij Is. An. Nijhoff. 1844. In gr. 8vo. f 2-60.

De Volksbode blijft ten volle aan zijne zending beantwoorden; en wat wij, bij vroegere beoordeeling, van zijne pogingen ter zedelijke verbetering en beschaving der mindere standen hebben gemeld, melden wij ook nu: door gepaste middelen, door doeltreffende voorstellingen, door krachtige raadgevingen, door indrukwekkende voorbeelden, tracht hij te werken op het verstand en het hart zijner medemenschen.
Hij blijve zulks, mogen wij hem dit aanraden, steeds populair doen. Redevoeringen, hoe belangrijk ook de onderwerpen en derzelver behandeling wezen mogen, behooren minder, dunkt ons, in den Volksbode thuis. Dat die over den oppositiegeest onzer dagen er eene plaats in vindt, verblijdt ons, daar het eene, voor alle standen, hoogst lezenswaardige bijdrage is. Wie het schadelijke van dien geest wil leeren kennen, zoo als hij zich in dagbladen en tijdschriften, in societeiten en koffijhuizen, in kerk- en burgerstaat, in schouwburg, gehoorzaal - en waar al niet - vertoont, - wie hooren wil, met wat wijsheid en majesteit, met wat schijnbaar wijsgeerige redenen en magtspreuken, hij zich alom verheft, kan hier veel behartigenswaardig aantreffen, en onze jonge lieden mogen vooral die bladen van den 6den Jaargang, van bl. 1-24, ook wel eens met aandacht lezen. Wat verder, bij iedere Aflevering, door hem als Bijblad wordt gegeven, bevalt ons, bij voortduring, uitstekend; terwijl zijne gedichtjes, zoo als het Pronkstertje, door boudewijn, en andere, uit vorige jaargangen, van dien aard, paarlen zijn, die met die in den vreemde gevischt gelijk staan. Deze late hij echter ook niet achterblijven: er is in den vreemde nog voorraad van zoodanige kleinoodiën. Nu en dan eene Volksvoorlezing, zoo als op vele plaatsen, des winters, voor het volk wordt voorgedragen, zou goede bouwstof zijn.
Worde zijne stem door velen gehoord, en mogen zij, die invloed op anderen kunnen uitoefenen, het hunne aanwenden, om, wat hij zegt, aan hunne onderhoorigen mede te deelen tot nut en leering; hierdoor zoude hij in de hand gewerkt en zijn doel des te beter bevorderd worden.
Vaarwel, bode! Sticht, onder Gods zegen, veel goeds, en oogst op uwe ijverige bemoeijingen de schoonste vruchten in, door velen te houden of terug te brengen op het pad van deugd en ware gelukzaligheid.


{==521==} {>>pagina-aanduiding<<}

Boekbeschouwing.

Wereldvergoding, of het Pantheïsme in deze dagen. Eene Proeve.

(Vervolg en slot van bl. 434.)

Wij zullen ons voornamelijk bepalen, om de bedoelingen, de bronnen en de strekking van het geschrift over de Wereldvergoding te doen kennen, zonder ons op het glibberige pad van de theologische polemiek te wagen, even als de ongenoemde Schrijver, als theologant, zich in eenen strijd tegen den geest der nieuwere Duitsche wijsbegeerte, wat hare toepassing op de godgeleerdheid aanbelangt, gewaagd heeft; en alleen onderzoeken, of hij voor deze taak genoegzaam was voorbereid, en het ware standpunt gekozen heeft, om dezen strijd met goed gevolg te voeren. De rigting, die de Duitsche wijsbegeerte sedert meer dan eene halve eeuw genomen heeft, is niet gunstig geweest voor de oude kerkelijke geloofsbelijdenissen der Protestantsche genootschappen van de Christelijke kerk; zij kwam al spoedig daarmede in conflict. Reeds vóór kant was eene rationalistische denkwijze in Duitschland vrij algemeen geworden, en die werd door zijne Religion innerhalb die Grenzen der reinen Vernunft nog versterkt. Maar zoo het kerkelijk geloof door zijne schriften en die van fichte schade mogt lijden, het zedelijk bestanddeel der Godsdienst werd daardoor integendeel in het helderst daglicht geplaatst; dit heeft men te weinig in het oog gehouden, en men erkent niet genoeg, wat men hieromtrent aan deze beide mannen verschuldigd is. Wat zij beide gemist mogen hebben, werd door de gevoelvolle godsdienstige denkbeelden van een' jacobi aangevuld. De Pantheïstische leerstellingen traden voornamelijk met schelling in de wijsbegeerte te voorschijn. Spinoza, die door zijne tijdgenooten niet begrepen werd, omdat hij boven zijne eeuw

{==522==} {>>pagina-aanduiding<<}
was verheven, begon door lessing en göthe eenen alles overwegenden invloed te verkrijgen, en men kan dien wijsgeer als den vader der nieuwere Duitsche speculatieve wijsbegeerte aanzien. Schelling en hegel staan op zijne schouders; de betrekking, waarin deze wijsgeeren tot het Christendom stonden, is niet gemakkelijk uiteen te zetten; de eerste wilde het door eene mystieke voorstelling in zijn stelsel vriendelijk opnemen, de laatste het dialectisch verklaren; zoodat de orthodoxe kerkleer der Protestanten schijnbaar in het stelsel van hegel niet ongepast is. Maar de scheuring tusschen deze kerkleer en de Hegelianen had na den dood van den meester plaats. Er vormden zich partijen onder zijne leerlingen; eene conservative, marheinecke, gösschel; eene gematigd liberale, michelet, rozenkranz; eene meer gedecideerde partij van den vooruitgang, waarvan strauss de voornaamste vertegenwoordiger is, en die de scheiding van het nieuw Hegelianismus met het kerkelijk Christendom, in zijn Leben Jesu en zijne dogmatiek, onbewimpeld uitgesproken heeft; eindelijk heeft zich eene radicaal revolutionaire fractie, onder een' feuerbach en bruno bauer, gevormd, die tot in de verregaandste overdrijvingen en uitersten gevallen is, waarin de kiem van hunnen spoedigen ondergang is gelegen. Het is tegen deze verschillende rigtingen, dat onze Schrijver de pen heeft gemeend te moeten opvatten, omdat daardoor niet alleen de kerkleer, maar zelfs het Christelijk geloof gevaar zoude loopen; eene vrees, die wij geenszins met hem deelen, als de twist slechts op een wetenschappelijk terrein gehouden wordt, en het onwijsgeerig publiek maar niet in den waan wordt gebragt, dat Godsdienst, Kerk en Staat door de wijsgeerige bespiegeling op
losse schroeven gesteld worden.
De Schrijver geeft zelf zijne bedoelingen in de voorrede op: 1) om een verslag te geven van de verschillende wijzen, op welke de nieuwere wereldbeschouwing door verschillenden (wijsgeeren en wijsgeerige theologanten?) is opgenomen en met de Christelijke geloofsleer in betrekking gebragt; 2) om den gang van het Pantheïsme in voorbeelden

{==523==} {>>pagina-aanduiding<<}
aanschouwelijk te maken, ten einde te doen zien, wat het uitwerkt, als het wordt ingeroepen om te helpen bij de ontwikkeling der Christelijke leerstukken, om hiernaar de Christelijke leer te verwringen en de Christelijke waarheid te verdelgen; 3) om de ongerijmdheid, onredelijkheid en onzedelijkheid van het Pantheïsme in het licht te stellen, ten einde de verontruste gemoederen tot kalmer toon te stemmen en tegen deszelfs overweldigende kracht te wapenen; 4) om, door de openbaarmaking van den aard van het Pantheïsme, de eigendommelijke en blijvende waarde van het Christendom te doen uitkomen en deszelfs historisch karakter tegenover den onvasten bodem der bespiegeling op den voorgrond te brengen, enz.
Toen wij, na de lezing van zijn werkje, ons afvroegen, of de Schrijver aan deze vier punten voldaan had, konden wij hierop geen volkomen toestemmend antwoord geven. Wat het eerste punt aangaat, hierin misten wij meestal die duidelijkheid en eene kalme en bedaarde wijze van voorstelling, waardoor de verschillende gevoelens der Duitsche wijsgeeren en wijsgeerige theologen van onzen tijd onpartijdig moesten voorgesteld worden. Men kan hier te veel zien, dat onze Schrijver een theologant is, die, slechts oppervlakkig met die gevoelens bekend geworden, hiertegen met eene zekere animositeit is ingenomen, daardoor meestal geneigd is om er eene kwade beteekenis aan te geven en de mildere en goede zijde daarvan voorbijziet. Aan het tweede punt ontbreekt hier en daar die volledigheid, die den lezer in staat moet stellen, dien gang en die ontwikkeling met naauwkeurigheid na te gaan; terwijl hij eene verwarring van Christelijke leerstukken, Christelijke leer en Christelijke waarheid met de kerkleer der Gereformeerde symbolische schriften opmerkt, die den Schrijver belet, om tot het hooge Christelijke idée zich te verheffen, en dit met de resultaten der speculative wijsbegeerte te vergelijken. Het derde punt is dus ook met te veel eenzijdigheid behandeld, en, even als de Catholieke priester maret, is hier de Protestantsche theologant somtijds overdreven en liefdeloos in zijne oordeelvellingen geweest; hij

{==524==} {>>pagina-aanduiding<<}
heeft nu en dan aan zijne tegenpartij bedoelingen toegedicht, waarvan hij niet overtuigd kon zijn, en die de Christelijke liefde hem verbood aan dezelve toe te schrijven. Voor het overige ontmoet men hier echter veel goeds, wat de overdrevene toepassing van het Pantheïsmus aangaat, en er wordt door hem duidelijk aangetoond, dat de geest des Christendoms, als zijnde op het Theïsmus gegrond, hiermede niet is overeen te brengen. Maar het is eene andere vraag, of hier te lande de godsdienstige gemoederen, door het veld winnen van het Pantheïsmus, reeds zoo zeer zouden verontrust zijn, dat zij op een' kalmeren toon moeten gestemd en tegen deszelfs overweldigende kracht gewapend worden. Ref. gelooft, dat het Pantheïsmus en deszelfs strekking bij het godsdienstig publiek tamelijk onbekend is, dat het misschien door dit werkje hieraan voor het eerst kennis kreeg, en men nog al gerust kan zijn omtrent de aanvallen, door strauss, feuerbach en bruno bauer op het Christendom gedaan; want hunne geschriften dringen gelukkig niet door tot hen, die zich met vrome en stichtelijke lectuur vergenoegen. Het vierde punt is onzen Schrijver het beste gelukt; het was juist ook niet het moeijelijkste, om den geschiedkundigen aard des Christendoms tegen sommige overdrevene speculative gevoelens te doen uitkomen; maar de uitdrukking der voorrede, ‘het historisch karakter des Christendoms tegenover den onvasten bodem der bespiegeling op den voorgrond te brengen,’ kwam ons duister voor; want wat beteekent het, iets tegenover den onvasten bodem van iets anders op den voorgrond te brengen? Zoo men de bronnen van den Schrijver, die hij in zijne voorrede opgeeft, nagaat, komen zij op de volgende neder: een klein boekje, getiteld Buchstabenglaube, Weltvergötterung und Denkglaubigkeit für Christen aller Stände enz. De Schrijver dacht in het tweede
gedeelte, dat omtrent 40 bladzijden beslaat, te vinden wat hij zocht; hij vertaalde het, en eerst nu bevond hij het te onvolledig! Hij moest nu naar andere hulpmiddelen uitzien, en hij vondt die in den hutterus Redivivus en het Lehrbuch der Evangelischen

{==525==} {>>pagina-aanduiding<<}
Dogmengeschichte van k. hase, het Lehrbuch der Dogmengeschichte van k.r. hagenbach, een stuk van hauber, over de godsdienstige twisten van het tegenwoordige Duitschland, eene beoordeeling van het werk van feuerbach door Prof. von zeller, de verhandeling van borger over het Mysticismus, het verslag der Straussische Glaubenlehre door j.j.v.o., geplaatst in de Godgel. Bijdrag. 1842 en 43, de Aphorismen van ullmann, enz. Wij kennen aan al deze geschriften, als nevenbronnen, hunne betrekkelijke waarde toe; maar, kunnen die als hoofdbewijsstukken gelden in het proces, hetwelk de Schrijver de Wijsbegeerte en Theologie van Duitschland aandoet? Neen, dit zijn de onsterfelijke Kritiken van kant, de Wisschenschaftslehre en andere schriften van fichte, die van schelling en hegel, van dezen laatsten voornamelijk zijne Phaenomenologie des Geistes, de Encyclopedie der philosophischen Wissenschaften, zijne Vorlesungen über die Philosophie der Religion en über die Geschichte der Philosophie, vervolgens de Glaubenslehre en verdere theologische geschriften van schleiermacher, de Dogmatiek van marheinecke, het Leben Jesu, de Glaubenslehre, de Streitschriften en de Friedliche Blätten van strauss, het Wesen des Christenthums van feuerbach, enz. enz. Men moet al deze geschriften kennen
en gelezen hebben, wil men een getrouw en naauwkeurig verslag geven van het moderne Pantheïsmus en deszelfs betrekking tot het Christendom; vooral wanneer het oordeel doorgaande zoo ongunstig uitvalt als bij onzen Schrijver, moet men het met de officiéle stukken staven, want als men slechts bij de tegenpartij om getuigen vraagt, kan dit niet anders dan eenzijdige berigten opleveren; in een wetenschappelijk regtsgeding moeten immers ook vooreerst de beschuldigden gehoord worden; hunne schriften zijn immers het corpus delicti, en de eenige stukken van bewijs, zoo wel tot regtvaardiging als tot veroordeeling.
Na al het aangevoerde is het niet moeijelijk de strekking en het standpunt van dit geschrift te raden. Het bevat eene bestrijding van de wijsbegeerte des tijds uit een ker-
{==526==} {>>pagina-aanduiding<<}
kelijk theologisch oogpunt, met godvruchtige uitboezemingen en scherp afkeurende uitspraken doorvlochten, die weinig voor een wetenschappelijk betoog afdoen. Hier worden voornamelijk twee rigtingen van het Pantheïsmus, namelijk die des gevoels in schleiermacher, von schelling en feuerbach, en die van het afgetrokken denken in marheinecke, hegel en strauss, beschouwd. Spinoza treedt hier alleen op van wege den zamenhang tusschen zijn leerstelsel en de nieuwe wereldbeschouwing, en van wege het beroep op hem gedaan door de tegenwoordige Pantheïsten; om die zelfde reden wordt soms melding gemaakt van kant en fichte, ten einde den gang van het Pantheïsme in de XIXde eeuw toe te lichten. Zóó wordt dan hier op eene beslissende wijs gesproken over mannen, die men geene uitstekende verdiensten en grooten roem in de wijsgeerige wetenschappen kan ontzeggen. Spinoza, kant en fichte worden slechts als ter loops en oppervlakkig behandeld. Schleiermacher, die de hersteller van het godsdienstig gevoel tegenover het populair rationalismus, door zijne Reden über die Religion en zijne Glaubenslehre, was, wordt partijdig en niet naar waarde beoordeeld. De voorstelling van de leer van schelling is langdradig en toch duister en onvolledig, even als die van den achtingwaardigen marheinecke en den diepzinnigen hegel. Aan de scherpzinnigheid van strauss wordt ook geen regt gedaan. Beter is hetgeen hier over den ultra-radicalen feuerbach voorkomt. De
Schrijver had hier wel ook van den beruchten bruno bauer en zijne behandeling der synoptische Evangeliën kunnen spreken. Dit alles doet hij, zonder dat het blijkt, dat hij de werken der genen, die hij bestrijdt en wederlegt, zelf schijnt gelezen en bestudeerd te hebben. Hij treedt dus enkel als theologant in het strijdperk tegen wijsgeeren en wijsgeerige theologen; zijne tegenwerpingen kunnen dus meestal hun doel niet bereiken; hij moest hunne stellingen en grondbeginselen wijsgeerig en niet door bijbelteksten en kerkelijke leerstellingen wederlegd hebben; dan had de wetenschap door zijn geschrift iets kun-
{==527==} {>>pagina-aanduiding<<}
nen winnen. Hij schijnt geen juist begrip van het verband van het Christendom en de philosophie te bezitten. De oude orthodoxie is uitgeleefd en bijna weggestorven, het oppervlakkig rationalismus is versleten, het mythisch standpunt is ook slechts eene voorbijgaande rigting des tijds; maar het Christendom blijft immer de hoofdbron van de godsdienstige en zedelijke ontwikkeling des menschdoms, hoe ook deszelfs vormen en leerstellingen door den trap van beschaving mogen gewijzigd worden. Even als de geest des Christendoms onsterfelijk is, gaat de wijsbegeerte, als de wetenschap van het denken, altijd voort zich van al het bestaande en dus ook van het godsdienstig geloof rekenschap af te vragen. Zij poogt zich van de eenzijdige begrippen van Naturalismus, Theïsmus en Pantheïsmus tot een algemeen godsdienstig idée, vrij van bij- en ongeloof, van de kluisters van een vreemd gezag en van alle bekrompen leerstelsels, hetzij Catholiek of Protestantsch, te verheffen, waarin de eischen der rede, der vorderingen in de wetenschappen, met die van het godsdienstig gevoel vereenigd zijn. Noch vervolgingen, noch verkeerde uitleggingen, noch vrome en bekrompene, hoezeer welgemeende tegenwerpingen, kunnen haren gang stuiten; zij gaat voorwaarts, volgens de wet der ontwikkeling in het zedelijke en
verstandelijke; zelfs hare afwijkingen zijn niet nutteloos, want zij scherpen den geest op, en wijzen hem den regten weg aan, door aan te toonen dien, welken hij moet vermijden. Het geloof is voor de wijsbegeerte eerwaardig, maar het moet ook een onderwerp van hare beschouwing worden en tot een redelijk geloof kunnen worden verheven. In plaats van dus onze beoordeeling met het slotvers (waarschijnlijk uit feith's Brieven aan Sophia over de Kantiaansche philosophie:) ‘Wie niet als kind gelooft, hoe zou die wijsgeer heeten?’ waarmede onze Schrijver eindigt, te besluiten, doen wij het met de merkwaardige woorden van. kant, in zijne Critih der reinen Vernunft: ‘In ieder geval is het nuttig aan de Rede eene volkomene vrijheid van onderzoek en oordeel toe te staan, ten einde zij zich zonder eenig beletsel met

{==528==} {>>pagina-aanduiding<<}
haar eigen belang kan bezig houden, hetwelk vereischt, dat zij te gelijker tijd grenzen aan hare inzigten stelt als zij die poogt uit te breiden, en die altijd lijdt, wanneer een vreemd of van buiten aankomend gezag haar van derzelver natuurlijken loop wil afleiden, om haar tot een doel te dwingen, dat niet het hare is. Laat dus uwe tegenpartij spreken, mits dat hij het uit naam der Rede doet, en bestrijdt hem alleen met redelijke wapenen. Wees voor het overige zonder ongerustheid voor de goede zaak (het practisch belang), want zij is nimmer in eenen bloot bespiegelenden strijd in het spel. Deze strijd ontdekt slechts eene zekere tegenstrijdigheid (antinomie) van de Rede, die, op den aard van dezelve gegrond zijnde, bedaard verdient onderzocht te worden. Deze wrijving van denkbeelden is zelfs voor de Rede eene nuttige oefening; zij noodzaakt haar, om het onderwerp van twee zijden te bezien, en berigtigt haar oordeel, zelfs door het binnen zekere grenzen te beperken.’
Ref., als zijnde zelf een beoefenaar der wijsbegeerte, die dikwijls over het onderwerp heeft nagedacht, heeft het geschrift over de Wereldvergoding of het Pantheïsme dezer dagen alleen van de wijsgeerige zijde gemeend te moeten beschouwen. Hij was genoodzaakt van dien kant aan hetzelve niet die waarde te kunnen toekennen, dat daardoor de wetenschap eenige toelichting verkregen heeft. Voor hen, die eenigzins met de Pantheistische begrippen der hedendaagsche speculative philosophie zijn ingenomen, zal het weinig tot verandering van hunne gevoelens bijdragen; en, hoe welgemeend hem des Schrijvers bedoeling toeschijnt, voor het godsdienstig publiek was een geschrift van dien aard niet noodig, omdat het gevoelens aanroert, die alleen tot de wetenschap behooren en slechts voor hare beoefenaars belang hebben; terwijl de onwetenschappelijke menigte van dezelve onkundig is, die niet of verkeerd begrijpt, en door derzelver meer populaire bekendmaking op het dwaalspoor, of tot twijfelarij, of wel tot verkettering van andersdenkenden, kan gebragt worden. - Beter ware het, de beoefening der wijsbegeerte bij de aankomende

{==529==} {>>pagina-aanduiding<<}
theologanten te bevorderen, door hen in staat te stellen, om, met degelijke en wetenschappelijke gronden, sommige verkeerde of overdrevene stelsels te kunnen wederleggen; doch thans zijn in Nederland al de leerstoelen voor de wijsgeerige wetenschappen sedert een' geruimen tijd onvervuld, en gelooft men, dat de beoefening van de wiskunde en logica voor de Protestantsche godgeleerden en predikanten wel kan gemist worden; terwijl eenigen gaarne de Hoogleeraren in de theologie zelven onder censuur wenschten gesteld te zien. Een heerlijk verschiet voor den wetenschappelijken vooruitgang der Nederlandsche godgeleerdheid!




Jezus in zijne Goddelijkheid, of onderzoek naar den aard en de werking van Jezus bewustheid zijner hoogere natuur. Eene bijdrage tot de kennis van onzen Heer: Door J. Witkop, Predikant te Metzlawier en Nijawier. Te Groningen, bij J.B. Wolters. 1845. In gr. 8vo. IV, 212 bl. f 2-:

Is christus het middenpunt der wereldgeschiedenis, en zijne verschijning de gebeurtenis, welke in belangrijkheid alles overtreft, het is dan ook niet te verwonderen, dat de Christen in het algemeen en de godgeleerde in het bijzonder Hem nader zoekt te leeren kennen, om zijne verschijning beter te kunnen begrijpen en hooger te kunnen waardeeren. Wie met een opmerkzaam oog de rigting der theologische wetenschap in de laatste jaren beschouwt, zal spoedig opmerken, dat zij zich, met eene gemakkelijk te verklaren voorliefde voor dit onderwerp, op het verkrijgen eener diepere en juistere kennis van de persoonlijkheid onzes Heeren jezus christus heeft toegelegd. Elke bijdrage daartoe moet welkom worden geheeten; want de taak, welke de theologie daardoor op zich nam, kan niet dan onder medewerking van verschillende zijden afgewerkt worden. Ook in ons vaderland zitten de godgeleerden niet ledig. Een bewijs daarvoor levert het door ons aangekon-
{==530==} {>>pagina-aanduiding<<}
digde werk. Wij namen het met hooge belangstelling in het onderwerp ter hand, zonder echter te verwachten, dat de zaak, welke de Schrijver behandelt, in alle deelen door hem zou zijn opgehelderd. Dat het moeijelijk is, door te dringen tot in het heiligdom van het gemoed onzes Heeren, heeft de Schrijver zelf gevoeld, en zal ieder moeten toestemmen, die niet slechts overweegt, welke bezwaren zich hier uit den aard der zaak in den weg stellen, maar ook bedenkt, dat onze kortzigtige blik in vele opzigten niet ver genoeg reikt, om alles helder in te zien. Als wij nu tot de beoordeeling van hetgeen de Schrijver geleverd heeft, overgaan, zullen wij niet vragen, of hij alles heeft opgehelderd, - dan eischten wij het onmogelijke, - maar of hij geeft, wat de titel van zijn werk belooft, en of hij daartoe den regten weg heeft ingeslagen. Zal het uit onze beoordeeling blijken, dat wij hem met een opmerkzaam oog zijn gevolgd bij zijn onderzoek, dat wij niets hebben willen aannemen, zonder het
vooraf te toetsen, wij vertrouwen, dat de Schrijver er zich over verblijden zal. Met de mededeeling onzer aanmerkingen op zijn werk hebben wij geen ander doel, dan wat hij zelf zich bij zijn onderzoek voorstelde, bevordering van de regte kennis onzes Heeren.
Wij beginnen met den Schrijver den welverdienden lof te geven, dien trouwens elk onbevooroordeeld lezer hem gaarne geven zal, dat hij zich noch aan overhaasting, noch aan eenzijdige beschouwing heeft schuldig gemaakt, en in zijn oordeel gematigd en voorzigtig is. Wat anderen dikwerf vergeten, namelijk, dat wat ons waarheid toeschijnt, daarom nog geen objectieve realiteit heeft, is hem niet uit de gedachte gegaan. Wij hopen dit insgelijks niet uit het oog te verliezen, en wenschen hem daarom onze bedenkingen slechts als bescheidene vragen voor te stellen.
De Schrijver behandelt zijn onderwerp in twee afdeelingen, van welke de eerste onderzoekt, hoedanig jezus' bewustheid omtrent zijne hoogere natuur gedurende zijn aardsche leven geweest is, en de tweede den invloed beschouwt, dien jezus' bewustheid zijner hoogere natuur

{==531==} {>>pagina-aanduiding<<}
op zijn denken, gevoelen en handelen heeft uitgeoefend.
In het eerste der zes Hoofdstukken, waarin de eerste afdeeling gesplitst is, worden de bronnen aangewezen, uit welke de kennis van jezus' bewustheid zijner hoogere natuur kan geput worden. Het bevreemdt ons, dat de Schrijver niet vooraf naauwkeurig bepaald heeft, wat hij eigenlijk wil onderzoeken, met andere woorden, in welken zin hij spreekt van jezus' Goddelijkheid, van jezus' hoogere natuur. Hij zegt hierover wel het een en ander in het begin van dit eerste Hoofdstuk, maar, behalve dat het daar de plaats niet is, waar die verklaring moest gegeven worden, - zij had aan het geheele onderzoek moeten voorafgaan en niet ter loops moeten gegeven zijn in het Hoofdstuk, dat over de bronnen handelt, waaruit wij onze kennis moeten putten, - is zij, naar ons oordeel, geenszins voldoende.
De vraag: In hoeverre bestond bij jezus, gedurende zijn aardsche leven, de bewustheid zijner hoogere natuur? (*) vooronderstelt het standpunt dergenen, die de Goddelijke natuur in christus als onderscheiden van de menschelijke natuur in Hem zich voorstellen. Eene hoogere natuur vooronderstelt eene andere, eene lagere natuur daarnevens. Is er slechts ééne natuur in christus, dan geeft de uitdrukking hoogere natuur geen' goeden zin. Hooren wij nu eerst den Schrijver. ‘Wij verstaan,’ zegt hij bl. 7, ‘onder die hoogere natuur vooral zijn vroeger leven in den hemel. Aan dat vroeger leven verbindt zich, en uit hetzelve verklaren wij, het Goddelijk-menschelijke van jezus' persoon en werk op aarde. Wij behouden daarom de uitdrukking hoogere natuur, ofschoon, naar onze overtuiging, èn jezus zelf èn zijne Apostelen nimmer van twee naturen spreken. In jezus is het goddelijke en menschelijke elkander zóó doordringende, dat het één is; Hij is de volmaakte, de Goddelijke.’ Hierop hebben wij meer

{==532==} {>>pagina-aanduiding<<}
dan ééne aanmerking. Vooreerst is het geheel iets anders, te spreken over jezus' hoogere natuur, dan over zijn vroeger leven in den hemel. Spreek ik over 's Heeren bewustheid van zijne hoogere natuur gedurende zijn aardsche leven, dan denk ik aan eene bewustheid van iets, wat Hij gedurende zijn aardsche leven had. Maar spreek ik over 's Heeren bewustheid van zijn vroeger leven in den hemel gedurende zijn aardsche leven, dan denk ik aan eene bewustheid van iets, wat vroeger, d.i. vóór het oogenblik zijner geboorte uit maria, was gebeurd. Het vroeger leven in den hemel was voor jezus gedurende zijn aardsche leven een tijdperk in het verledene; zijne hoogere natuur (onverschillig hoe men zich haar voorstelt,) iets wat behoorde tot zijne persoonlijkheid als Zaligmaker der wereld. Praeëxistentie en hoogere natuur zijn geheel verschillende begrippen. De definitie, door den Schrijver gegeven, is dus, onzes inziens, ten eenenmale onjuist. Ten tweede zouden wij grootere naauwkeurigheid gewenscht hebben in de bepaling van het begrip en in het gebruik der woorden goddelijk en menschelijk. Is goddelijk iets anders dan menschelijk, zoo kan het laatste nooit hetzelfde beteekenen als het eerste, en goddelijke natuur, goddelijkheid zijn uitdrukkingen, waarbij wij iets geheel anders moeten denken, dan bij de woorden menschelijke natuur, menschelijkheid. Wie dit onderscheid vasthoudt kan van eene hoogere natuur in christus spreken; wie deze onderscheiding verwerpt, mag deze uitdrukking niet behouden, zoo hij niet tot misverstand aanleiding wil geven en zelf
oorzaak zijn, dat de ontwikkeling zijner denkbeelden door dubbelzinnigheid iets duisters heeft. Nu zegt de Schrijver, dat zich aan 's Heeren vroeger leven in den hemel het goddelijk-menschelijke van zijne persoon en zijn werk op aarde verbindt, en daaruit door hem wordt verklaard; dat hij daarom de uitdrukking hoogere natuur behoudt, ofschoon naar zijne overtuiging èn jezus zelf èn zijne Apostelen nimmer van twee naturen spreken. Jezus en de Apostelen spreken in het geheel niet van goddelijke of menschelijke natuur in Hem, omdat het begrip van

{==533==} {>>pagina-aanduiding<<}
natuur in dezen zin te speculatief is, dan dat zij op hun practisch standpunt met de ontwikkeling daarvan zich zouden hebben bezig gehouden. Zoo veel is zeker, dat zij een onderscheid maken tusschen 's Heeren vroeger leven in den hemel en het goddelijk-menschelijke in Hem gedurende zijn aardsche leven. Dat de Schrijver in dezen zamenhang het woord natuur in meer dan éénen zin gebruikt, zal ook zonder onze aanwijzing ieder in het oog vallen. Ten derde: indien het waar is, dat het goddelijke en menschelijke in jezus elkander doordringt, gelijk de Schrijver zegt, dan moet toch het goddelijke iets anders zijn dan het menschelijke; anders kan er van geen doordringen van het goddelijke en menschelijke sprake zijn. Twee zaken, die specifisch van elkander verschillen, kunnen elkander wel zoo doordringen, dat zij één worden; maar te zeggen, dat twee zaken, die in wezen identisch zijn, elkander tot eenheid doordringen, wat beteekent dit? Zullen derhalve de woorden van den Schrijver, zoo even door ons aangevoerd, eenigen zin hebben, dan moet goddelijk iets anders beteekenen dan menschelijk, en menschelijk iets anders dan goddelijk; en hij had dan duidelijk en bepaald moeten aantoonen, welken zin hij aan die beide woorden hecht. Uit het vervolg van zijn werk blijkt, dat goddelijk bij hem hetzelfde is als ideaal-menschelijk. Dwalen wij? - Maar wordt de zaak nu duidelijker? Wat beteekenen nu die woorden: ‘in jezus is het goddelijke’ (d.i. het ideaal-menschelijke) ‘en menschelijke’ (wat is dan nu het menschelijke?) ‘elkander zoo doordringende, dat het één is?’ Wij voor ons gelooven, dat het menschelijke in jezus het ideaal menschelijke is, en dat het goddelijke in jezus het van het
ideaal menschelijke specifisch onderscheiden goddelijke is in den eigenlijken zin des woords; maar ook, dat dit wezentlijk goddelijke en daarvan onderscheiden ideaal menschelijke elkander zoo doordringen, dat het één is. Omdat het goddelijke en menschelijke in christus één was, daarom is het nog niet identisch. Wat in de werkelijkheid tot eenheid is geworden, mag daarom in het begrip nog niet als vereenzelvigd

{==534==} {>>pagina-aanduiding<<}
worden voorgesteld. En als de Schrijver dan voortgaat: ‘Hoedanig was jezus' bewustheid van zijn vroeger hemelsch leven, van het goddelijke, dat Hij in menschelijken vorm met zich ronddroeg? Dat is het wat wij zullen trachten te onderzoeken;’ dan vragen wij, of hier niet reeds terstond de gevolgen zigtbaar worden van de mindere naauwkeurigheid in de bepaling van het begrip der woorden: hoogere natuur en het goddelijke in jezus. Zeer vreedzaam staat hier ‘jezus vroeger hemelsch leven’ naast ‘het goddelijke, dat Hij in menschelijken vorm met zich ronddroeg,’ alsof het laatste hetzelfde was als het eerste, alsof het laatste voor eene nadere verklaring kon worden aangenomen van het eerste. Van dien menschelijken vorm, waarin jezus, volgens den Schrijver, het goddelijke in zich ronddroeg, spreken wij nu niet verder, schoon wij wel van den Schrijver wilden vernemen, of over die uitdrukking geen docetische kleur ligt verspreid.
De meerdere uitvoerigheid, waarmede wij over dit onderwerp handelden, wordt gemakkelijk geregtvaardigd door het belang, dat de lezer er bij heeft, om juist te weten, wat een schrijver eigenlijk bedoelt. De Heer witkop had, naar ons oordeel, niet zoo vlugtig over het hier besprokene moeten henenloopen, maar vooraf moeten aantoonen, dat hij regt heeft, om de woorden goddelijk en menschelijk als woorden van nagenoeg dezelfde beteekenis te gebruiken; dat het goddelijke in jezus niet specifisch van het menschelijke in Hem moet onderscheiden worden; - hij had dan ook de uitdrukking hoogere natuur in het geheel niet moeten gebruiken, eene uitdrukking, welke een' goeden zin heeft op het standpunt van hen, die hem deze vraag aan de hand hebben gedaan, maar waarvan hij zich op zijn standpunt niet kan bedienen, zonder aan de woorden een' anderen zin te geven, dan waarin zij willen opgevat zijn.
Nog hebben wij eenige aanmerkingen op de door den Schrijver gegevene definitie van bewustheid van jezus aangaande zijne hoogere natuur. ‘Door bewustheid,’ zoo schrijft hij, ‘verstaat men in het algemeen, ook volgens

{==535==} {>>pagina-aanduiding<<}
de afstamming des woords, het weten van zich zelven, het besef van hetgeen er in ons bestaat, van onze betrekking tot de wereld buiten ons, en van deze tot ons zelven. - Zij sluit dan ook in zich het weten en gevoelen van eigen levenstoestand, zoowel vroegeren als lateren, in meerderen of minderen graad van helderheid; zij is het besef van alles, wat tot ons inwendig zieleleven behoort,’ enz. (bl. 6). Wij twijfelen zeer, of deze bepaling juist is. Bewustheid is het weten van iets, niet in meerderen of minderen graad van helderheid; want is dit weten niet volkomen zeker, in minderen graad van helderheid, dan is het geen weten, dan is het besef. Bewustheid en besef is niet, gelijk de Schrijver meent, hetzelfde. Het besef van iets wordt bewustheid, als de mindere graad van helderheid tot volkomen graad van helderheid is opgeklommen. Verder is bewustheid niet het weten van zich zelven, maar het weten in het algemeen; het weten van zich zelven is zelfbewustheid. Had de Schrijver regt, was bewustheid hetzelfde als: het weten van zich zelven, dan zou de uitdrukking ‘'s Heeren bewustheid van zijne hoogere natuur,’ omdat zij dan hetzelfde beteekende als: ‘'s Heeren weten van zich zelven van zijne hoogere natuur,’ onzin zijn; hetgeen ieder moet gevoelen, die in dezen zamenhang voor bewustheid het woord zelfbewustheid in de plaats stelt. Wat is 's Heeren zelfbewustheid van zijne hoogere natuur? - Het weten van hetgeen er buiten mij omgaat is bewustheid daarvan; het weten van hetgeen er in mij omgaat is mijne zelfbewustheid. Het besef van het een en ander gaat aan het weten van dit een en ander vooraf. De Schrijver heeft zich meer dan eens in het gebruik dezer woorden vergist. Somtijds zouden wij hem
niet verstaan hebben, indien wij niet bedacht hadden, dat hij het woord bewustheid gebruikt in de beteekenis van zelfbewustheid; op andere plaatsen moesten wij dit opzettelijk vergeten, wilden wij niet in verwarring gebragt worden, namelijk, waar hij van bewustheid spreekt in de beteekenis van wetenschap. Op bl. 40 vinden wij het woord zelfbewustheid goed gebruikt: ‘de Heer beroept zich, ter weêrlegging

{==536==} {>>pagina-aanduiding<<}
hiervan (nl. van der Pharizeën woord: uwe getuigenis is niet waarachtig!), op zijne zelfbewustheid. Hij wist, van waar Hij gekomen was en waar Hij zoude heengaan.’ Hier had de Schrijver, zoo hij aan zijne gegevene definitie van bewustheid getrouw was gebleven, dit woord moeten gebruiken; maar heeft zelf gevoeld, dat het niet toereikende was. Elders, bijv. bl. 188, wordt hij ontrouw aan de gegevene verklaring. ‘Met dat al,’ zoo lezen wij, ‘vervulde de bewustheid van hetgene in den mensch was, jezus vaak met diepe droefheid.’ Hier kunnen wij bewustheid toch niet nemen in den zin van weten van zich zelven; hir is het - kennis, wetenschap in het algemeen. Wij zouden meer voorbeelden van gelijksoortigen aard kunnen bijbrengen.
De Schrijver moest dus, onderzoek doende naar 's Heeren bewustheid van zijne hoogere natuur gedurende zijn aardsche leven, volgens zijne gegevene definitie aantoonen, welke bewustheid (kennis) jezus gedurende zijn aardsche leven had van zijn vroeger leven in den hemel; - niet, welke bewustheid Hij had van ‘het goddelijke, dat Hij in menschelijken vorm met zich ronddroeg.’ Dit laatste is geheel iets anders. De Heer witkop maakt gewag van twee verschillende opvattingen der woorden hoogere natuur. Volgens de eene opvatting ‘wordt dat hoogere meer uitsluitend tot zijn vóórbestaan (praeëxistentie) bepaald,’ zoodat dan het doel van zijn onderzoek zou worden: ‘in hoeverre jezus bewustheid had, tijdens zijne omwandeling op aarde, van zijn vroeger hemelsch leven. Anderen verstaan, volgens den Schrijver, onder dat hoogere niet alleen zijn vóórbestaan en leven in den hemel, ‘maar ook al die krachten en vermogens, die volmaaktheden, die Hij op aarde bezat en welke Hem, naar hun oordeel, als bloot mensch niet kunnen worden toegeschreven, maar die in den strengen zin des woords, goddelijke krachten en deugden zijn, die Hij daarom op aarde bezat en ten toon spreidde, omdat Hij vóór zijne menschwording ze bezat als eene heerlijkheid bij den Vader.’ Zoo als de Schrijver deze beide gevoelens opgeeft verschillen zij wel, maar min-
{==537==} {>>pagina-aanduiding<<}
der toch, dan het schijnt; want die woorden ‘meer uitsluitend,’ in de opgaaf van het eerste gevoelen, laten nog ruimte over voor hetgeen in de opgaaf van het tweede gevoelen, na de woorden: ‘niet alleen - maar ook,’ volgt. Eene derde opvatting van den zin dezer woorden is die, waarbij het vroeger leven in den hemel niet in den inhoud van 's Heeren bewustheid
zijner hoogere natuur wordt opgenomen, dan voor zoo ver zijne hoogere natuur zonder pracëxistentie niet denkbaar is, maar waarbij in de eerste en voornaamste plaats gedacht wordt aan het goddelijke in Hem, zoo als het gedurende zijn aardsche leven in Hem was. Zijne bewustheid van zijn vroeger leven staat wel in naauw verband met zijne bewustheid van zijne hoogere natuur, maar is niet bewustheid van dezelfde zaak. Bewustheid van zijn vroeger leven is, zoo als wij reeds zeiden, bewustheid van iets, wat vroeger plaats gevonden had; bewustheid van zijne hoogere natuur is bewustheid van hetgeen Hij op aarde zijnde was. De Schrijver heeft de tweede der door hem opgegevene verklaringen van jezus' hoogere natuur tot de zijne gemaakt en derhalve willen onderzoeken, welke bewustheid jezus gedurende zijn aardsche leven had, zoowel van zijn vroeger leven in den hemel, als van het goddelijke, dat gedurende zijn aardsche leven in Hem was.
Wilden wij ons bij alles zoo lang ophouden als bij den inhoud van bl. 6 en 7, wij zouden veel te uitvoerig worden. Daarom zullen wij ons aanmerkelijk moeten bekorten, maar meenden toch niets van het geschrevene te moeten terughouden, èn om den Schrijver te laten gevoelen, dat hij hier uitvoeriger had moeten zijn, èn om voor onze verdere beoordeeling vasten grond onder de voeten te hebben.
Teregt zag de Heer witkop in, dat hij eerst de bronnen moest opgeven, waaruit de kennis van 's Heeren bewustheid zijner hoogere natuur kan geput worden. Slechts twee bronnen zijn er, volgens den Schrijver, om tot de kennis van iemands bewustheid te komen; t.w.: ‘hetgene een persoon door woord en daad van zijne bewustheid doet

{==538==} {>>pagina-aanduiding<<}
kennen en misschien in geschrift als geschiedenis zelf overlevert.’ - ‘Dit is en blijft de hoofdbron.’ - ‘Een tweede bron,’ - ‘meer eene afgeleide beek, die zonder de hoofdbron niets vermag,’ - ‘is, hetgene getrouwe en waarheidlievende getuigen, die in de gelegenheid zijn geweest en vatbaarheid hadden, om uit de woorden en daden des persoons tot zijne voortreffelijkheid en daaraan geëvenaarde bewustheid te besluiten, ons daaromtrent hebben medegedeeld.’ Als bronnen voor de kennis van des Heeren bewustheid worden dan later opgegeven: 1. de bepaalde getuigenissen van jezus zelven aangaande zijne hoogere natuur, getuigenissen, die noodzakelijk de bewustheid derzelve vooronderstellen; 2. het plan, om een godsrijk op aarde te stichten, en de gelukkige uitvoering van hetzelve; 3. al die daden of werken des Heeren, in welke genoemde bewustheid zich in het oog vallend afspiegelt; 4. de getuigenissen van jezus' discipelen aangaande hunnen Meester. Het verwonderde ons, hier vier bronnen opgegeven te vinden, nadat de Schrijver gezegd had, dat er slechts twee bronnen zijn; en dat de tweede der eerstgenoemde bronnen eene afgeleide beek wordt genoemd, die zonder de hoofdbron niets vermag, wat wij van ganscher harte toegeven, maar waarom het ons ook niet in de gedachte zou zijn gekomen, haar eene bron te noemen. Volgens deze bronnen wil de Heer witkop nu den aard of inhoud van jezus' bewustheid ontvouwen, om later hare grenzen zoo veel mogelijk af te bakenen en het in hoe verre dier bewustheid te bepalen.
Zoo komen wij aan het tweede Hoofdstuk: beschouwing der voornaamste getuigenissen van jezus aangaande zich zelven, en die zijner discipelen omtrent Hem, die ons jezus' bewustheid zijner hoogere natuur doen kennen. De hoofdbron en de afgeleide beek zijn hier vereenigd; uit beide wordt nu de kennis, welke wij van 's Heeren bewustheid kunnen hebben, afgeleid. Allereerst let de Schrijver op de getuigenissen van jezus en zijne discipelen, die ons wijzen op 's Heeren vóórbestaan, op zijn vroeger hemelsch leven, vóór zijne menschwording. ‘Immers,’ zegt de

{==539==} {>>pagina-aanduiding<<}
Heer witkop, ‘gelijk vroeger reeds is opgemerkt, dit vóórbestaan maakt den grondslag uit van jezus' hoogere natuur. Aan hetzelve knoopt zich al het goddelijke, al het volmaakte, dat in jezus, als den zoon Gods en des menschen, gezien wordt. Dat vóórbestaan is de eerste schakel in de keten van jezus' leven’ enz. Wij geven toe, dat, zoo jezus, tijdens zijn leven op aarde, geene bewustheid had gehad van zijn vroeger hemelsch leven, de bewustheid zijner hoogere natuur zeer flaauw zou geweest zijn, indien wij dan al regt hadden, om van zulk eene bewustheid te spreken. Te regt begint witkop daarom met het onderzoek naar 's Heeren getuigenissen omtrent zijn vóórbestaan. Maar wij herhalen het - bewustheid van dat vroeger hemelsch leven is niet hetzelfde als bewustheid zijner hoogere natuur. Voorts komt het ons voor, dat de schrijver, door al het volmaakte, dat in jezus als den zone Gods en des menschen gezien wordt, aan dat vóórbestaan vast te knoopen, zich in groote moeijelijkheden wikkelt. Des Heeren vrijheid van de zonde staat dus niet in verband met zijne ware menschelijke natuur, maar met zijne pracëxistentie? Daarin bestaat dus mede het goddelijke in jezus? Doch hier geen woord meer over dit punt, daar wij verder moeten gaan. 't Kost ons wel moeite, den Schrijver dat alles zoo zonder bewijs te moeten laten zeggen. Uit 's Heeren getuigenissen blijkt dan, volgens den Schrijver, dat Hij zich gedurende zijn aardsche leven bewust was van zijn vroeger leven in den hemel, en wel als een eeuwig, [in de noot: eeuwig, niet in den metaphysischen zin, maar in dien des Bijbels, vóór de wording der wereld;] heerlijk leven, in
gemeenschap en levenseenheid met God, door wijsheid, magt, heiligheid en liefde, en verder van zijn gezonden zijn door den Vader of zijn komen op deze aarde. Hierna worden de getuigenissen van jezus' diseipelen aangaande zijn vroeger bestaan in den hemel en zijne bewustheid daarvan geraadpleegd. Eigenlijk is het alleen johannes, die hier, in het begin van zijn Evangelie, licht verspreidt. Eerst is het echter de vraag, of wij regt hebben, om uit de getuigenissen des discipels tot de be-
{==540==} {>>pagina-aanduiding<<}
wustheid dierzelfde zaken, waarvan de Apostel gewaagt, bij jezus te besluiten? De Schrijver antwoordt toestemmend, omdat er geen daadzaak bestond, waaruit johannes deze idéën kon afleiden, d.i. omdat hij door redenering tot die verhevene idéën niet kon geraken. Hij moet het dus van jezus gehoord hebben, en zou de Meester niet de bewustheid gehad hebben van hetgeen de discipel van Hem hoorde? Daarom besluit witkop uit johannes' woorden, tot de bewustheid van jezus' hoogere natuur (hier en elders, waar eene gelijksoortige constructie voorkomt, minder juist voor: tot 's Heeren bewustheid van zijne hoogere natuur), en schrijft Hem toe de bewustheid van alles, zienlijke en onzienlijke dingen, te hebben voortgebragt; van de wording dezer wereld af geweest te zijn de tolk, de openbaarder der Godheid; de persoon, door wien God alle verlichtende en heiligende kracht in de menschheid heeft uitgestort, om ze zoo voor te bereiden voor het aanschouwen van dat licht in menschelijken vorm, in al deszelfs heerlijkheid, vol van genade en waarheid. Hieraan ontbreekt niets, dan
het bewijs, dat johannes van jezus gehoord heeft, wat wij in den aanvang van het vierde Evangelie lezen. Wij gelooven gaarne, dat jezus die bewustheid had; maar het bewijzen, dit kunnen wij evenmin als de Heer witkop, die het trouwens ook slechts vooronderstelt.

(Het vervolg en slot hierna.)





Grondbeginselen der landbouwkundige Scheikunde en Geologie. Door J.F.W. Johnston. Naar den derden druk [uit ket Engelsch] vertaald door P.F.H. Fromberg, Math. et Phil. Nat. Cand. Met eene Voorrede van G.J. Mulder, Hoogleeraar te Utrecht. Te Rotterdam, bij H.A. Kramers. 1844. In gr. 8vo. XVI en 272 bl. f 2-40.

Landbouwkundige Scheikunde; de eigenschappen, het onderzoek en de herkenning van de scheikundige benoodigdheden voor den landbouw en derzelver invloed op het voort-
{==541==} {>>pagina-aanduiding<<}
brengingsvermogen van den grond. Door Adolf Duflos en Adolf Hirsch. Uit het Hoogduitsch vertaald met eenige wijzigingen en aanteekeningen, door J.P.C. van Tricht. Te Arnhem, bij J.G. Stenfert Kroese. 1844. In kl. 8vo. X en 244 bl. f 1-75

Onder de wetenschappen, wier zusterlijke hulp vele andere kunsten en wetenschappen inroepen, bekleedt voorzeker tegenwoordig de scheikunde eenen eersten rang, en de vruchten, door haar aan het fabriekwezen en aan alle takken der natuur- en geneeskundige wetenschappen geschonken, zijn van het hoogste belang; niet het minst oefende zij haren invloed uit op de physiologie, zoo van de planten als van de dieren en van den mensch, en, als hare toepassing op plantenphysiologie, ontstond, vooral op het voetspoor van liebig, eene eigene landbouwkundige scheikunde, aan welker opbouwing inzonderheid in Engeland op eene grootsche schaal gewerkt wordt. Over dit deel der toegepaste scheikunde handelen beide bovenvermelde vertalingen, welke wij, wegens het belang der zaak, uitvoeriger willen beschouwen en, wegens gelijken inhoud, te zamen wenschen te behandelen.
No. 1. De lotgevallen van dit werkje nemen ons reeds gunstig voor hetzelve in. Binnen zeer korten tijd beleefde het in Engeland drie uitgaven; in de Vereenigde Staten van Amerika werd het herhaaldelijk herdrukt; onder anderen liet een heer te New-York van hetzelve 10,000 exemplaren drukken, en het zal spoedig in het Zweedsch vertaald en aldaar in de landbouwkundige scholen gebruikt worden. Voorts is deze derde druk door den Schrijver zelven uitgebreid en verbeterd; eindelijk deze vertaling verschijnt onder het patronaat van onzen beroemden landgenoot mulder. Het doel, hetwelk de Schrijver zich heeft voorgesteld, is het geven eener algemeene en populaire schets der onderwerpen van landbouwkundige scheikunde en geologie, minder dus om den wijsgeerigen landbouwkundige te voldoen, dan wel om de weetgierigheid van den min verlichten lezer op te wekken. De stijl is dientengevolge eenvoudig en helder, doch tevens aanlokkend, en de redeneertrant echt philosophisch; sommige stellingen en onderwerpen worden echter als waar aangenomen, wier breeder betoog in andere werken van den Schrijver te vinden is. Het werk is in twaalf hoofdstukken verdeeld, die ieder wederom in onderscheidene afdeelingen

{==542==} {>>pagina-aanduiding<<}
gesplitst zijn. Als inleiding geeft de Schrijver in het eerste hoofdstuk op, wat scheikunde en geologie voor den landbouw kunnen doen, om daarna het scheikundig zamenstel der planten kortelijk op te geven, waarbij de Schrijver eerst de verwijderde bestanddeelen van het bewerktuigde deel der planten en derzelver hoofdeigenschappen vermeldt, en hierna aangeeft, wat men onder scheikundige vereeniging verstaat. De verwijderde bestanddeelen toch worden niet als zoodanig door de planten opgenomen, maar deze ontleenen dezelve aan bepaalde verbindingen (koolzuur, humuszuur, ulmuszuur, water, ammonia, salpeterzuur), wier eigenschappen worden opgegeven, en waarbij vermeld wordt, hoe zij de planten toegevoegd worden. De planten ontleenen, volgens den Schrijver, hare stikstof zoowel aan de rottende dierlijke ligchamen, als aan de dampkringslucht, doordien bij de verrotting van plantaardige ligchamen zuurstof aan de dampkringslucht ontnomen wordt, en de stikstof derzelve met de waterstof der rottende planten ammonia vormt. Daarenboven vinden, vooral in heetere gewesten, de planten eene bron van stikstof in het salpeterzuur, dat door den bliksem uit de bestanddeelen der lucht gevormd en met den regen nedergespoeld wordt, of doordien uit de bestanddeelen van den grond en den dampkring salpeterzure zouten ontstaan. In het derde hoofdstuk beschouwt de Schrijver kortelijk den bouw der planten en de wijze, waarop zij haar voedsel uit de lucht en den grond opnemen, alsmede hoe de voornaamste naaste bestanddeelen der planten zich in scheikundige zamenstelling tot elkander verhouden; waarna in het volgende hoofdstuk de onbewerktuigde bestanddeelen der planten opgegeven worden, derzelver bron en verschil van hoeveelheid in verschillende planten en plantendeelen en op verschillende tijden, alsmede derzelver verschillende hoedanigheid in verschillende omstandigheden. Even als liebig dringt de Schrijver hierbij aan op het hooge nut dezer onbewerktuigde
bestanddeelen voor het plantenleven en het noodzakelijke ook van onbewerktuigde meststoffen, om de uitputting der gronden te voorkomen. Na deze beschouwing der plant gaat de Schrijver over tot die der bouwgronden, wier bewerktuigde en onbewerktuigde bestanddeelen opgegeven worden, en waarbij de beschouwing van het verschil der boven- en ondergronden en der oorzaak van het onderling verschil der laatsten den Schrijver natuurlijk brengt tot eene korte beschouwing der

{==543==} {>>pagina-aanduiding<<}
verschillende lagen, uit welke onze aardbol bestaat (hoofdstuk 6 en 7). Ook hier dringt de Schrijver telkens aan op het evenwigt, dat er tusschen de bestanddeelen van den grond en der planten, die op dezelve geteeld worden, bestaan moet. De twee volgende handelen over de kunstmatige verbetering van den grond, hetzij dit op mechanische wijze geschiede (droogmaking, onderploegen enz.), welke bewerkingen echter ook op scheikundige wijze werken, en door welke de grond losser, poreuser wordt, vele schadelijke stoffen naar beneden gebragt of onschadelijk gemaakt, andere nuttige opgebragt worden en aan de lucht vrije toegang tot den bodem verschaft wordt, of wel op scheikundige wijze (gebruik van meststoffen). Deze zijn van plantaardigen, dierlijken of delfstoffelijken oorsprong. De Schrijver weet bij de beschouwing dezer ligchamen overal duidelijk het nut derzelve voor verschillende gewassen en in verschillende omstandigheden aan te toonen, en bevestigt het gezegde door statistieke opgaven. Vooral bevielen ons de waardeering der zoogenaamde specifieke meststoffen, de beantwoording der vraag, hoe de waarde eener plantaardige zelfstandigheid als meststof door de digestie in het dierlijke ligchaam verhoogd wordt, de uiteenzetting van het veelvuldig nut der kalk als meststof, het nut der bevochtiging, en eindelijk het gezegde over snoeijen, branden, over gebrande klei en vooral over het nut van het beplanten met boomen en het laten liggen als grasland. In hoofdstuk 10 toont de Schrijver door voorbeelden aan, hoe èn de hoeveelheid èn de hoedanigheid der verkregene gewassen verschillen, naar mate de gebruikte meststoffen en de bouwgrond onderscheiden zijn, alsmede welken invloed de maaitijd op de hoeveelheid en hoedanigheid van het voortbrengsel heeft. In het elfde hoofdstuk worden de melk en hare voortbrengselen beschouwd, waarbij de Schrijver onder anderen aantoont, welken invloed het verschil van voedsel op de hoedanigheid der melk heeft; geestig
kwam ons de theorie der werking van de leb voor; wij betwijfelen echter, of in Holland, zoo als de Schrijver zegt, tot het maken van kaas zoutzuur gebezigd wordt. Eindelijk toont de Schrijver in het laatste hoofdstuk aan, hoe èn de bewerktuigde èn de onbewerktuigde bestanddeelen der planten tot voedsel en onderhouding van de ademhaling der dieren dienen, waarbij vooral belangrijk is hetgeen over den oorsprong van het vet der dieren gezegd wordt, en waaruit de Schrijver nuttige

{==544==} {>>pagina-aanduiding<<}
lessen afleidt voor de voeding van het vee, en de naauwe betrekking en schoone harmonie tusschen de dieren-, plantenen delfstoffelijke wereld nog helderder doet uitkomen. De vertaling is voortreffelijk, en vooral zijn alle kunstwoorden goed en duidelijk overgebragt.
Schoon No. 2 als een afzonderlijk geheel beschouwd kan worden, is hetzelve tevens een vervolg op de huishoudkundige scheikunde van dezelfde Schrijvers, waarvan eene Hollandsche vertaling in 1843 is uitgegeven. De stijl van dit werkje is niet zoo aangenaam als van het boven aangekondigde, maar veel drooger, ook hier en daar, vooral in de twee eerste afdeelingen, veel omslagtiger en niet zoo wijsgeerig. Evenwel heeft hetzelve ook vele verdiensten, en wat de ontleding van den bouwgrond en de meststoffen en de wijze om derzelver bestanddeelen te ontdekken, belangt, gaat hetzelve in meerdere bijzonderheden. In de door den Vertaler omgewerkte inleiding vinden wij bepalingen, wat men onder natuurkundige wetenschappen verstaat, welke wetenschappen hiertoe gebragt worden en wat zij ons leeren, wat men onder enkelvoudige en zamengestelde ligchamen verstaan moet, wat organische ligchamen zijn, en voorts worden de nadere bestanddeelen der planten (vezelstof, suiker enz.) beschreven. Het werkje zelf is in vier afdeelingen gesplitst, waarvan de eerste over de dampkringslucht handelt, waar (§. 1) bij de beschrijving der zuurstof aangegeven wordt, wat men onder zuren en bases te verstaan heeft; § 2 beschouwt de stikstof en de ammonia, waarbij de Schrijvers de meening van liebig aannemen, dat de stikstof der lucht bij de kieming opgeslorpt wordt en ammonia vormt met de waterstof uit de ontleding van het zetmeel en de suiker. Overigens deelen zij dezelfde meening over den oorsprong der stikstof in de planten, alleen hechten zij zoo veel gewigt niet aan de vorming van salpeterzuur en salpeterzure zouten als johnston. Het komt ons voor, dat hetgeen hier over de ammonia gezegd is, te vroeg komt, daardoor niet zeer helder is en geschikter bij § 5 gevoegd ware. In § 3 wordt veel duidelijker de werking der zuurstof op de kieming van het zaad en op de bouwaarde ontwikkeld, en in § 4 die der
vochtigheid van den dampkring op den grond. In § 5 komen de Schrijvers op de ammonia terug, terwijl § 6 en 7 over de opname en uitstooting van koolzuur door de planten handelen. De tweede afdeeling handelt over het water, en wel

{==545==} {>>pagina-aanduiding<<}
in § 8 over deszelfs zamenstelling; in § 9 over deszelfs invloed op den plantengroei als voedingsmiddel, waarbij het gezegde over de verandering van het hydraat van cyaanzuur en cyamelide door assimilatie van hydraat-water eigenlijk niet te pas komt, en een voorbeeld levert van het omslagtige, hetwelk wij boven gispten. In § 10 wordt het water beschouwd als oplossingsmiddel, alsmede het verschil opgegeven tusschen regenwater, sneeuw en dauw, ten aanzien der vreemde stoffen in dezelve bevat, terwijl in § 11 de oorsprong der bronnen beschreven wordt, en in § 12-14 het scheikundig onderzoek van bron- en rivierwater medegedeeld wordt, en de wijze hoe de bestanddeelen derzelve te ontdekken zijn. Eindelijk wordt in § 15 opgegeven, welk onderscheid er is tusschen hard en zacht water. De derde afdeeling handelt over de bebouwbare aarde en hare bestanddeelen; in § 16 wordt opgegeven, wat akkeraarde is en derzelver ontstaan zeer goed uiteengezet, alsmede het onderscheid tusschen onder- en bovengrond; in § 17 vinden wij eene algemeene opgave der bestanddeelen van de akkeraarde, welke in de volgende § § (§ 18-41) afzonderlijk beschouwd worden en waarbij wordt aangegeven, hoe dezelve in de akkeraarde ontdekt kunnen worden, zoodat in dit opzigt dit deel eene geschikte handleiding tot het onderzoek der akkeraarde oplevert. Over het algemeen is dit analytische deel veel beter gelukt, dan het vroegere physiologische.
De laatste afdeeling handelt over de afzonderlijke meststoffen en derzelver ontleding, welke door de Schrijvers in plantaardige, dierlijke, minerale en scheikundige verdeeld worden. Scheikundige meststoffen noemen de Schrijvers zoodanige producten van fabrieken van chemicalia, die zoo wel ten opzigte van hunne zamenstclling als prijs geschikt zijn, om, onder zekere omstandigheden, te strekken tot bevorderingsmiddelen van den plantengroei, b.v. zwavelzuur, afval van zoutziederijen, lijmkokerijen enz., terwijl mineraalaardige meststoffen de in het delfstoffelijke rijk aanwezige of hieruit middellijk afkomstige zelfstandigheden zijn, die, met den akkergrond vermengd (zoo zij daarin ontbreken of in ongenoegzame hoeveelheid aanwezig zijn), deels middellijk, deels onmiddellijk de vruchtbaarheid verhoogen. Belangrijk en duidelijk is hierbij hetgeen over de onbewerktuigde bestanddeelen der planten en het nut derzelve alsmeststof, en over de hoeveelheid asch uit verschillende houtsoorten ge-
{==546==} {>>pagina-aanduiding<<}
zegd wordt, terwijl ook bij de overige de zamenstelling en het nut, dat zij hebben, aangegeven worden. Ook de vertaling is verdienstelijk.
Ten slotte wenschen wij, dat beide werken veel nut mogen hebben, en dienen tot bevordering eener meer wetenschappelijke beoefening van den landbouw.




Handelingen over de Herziening der Grondwet. 5de Aflevering. Te 's Gravenhage, bij Gebr. Belinfante. 1845. In gr. 8vo. Van bl. 155 tot bl. 254. f 1-5.

Voorslagen en denkbeelden betreffende de zuivering van het Nederlandsch Stelsel van In-, Uit- en Doorvoer, proefswijze geschetst door A. Elink Sterk, jr. Te 's Gravenhage, bij W.P. van Stockum. 1845. In gr. 8vo. XII en 199 bl. f 1-5.

De vijfde aflevering der Handelingen over de herziening der Grondwet behelst de voortreffelijke beantwoording van het verslag der centrale afdeeling op het oorspronkelijke ongesplitste voorstel; voorts het gewijzigd voorstel, waarbij de voorgedragene veranderingen in 45 verschillende wetsontwerpen worden vervat, en eindelijk het daarop uitgebragt verslag door de centrale afdeeling, in de zitting der Tweede Kamer van 20 Mei dezes jaars, waarbij te regt wordt aangemerkt, dat het in dezen de beoordeeling gold van beginselen, ten aanzien van welke eene toenadering, door wederzijdsche toegeeflijkheid tot stand gebragt, niet wel mogelijk scheen.
Op al, wat dus nopens den vorm van het oorspronkelijk voorstel en de meer of minder juiste redactie van deze of gene artikelen was aangemerkt, heeft men minder te hechten. De uitkomst heeft het getoond. Het was een strijd over beginselen, en het beginsel des behouds van al het bestaande heeft tot heden gezegevierd over dat der hervorming, in overeenstemming met den geest des tijds. Wij verwijzen naar hetgene door ons gezegd is in de Vaderl. Letteroef. voor Augustus dezes jaars, No. X, bij de aankondiging van de derde en vierde aflevering dezer Handelingen.
Hetgene ten opzigte van de herziening der Grondwet waarheid is, is ook van toepassing op de Voorslagen enz. Een

{==547==} {>>pagina-aanduiding<<}
nieuw tarief is reeds aangenomen. In zeker opzigt is dus alles, wat hier wordt medegedeeld, vergeefsche moeite geworden; maar in een ander opzigt blijft het altijd eene belangrijke bijdrage, hoe men éénmaal, zoo de zaak eens uit een verlichter oogpunt wierd ingezien, tot iets beters zou kunnen geraken.
De Heer sterk levert eerst een ontwerp van herziening der algemeene wet van 26 Augustus 1822, (Staatsblad No. 38), bl. 1-138. Hierop volgen daarbij achtervolgelijk aangeduide Aanteekeningen, bl. 139-178, en eindelijk eenige Nota's van Toelichting, bl. 179 tot het einde, bl. 199. Eene Voorrede, bl. I-X, had alles voorafgegaan.
Onderzoek van bijzonderheden komt ook hier weder niet te pas. Tot nog toe is het stelsel van den Heer sterk geenszins dat der Wetgevende Magt. Het geldt ook hier een' strijd over de beginselen. Is eenmaal de Regering met de volksvertegenwoordigers het daarover eens, dat men naar volkomene handelsvrijheid streven moet; dat alle beschermende regten, als zoodanig, langzamerhand moeten worden opgeheven, en men alleen, bij de vrijmaking van handel en nijverheid, met bezadigdheid voort moet gaan, ten einde schokken en botsing voor te komen; dan zou men de door sterk en door anderen voorgeslagene wijzigingen, in het bijzonder en in het verband met het voorgestelde oogmerk, moeten toetsen. Maar in het aangenomen tarief straalt nog telkens de zucht tot heffen van hooge belasting ter bescherming, en dat wel ter blijvende bescherming, door. Ook aan het beginsel van handelsvrijheid wordt echter toegegeven. Maar het geheel is een stelsel van transactie, geenszins tusschen eene in het afgetrokkene ware theorie en de invoering daarvan in den werkelijken staat der maatschappij, gelijk sterk wil, en waarbij men van lieverlede het steeds in het oog gehoudene doel weet te naderen; maar transactie tusschen de beginselen zelve, zoodat het voorgestelde doel dáárin bestaat, om de voorstanders der vrijheid en die der bescherming dáárdoor met elkander te vereenigen, dat voor beide partijen het uitzigt geopend wordt: niet één beginsel zal eindelijk zegevieren, maar ieder krijgt gedeeltelijk zijnen zin, en met soortgelijke inwilliging zal men zich steeds moeten vergenoegen. Eindelijk echter zal men dat stelsel van dadiging moeten laten varen. Men zal tusschen de tegenovergestelde beginselen moeten kiezen, en Referent hoopt,

{==548==} {>>pagina-aanduiding<<}
dat het dan in het belang der handelsvrijheid wezen zal, alleen met dien hier aangeprezenen langzamen voortgang, dat men schokken voorkome, die door eene plotselinge en algeheele opheffing van alle beschermende regten zeker zouden veroorzaakt worden.




Rome en Utrecht, of korte schets van den oorsprong, voortgang en tegenwoordigen staat hunner drie hoofdgeschillen. Door P. Buys, President van het R.K. Seminarie alhier. Te Amersfoort, bij B. Blankenberg en Zoon. 1844. In gr. 8vo. 192 bl f 1-20.

Wij beleven eenen tijd, waarin Rome uit den boezem der Katholijke kerk zware schokken ontvangt, en waarschijnlijk nog zwaardere te gemoet gaat. De woelingen der Jezuiten vooral, welke, lijnregt tegen den geest des tijds, de Pauselijke hierarchie door allerlei listen trachten te verheffen, maar meer dan ooit voor het publiek worden ontmaskerd, hebben eene reäctie veroorzaakt, welke van veruitziende gevolgen is; alom is men wakker geworden; men leert meer en meer onderscheid maken tusschen Katholicisme en Romanisme; meer dan vroeger ontwikkelt zich het begrip van het bisschoppelijke stelsel in tegenoverstelling van onbepaalde gehoorzaamheid aan den Paus; men ziet met elken dag meer het gevaar der laatste, niet alleen voor het Christendom in het algemeen, maar ook voor het Katholicisme in het bijzonder, en men acht het bestaan van het laatste niet meer, als vroeger, van het eerste afhankelijk. In dezen tijd erlangt alzoo het zoogenoemde Jansenisme eene dubbele belangrijkheid en de woorden van Prof. augusti: ‘vroeg of laat, en het moet en zal er toch eenmaal toe komen, zal het thans zoo onbeduidende Aartsbisdom van Utrecht eene belangrijkheid en een gewigt verkrijgen, waarvan men zich nu bezwaarlijk een denkbeeld kan maken,’ naderen misschien hare vervulling. Het is dus een hoogst belangrijk onderwerp, dat in deze bladen behandeld wordt. De eigenlijke staat van het geschil tusschen Rome en de zoogenoemde Utrechtsche bisschoppelijke clerezie is in de bijzonderheden niet algemeen bekend. De Heer buys heeft dit geschrift vervaardigd, ten einde den oorsprong en voortgang dier geschillen open te leggen, en het standpunt aan

{==549==} {>>pagina-aanduiding<<}
te wijzen, waarop die kerk tegenover Rome staat. Het is alzoo eene vollediger behandeling van iets, waarover dezelfde Schrijver reeds vroeger in eenige werkjes wenken en opmerkingen had medegedeeld, en men kan aan zijn geschrift grondigheid noch zaakkennis ontzeggen. En op elke bladzijde toont het eene gematigdheid, eene bescheidenheid, eene humaniteit, die gunstig voor den Schrijver, en vooral niet minder gunstig voor de zaak zelve inneemt. Waar men zich op zulke bewijsgronden, op zulk eene wijze voorgedragen, verdedigt, daar vindt zich de vriend der waarheid bevredigd, en draagt de behandeling van godgeleerde geschillen bij tot ontwikkeling der Christelijke waarheid.
De behandeling is geheel historisch. De Schrijver begint met de aanleiding, die jansenius had tot het schrijven van zijnen Augustinus, als gelegen in het geschrift van den Jezuit molina: Liberi arbitrii cum gratiae donis concordia. (Lissabon, 1588); een boek, door den Schrijver een ‘gedrochtelijk werk’ genoemd, hetgeen ook van zijn standpunt, het Augustiniaansche, wel niet anders kon. Of men evenwel pelagius wel goed hebbe begrepen, en zich door ingezogen afkeer van zijne ‘ketterij’ niet van den weg tot de waarheid hebbe laten afbrengen, is eene andere vraag. Hare beantwoording hangt af van de beschouwing, waarin eigenlijk de door christus verworvene genade besta; doch dit onderwerp kunnen wij niet zonder een dieper onderzoek ontwikkelen; genoeg, jansenius had daarin gelijk, dat de wijze, waarop de Thomisten de zaak hebben gemeend toe te lichten, eerder duisternis dan licht moest geven. De Augustinus werd bestreden, niet met wederlegging, maar - het gemakkelijkste middel - met verbodsbullen. Cornet trok er de vijf beruchte stellingen uit, van welke de Heer buys overtuigend, naar het ons toeschijnt, aantoont, dat men aan jansenius onregt doet met ze op zijne rekening te stellen. En dit is nu het eerste geschilpunt tusschen Rome en de Jansenisten; de laatste verwerpen de stellingen evenzeer, als het eerste, maar willen dezelve niet hebben aangemerkt als stellingen van jansenius. Daardoor vervalt dan ook de beëediging der bulle van alexander VII. Het tweede geschilpunt loopt over
de beruchte bulle Unigenitus van clemens XI. Zij werd uitgevaardigd naar aanleiding van de Reflexions morales van quesnel; de Schrijver stelt haar niet op rekening van den,

{==550==} {>>pagina-aanduiding<<}
zoo als hij meent, misleiden Paus, maar van de Jezuiten. Of hij daarin gelijk hebbe, doet minder ter zake. De bul bestaat, zij is op Pauselijk gezag uitgegeven, en latere Pauselijke uitspraken hebben haar bekrachtigd. De Jansenisten werden bij dezelve veroordeeld, echter niet, en dit wordt hier met vele bijzonderheden gestaafd, zonder tegenstand van verschillende Bisschoppen en Roomsche godgeleerden. Met veel kennis van zaken en schriften wordt die tegenstand bescheidenlijk aangewezen. Alzoo komt de Schrijver, na deze geschiedkundige ontwikkeling tot het derde geschilpunt, namelijk de wettigheid der door het kapittel der Utrechtsche kerk verkozene Bisschoppen. Hier wordt betoogd, dat het kapittel altijd in zijn goed regt is geweest met die verkiezingen; dat alzoo de vroegere en tegenwoordige kerkvoogden wettig aangesteld waren, en dat de Paus geene daad van regt, maar van geweld verrigtte, met die verkiezingen onwettig te verklaren en de verkozenen in den ban te doen. De Jansenisten erkennen alzoo den Paus wel als oppersten Bisschop der kerk, en weigeren hem in zooverre geene gehoorzaamheid, maar zij betwisten hem het regt, om zich boven alle wettige vergaderingen te verheffen, en zich over alles met de magtspreuk eener voorgewende onfeilbaarheid heen te zetten.
Uit dit alles wordt het gevolg getrokken, dat de aanhangers der Utrechtsche kerk noch scheurmakers, noch ketters, maar echt Katholijk zijn, dat zij alzoo ten onregte door Pauselijke hierarchie buiten de kerk gesloten worden, en dat, zoo als er wettig uit volgt, de schuld niet aan die kerk, maar alleen aan Rome's heerschzucht ligt. En dit is er ons ook zonneklaar uit gebleken. Rome heeft de Utrechtsche kerk veroordeeld, niet alleen, zelfs niet zoozeer, om eenige betwistbare stellingen, die het als ketterij aanmerkt, maar omdat men zich niet lijdelijk - om eene uitdrukking der Jezuiten te bezigen: als een lijk - aan de toomelooze heerschzucht van den Opperpriester te Rome heeft willen onderwerpen, omdat men tegen die heerschzucht zijne regten heeft gehandhaafd, omdat men er niet in heeft berust, dat de Jezuiten-geest de kerk beheerscht. En dat doet zij: het is niet de Paus, maar het is in wezentlijkheid de Generaal der Jezuitenorde, die het oppergebied voert in de Roomsche kerk. Het zijn de Jezuiten, die, onder den schijn van strijd voor de Pauselijke opperheerschappij, slechts hunne

{==551==} {>>pagina-aanduiding<<}
eigene grootheid zoeken. Aan hun gezag is dat van het zich noemende hoofd der kerk daadwerkelijk onderworpen, en zal het meer en meer worden, wanneer deze, ook in zijn eigen belang, dit niet inziet, en zich niet van boeijen ontslaat, die te vaster kluisteren, naarmate zij, die dezelve smeden en aanleggen, te harder schreeuwen van pauselijke magt.
Uit dit oogpunt beschouwd, is het bestaan der Utrechtsche kerk (wij willen haar nu zoo noemen) een hoogst belangrijk verschijnsel; wij kennen de oogmerken niet, die het eeuwig wijze wereldbestuur met deze kleine afdeeling der Christelijke kerk heeft; de toekomst zal die misschien ontraadselen. Maar dit mogen wij bij den voortgang der kennis en beschaving, dit mogen wij bij het acht geven op de teekenen des tijds, dit mag Ref., die, als Protestant, andere zusterkerken gaarne duldt, wel zeggen, dat, wanneer Rome alles wil hebben, het misschien zelf oorzaak wordt, dat het niets heeft.
Wij danken den HoogEerw. Heer buys voor zijn belangrijk, bezadigd, waarheidlievend geschreven werkje, en hopen, dat deszelfs lezing bijdrage, om de lagen te helpen ontmaskeren van eene partij, die niet alleen voor het Christendom, maar ook voor het Katholicisme niets dan dood en verderf ademt - de verfoeijelijke orde der Jezuiten.




Nederlandsche Volksoverleveringen. Verzameld en met Aanmerkingen voorzien door J.W. Wolf. Op nieuw bewerkt en met Bijvoegselen vermeerderd. Iste en IIde Stuk. Te Groningen, bij F. Wilkens. 1844 en 1845. In gr. 8vo. X en 218 bl. f 2-:

Het werk, dat ons onder dezen titel wordt aangeboden, zal ongetwijfeld door verschillende lezers zeer verschillend worden beoordeeld; want hetgeen hier voorkomt, als met moeite zamengezocht ter aanvulling van eene leemte in onze vaderlandsche letterkunde, werd door vroegere vaderlandsche geleerden met verachting ter zijde geworpen. De in zijnen tijd te regt beroemde p. scriverius, de vriend van den grooten h. de groot, b.v., noemde de Stamsagen der volken enz., hoedanige wij ook hier aantreffen, ‘groote, grove, lange, dicke, tastelicke ende onbeschaemde logens;

{==552==} {>>pagina-aanduiding<<}
stroowissen ende visevasen, eerdichte ende versierde loogenen, die noyt ghehoort zijn, ende niet waerdich te noemen ter plaetsen daer men de waerheyt voor oogen heeft.’ Ja, na de Sage van bato te hebben medegedeeld, verzocht hij hiervoor zijnen lezeren wel zeer verschooning en schreef hij: ‘Houdt mijn ten besten. Tis geschiet, opdat gij selven sien soudt wat gecksmeer ons in voortijden wijs gemaekt is. Ende oft Godt gave, dat dit nu niet geschiede! Maer eijlaes men vindt overal nieuwe Flatteerders ende Spekschieters, die ick wilde den arm ghebroken hadden, eer sy tot de Historien te schryven haer begaven.’ En hij voert daarop de overleveringen omtrent zalandus en ziringus als bewijzen voor dit met spek schieten aan! Wat zou de man gezegd hebben, wanneer hem deze Nederlandsche Overleveringen van den Heer wolf onder de oogen waren gekomen, waaronder zij op nieuw zijn afgedrukt met nog veel ergere? - Gewis had hij, met een letterkundige van dezen tijd, den Duitschen broeder geen dank betuigd voor zijne moeite, van ‘- terwijl de stationaire Nederlandsche geest in Nederland zich eenzijdig als die der Chinezen ontwikkelt en te gronde gaat in het geliefde systeem van eigen vergoding, - op ruime schaal onze Sagen te hebben bijeenverzameld, Sagen bloeijend ontsproten uit de voorvaderlijke Godsdienst en geschiedenis, waarin zich het gelooven en weten van onze stamouders spiegelt.’ En scriverius zou toch waarlijk niet zoo geheel en al ongelijk hebben gehad; want als eigenlijke bronnen voor de vroegere geschiedenis kunnen de volksoverleveringen den geschiedvorscher niet dienen, voor dat zij door eene zeer gestrenge kritiek vooraf gereinigd zijn geworden van de fabelen, welke men er mede vermengd heeft; en dit -
moge het al bij eenigen kunnen gelukken - kan zeker niet omtrent allen geschieden. Maar zijn ze hierom geheel te verwerpen? Wij zijn niet van die meening; want bij velen ligt er waarheid ten grondslage, en in anderen vindt men belangrijke bijdragen voor de kennis van de Godsdienst, de denkwijze, de zeden en de wetgeving der voorgeslachten. ‘Derzelver gelooven en weten spiegelt er zich in af,’ en zij geven ons alzoo de gelegenheid om dat gelooven en weten met het tegenwoordige te vergelijken. Eene goed bewerkte en volledige verzameling van Nederlandsche Volksoverleveringen is en blijft derhalve voor onze geschiedenis eene wenschelijke zaak. Met blijdschap zag dan ook

{==553==} {>>pagina-aanduiding<<}
Ref., op den titel van deze vertolking van het door wolf geleverde, de woorden op nieuw bewerkt en met bijvoegselen vermeerderd, want het deed hem hopen, dat het in de Niederländische Sagen opgenomene eene nieuwe en gestrenge toetsing zou hebben ondergaan; dat het niet Nederlandsche en onechte zou zijn uitgeworpen geworden, en tevens eene schifting zijn gemaakt tusschen de historische volksoverleveringen en de verdichte volksromans en vertellingen, waarvan Mr. van den bergh den Vertaler een zoo loffelijk voorbeeld had gegeven. Wolf toch had slechts voor zijne landgenooten den belangrijken arbeid der gebroeders grimm willen aanvullen, door mededeeling van de overleveringen en sprookjes, welke of in de schriftelijke oorkonden der Nederlanden bewaard waren gebleven, of nog in de gedachtenis van het volk aldaar leefden. Eene strenge afscheiding van het niet eigenlijk Nederlandsche was dus volgens zijn plan geene behoefte. Bij eene vertaling en nieuwe bewerking der Sagen voor het Nederlandsche publiek, was het met de zaak anders gelegen. Door de gegevene hebben wij niet ontvangen wat wij gewenscht hadden en meenden te mogen verwachten van een' Vertaler, die zich bekend toont te zijn met de meeste bronnen, welke bij eene nieuwe bewerking niet ongebruikt gelaten mogen worden. Aan zijne hiertoe gedane belofte heeft hij niet voldaan; want dan waren ten minste, om slechts iets te noemen, No. 68 en 90 weggevallen. Het eerste, omdat het dáár aangaande karel martel geleverde eene lompe Fransche verdichting is, die zich zelve wederspreekt, vermits genoemde eucherius, Bisschop van Orleans, volgens de chronijken zelve,
reeds 14 jaren dood was, toen karel in 746 overleed; het laatste om de variant, die onder No. 116 voorkomt en op meerdere autoriteiten steunt. Dan waren No. 6 en 111, No. 24 en 106 enz. als varianten van dezelfde Sagen ineengetrokken en m. derg. De Vertaler heeft wolf's arbeid overgezet en er het een en ander van het zijne bijgevoegd; dit is alles; maar door eene wezentlijk nieuwe bewerking heeft hij de wetenschap op dit punt niet verder gebragt. Dit is het, wat wij betreuren bij het vele goede en bruikbare, dat hier overigens op en door elkander en zonder chronologische orde ligt te zamen getast. Wij willen intusschen, eer wij over het geheel beslissen, afwachten, welke toevoegselen de Vertaler bij de laatste aflevering nog zal mededeelen; en wij zien

{==554==} {>>pagina-aanduiding<<}
vooral met belangstelling te gemoet, èn de beloofde bronnenkritiek, welke zijne voorrede alsdan zal bevatten, èn het toegezegde zaakregister, waardoor, bij eene oordeelkundige bewerking, nog vele leemten zullen kunnen worden aangevuld.




De Stads-Predikant. Door den Burgemeester van Mastland. Te Amsterdam, bij Gebr. Diederichs. 1845. In gr. 8vo. 137 bl. f 1-50.

Wij hebben de Schetsen uit de Pastorij te Mastland met het hoogste genoegen gelezen, vonden de schildering zoo natuurlijk, zoo levendig, de opmerkingen zoo schrander, de pastorale lessen zoo wijs en menschkundig, dat wij ons regt over de uitgave van dat boek verblijd, het eene ware aanwinst voor onze letterkunde geacht, en in den herhaalden druk een aangenaam bewijs voor den goeden smaak onzer landgenooten gevonden hebben. Velen meenden, dat de geestvolle Schrijver tot tegenhanger ook eenige schetsen moest geven van het leven des Predikants in de stad. Wij hebben in dat gevoelen niet gedeeld. Vooreerst toch was de naam van den Schrijver reeds te bekend geworden, dan dat hij zich langer achter het dunne gaas eener voorgewende onbekendheid kon verbergen, gelijk hij toch zon hebben moeten doen, om vrij uit de borst te kunnen spreken. Vervolgens kon de Schrijver - indien althans het eenparige gerucht zich niet vergist - van het leven des Predikants in grootere steden immers niet bij ondervinding spreken; en er zijn ook vele opzigten, waarin het geven van zoodanig een vervolg voor hem gewaagd zou zijn geweest, waarom wij het in den voormaligen Predikant van Mastland volkomen goedkeuren, dat hij zich heeft weten te bezitten, en door de ongewone toejuiching, aan de Schetsen te beurt gevallen, niet is verlokt tot hetgeen minder geraden was. Nu heeft het een ander voor hem gedaan; want dat het met den Schrijver eene mystificatie zou zijn, en beide boeken van dezelfde hand, geloove, die beide niet gelezen heeft (*). Het tweede

{==555==} {>>pagina-aanduiding<<}
staat te verre beneden het eerste; of liever, het is van eenen geheel anderen aanleg. De door de geschiedenis van zijnen haan berucht geworden Burgemeester van Mastland kent dan ook het leven van den Stads-Predikant slechts uit de tweede hand, van eenen voormaligen Leeraar zijner gemeente, thans in eene aanzienlijke stad werkzaam. Doch dit behoort tot de inkleeding. Maar juist door de inkleeding was de Pastorij te Mastland zulk een aangenaam boek. Alles was er geest en leven. De personen treden zelve op, spreken zelve in hun karakter. Het zijn geene beschrijvingen; de Predikant brengt de menschen zelve op het tooneel. Hier is het geheel anders. In den Stads-Predikant is alles stijver. Gij hoort er geene gesprekken; gij ziet er niet handelen. Het zijn beschrijvingen van de verschillende omstandigheden, in welke een Predikant in de steden komt, met aanwijzing, hoe hij zich in dezelve te gedragen hebbe. Die zijn nu hier doode beelden, hoofdstukken uit een kollegie over de pastoraal, lessen als van eenen grijzen ambtgenoot aan een' jeugdigen broeder. Alle vernuft, al het pikante der Schetsen ontbreekt geheel en al, en het zal ons zeer verwonderen, indien men den Stads-Predikant ook voor leeken zulk eene onderhoudende, prettige leetuur vindt. Er is met dat al wel zeer veel behartigingswaardigs in; over den omgang met collega's, over kerkelijke zaken, over huisbezoek, over katechisatiën, over het bijstaan van ter dood veroordeelden, over de weekbeurten, over het tegen over elkander prediken, over andere onderwerpen worden aanmerkingen in het midden gebragt, die, al stemt men er niet overal mede in, van eene gemoedelijke beschouwing des ambts, van pastorale wijsheid, ijver en zelfstandigheid getuigen. Maar het losse, aanlokkelijke gewaad ontbreekt; het zijn, nog eens, doode beelden, gelijk het
in de Schetsen levende menschen zijn; het onderscheid is als tusschen een wassebeeldenspel en den schouwburg, of tusschen een kabinet met opgezette dieren en de vrije, levende natuur. Of is dat zoo gedaan, omdat te platten lande meer een natuur-, in de steden meer een kunstleven uitkomt? Wij denken het niet, want wat komt hier niet ter sprake, waarvan de inkleeding, het ten tooneele brengen van menschen, alles kon gedaan hebben! De collega's laten wij nu eens rusten. Het zou onvoegzaam zijn, hier portretten te geven, in welke men ligt originelen kon herkennen, althans, en dit was nog ruim zoo erg, meenen

{==556==} {>>pagina-aanduiding<<}
te herkennen. Ook de veroordeelden gedoogen zulk eene behandeling niet. Maar men neme eens: de zusters collega's; het kransje; de katechisatie; kerkvoogden, en anderen. Voor welk eene pikante en toch niemand kwetsende behandeling in den smaak der Schetsen zijn deze onderwerpen vatbaar! Wij zouden er nog vele andere zaken, in het boekje niet vermeld, kunnen bijvoegen. Men neme eens: het ontvangen van gelegenheidsgeschenken; raadvragingen van menschen in hunne tijdelijke belangen; eene vakatuur (rijke stof!); bestuur van genootschappen (Bijbel-, Zendeling-, Traktaatenz.); gelegenheidspreken; betrekking tot andere kerkgenootschappen, en wat dies meer zij. Kortom, het kleed van deze vertoogjes zou minder afvallen, indien men niet onwillekeurig ieder oogenblik aan de Schetsen dacht.
Deze aanmerkingen betreffen den vorm. Wat den inhoud zelven aangaat, het ontbreekt, zoo als wij reeds hebben aangeduid, aan geene gepaste opmerkingen en wenken. Maar over alles ligt eene kleur van eenzijdigheid. In allen opzigte is de Dorps-Predikant beter geplaatst; hij doet veel meer nut en heeft veel meer genoegen dan zijn stedelijke ambtgenoot. Het leven van den Stads-Predikant is, volgens dit boekje, eigenlijk een bittere lastpost, en men mogt wel altijd naar zijn dorp terug verlangen. Zoo is het ook wel eens, dikwijls misschien, vooral wanneer men zich van ‘den grooteren werkkring’ overdrevene denkbeelden had gevormd. Maar de hier gegevene voorstelling is ook overdreven en eenzijdig. Het is te platten lande ook niet alles goud, wat er blinkt, en met de landelijke onschuld, eenvoudigheid des geestes, en het bewaren van de woorden des leeraars, die er als een vader onder zijne kinderen, als een herder onder zijne schapen is, daarmede is het, naar de ondervinding van Ref. - eene ondervinding van verscheidene jaren - ook al vrij wat lari! En het stadsleven, of liever het leven van den stads-predikant, levert ook genoegens op, waarop men altijd iets kan afdingen, maar die toch alleen bij geheel eenzijdige voorstelling op niet komen. De meerdere gelegenheid tot vermeerderen zijner kennis, tot lezen van hetgeen er uitkomt, of althans het vernemen van geest en strekking er van, tot het hooren van anderer leerredenen, beschaafder leerlingen, welk laatste dan toch ook hier erkend wordt. De vermelding van dat alles en nog veel meer zou tot eene volledige voorstelling behooren; doch daarop maakt de Schrij-
{==557==} {>>pagina-aanduiding<<}
ver blijkbaar geene aanspraak. Maar ook in hetgeen hij opnoemt, is hij eenzijdig, en dit zal maken, dat velen zijner lezers, die tot de gemeenten der stads-predikanten behooren, zekere vooringenomenheid tegen het boek krijgen, en ten gevolge daarvan niet genoegzaam behartigen, hetgeen
voor hen zeer nuttige wenken zijn ten aanzien van het beoordeelen van en den omgang met hunne leeraren. En dat te minder, omdat juist de inkleeding alles had kunnen doen, wat nu, bij gebrek aan inkleeding, weinig of geen doel treffen, veeleer misschien meer schaden, dan baten zal.
De Schrijver, hij zij dan, wie hij zij, is te zeer ingenomen voor het dorps- en tegen het stads-predikantschap. Waar wij zijne aanmerkingen toestemmen, en waar wij minder zijn gevoelen deelen; indien wij dit in de bijzonderheden wilden aanwijzen, zouden wij bijna zelve een boekje schrijven, en evenmin, als hij, op algemeene toestemming kunnen rekenen. Er zijn dingen, waarin de een dus, de ander zoo, denkt en daarnaar handelt. De algemeene regel, dat elk in zijn eigen gemoed ten volle verzekerd zij, worde door ieder naar zijne zienswijze toegepast. En men begeere toch niet, dat anderen, wier overtuiging van de onze verschilt, zich even als wij gedragen zullen. Men neme maar eens, om toch iets te noemen, de kleeding. Wij komen op dat punt, omdat het titelvignet daarop de aandacht vestigt. De Schrijver wil vooral het bestendig dragen van het zoogenoemde predikantsgewaad. Als men het doet, omdat men het nuttig of noodig oordeelt, handelt men wel; maar als men dit niet inziet of ondervindt, zou men verkeerd doen met het als een zeker vertoon te bezigen. De eerste behoeft daarom nog niet scherp te oordeelen over hem, die den ronden hoed verkiest. De middelweg zal ook hier wel de ware zijn; maar onze overdrijvende Schrijver zet de beide uitersten tegenover elkander, en is er dan geen middelweg tusschen den gekleeden rok, korte broek en schoenen met gespen, of palateau-sac, geruiten panlalon, en gekleurde stoffen laarzen? Men zal het er wel over eens zijn, dat de Predikant zich ook in zijne kleeding doe kennen als beschaafd, geposeerd man; maar waarom nu de vordering niet daartoe bepaald? Onzes bedunkens zou iemand, die zich, met inachtneming van dit beginsel, eenige meerdere vrijheid veroorloofde, grootelijks verkeerd handelen, wanneer hij in de gemeente met het gewaad van zijnen ouderen, aan andere

{==558==} {>>pagina-aanduiding<<}
kleeding gewoon geworden ambtgenoot den spot dreef; maar de laatste zou eveneens berispelijk zijn, indien hij zijnen jongeren collega zijdelings in achting en invloed benadeelde, door te smalen op diens ronden hoed en lange broek. En behoort het ook van de zijde der gemeente tot het zoeken van het Koningrijk Gods en zijne geregtigheid, dat men den Evangeliedienaar achte en zijn werk goedkeure, omdat hij zich altijd in het zoogenoemde geestelijke kostuum vertoont? (bladz. 83). Dan is dat wel een zeer zonderling zoeken naar dat Koningrijk, hetwelk niet komt met uiterlijk gelaat. En wat is, op de keper beschouwd, dat kostuum anders, dan het kleed van den deftigen burger voor 50 of 60 jaren? Toen droeg ieder fatsoenlijk heer een' punthoed, uitgesneden rok en korte broek. Toen kleedde zich alzoo de Predikant nagenoeg gelijk diegenen, die in stand in de maatschappij met hem gelijk stonden, - en nu zou men dit niet mogen doen? De voorbeelden van paulus, die liever geen vleesch zou eten, dan eenen zwakken broeder ergeren, en van den krijgsman, die in de plaats van zijne bezetting zich in krijgsmansgewaad op de straat moet vertoonen, doen hier al zeer weinig af. Paulus' denkwijze over het vleescheten behoort toch waarlijk niet tot die zaken, waaromtrent van zijn gevoelen afhangt, wat Christelijke waarheid zij, en men brenge toch de gedwongene, tot in de kleinste bijzonderheden voorgeschrevene kleederdragt van eenen aan bepaalde tucht onderworpen stand niet in vergelijking met de vrijheid van den Godsdienstleeraar, wien men niet tot een wettelijk aangewezen, maar alleen willekeurig aangenomen gewaad zou willen dwingen. Men ziet, dat op dit punt de aanmerkingen van den Schrijver gansch niet boven bedenking zijn. Zoo is het omtrent meer. En de zich noemende Burgemeester van Mastland mogt, waar hij zijn gevoelen zegt, ook
wel wat minder uit de hoogte gesproken hebben.
Een ander voorbeeld van eenzijdigheid vinden wij in het oordeel over genootschappen en zamenkomsten tot nut en genoegen; ‘genootschappen, waarin, tot leering en uitspanning, natuurkunde, wijsbegeerte, geschiedenis worden behandeld. Hetgeen,’ wordt gezegd, ‘daar behandeld wordt, valt in de studie van den Predikant; hij kan dus daar met vrucht hooren en ook zelf mededeelen, en van deze zijde is zijne deelneming aan zulke inrigting onberispelijk; maar wanneer de vraag ontstaat, waar ligt uwe roeping, waar

{==559==} {>>pagina-aanduiding<<}
is uw werkkring, dan durven wij van elken regtvaardigen Predikant verwachten, dat het gemoedelijk antwoord zal zijn, niet bij dat genootschap, niet in deze vergadering is mijn kostelijke en overdierbare werkkring.’ (Bladz. 96.) Indien het waar is, dat de Predikant daar ‘met vrucht kan hooren’ over hetgeen ‘in zijne studie valt’; indien hij daar ‘door zelf mede te deelen,’ iets kan toebrengen aan de bevordering van kennis onder zijne medemenschen, dan ligt ook dáár zijn werkkring; hij mag niet alleen die vergaderingen bijwonen, maar hij mag het zelfs niet verzuimen. Of is het niet te bespottelijk om aan te hooren, dat uilkens zijne Eenzumsche gemeente zou bestolen hebben (en dit volgt er regelregt uit), toen hij voor haar voorlezingen hield over de bevattelijke natuurkennis? Durft men staande houden, dat (wij willen levenden niet noemen, alleen aanduiden) een met roem bekend Predikant in eene onzer voornaamste steden zijnen werkkring verzuimt, omdat hij een onzer beste dichters en een der sieraden van onze letterkunde is? De Burgemeester van Mastland houde het ons ten goede, maar de ondervinding van den Steller dezer beoordeeling heeft hem het tegendeel dezer bewering geleerd. Hij is Predikant, - waar, op een dorp of in eene stad, dat doet er niet toe; maar hij is niet geheel vreemd aan sommige vakken van wetenschap, die, volgens den Burgemeester, buiten zijnen eigenlijken werkkring liggen. En hij heeft daarvan meermalen in en buiten zijne gemeente een, zoo hij vertrouwt, nuttig gebruik gemaakt, hetzij tot teregtwijzing, hetzij tot raad ook in algemeene stoffelijke belangen. En hij ziet daarop niet alleen met zelfvoldoening terug, maar hij heeft ook ondervonden, dat het de hoogachting voor zijnen persoon en zijnen invloed versterkte. De vraag: ‘Zoo gij opgeroepen werd en jezus
u ontmoette, waar zoudt gij wenschen, dat u de oogen troffen van den Heer der gemeente, den oppersten Herder der zielen, aan het krankbed van het verslagen hart en den verbrijzelden geest, of hier bij Concordia, Doctrina of in Felix?’ is eene magtspreuk, die uitgaat van de valsche onderstelling, dat men er zijn herderlijk werk om verzuimde. Dit mag en moet niet, en geen weldenkend Predikant zal het; het geldt alzoo het misbruik. Maar wie gevoelt nu niet, dat de gansche voorstelling zeer eenzijdig is?
Wij zouden nog meer bijbrengen; maar deze beoordeeling

{==560==} {>>pagina-aanduiding<<}
is uitvoerig genoeg. De aanmerkingen over het hoofdstuk: de Haan, in de Schetsen, die wij in het voorberigt en nog eens in het naschrift aantreffen, laten wij aan hare plaats. De Schrijver van de Schetsen heeft schriftelijk verzocht, bij de beoordeeling van den Stads-Predikant in aanmerking te nemen, dat geen zijner voorgangers op Mastland meer in leven is, en er, zoo ver hij weet, nooit een Schout of Burgemeester gewoond heeft, zoodat alle schijn wegvalt, alsof hij personen zou hebben willen belagchelijk maken. De man, die Mastland zoo naauwkeurig kent, geeft dus tevens eenen wenk, dat de Schrijver van dit boekje niet is, of kan zijn, waarvoor hij zich uitgeeft. Dit zij zoo: wij willen ons in dit spiegelgevecht niet mengen, en vergenoegen ons met te zeggen, dat, hadden wij ons oordeel vóór de uitgave moeten uiten, wij in den Stads-Predikant veel zouden hebben goedgekeurd, maar ook onbewimpeld verklaard, te wenschen, dat veel niet en veel anders ware gezegd geworden.

De Kerkinwijding te Hamarby, door E. Flygare Carlén, Schrijfster van de Roos van Tistelön. II Deelen. Te Haarlem, bij de Erven F. Bohn. 1844. In gr. 8vo. 586 bl. f 5-80.

Het spijt Rec. voor den goeden smaak der beroemde Schrijfster, dat een roman uit hare pen is gevloeid, gelijk die, welken hij hier aankondigt. Het geheele onderwerp is van dien aard, dat wij het door eene vrouw althans hoogst ongaarne zien geschetst. De duivelsche, doellooze wraakzucht behoort te huis in de jammerlijke Fransche romantiek van onze dagen, en het minst van allen hadden wij haar wel hier verwacht. Zeker is de wraakzucht een der magtigste hartstogten bij den bedorven mensch, en biedt als zoodanig een onderwerp aan, dat van zekere zijde aanlokkelijk is voor hem, die het menschelijke hart wil schilderen. Maar wij bedroeven ons toch over de afdwaling van goeden en zuiveren smaak, die eene vrouw kan verlokken, om een beeld te schetsen, als dat van den architekt in dezen roman. Eene beleediging en misdaad te wreken, niet jegens hemzelven gepleegd, maar jegens zijnen grootvader, met opzet daartoe met duivelenboosheid onschuldigen in het verderf te stor-
{==561==} {>>pagina-aanduiding<<}
ten; zie, wij kunnen ons maar niet begrijpen, hoe eene vrouw liefhebberij kan bezitten, om zoo iets in twee dikke Deelen uit te werken! Maar nog erger, dien wraakgierige overigens tot een beminnelijk mensch te willen maken, op wien alle meisjes moeten verlieven, de heldin des boeks zwak genoeg te laten zijn, om hem niet te verachten, schoon hij, een gehuwd man, haar schandelijk door zijne aanzoeken bedriegt, en laag genoeg, om eene verbindtenis met hem te doen aanhouden, schoon er drie jaren moeten verloopen, voordat zijn eerste huwelijk wettig is ontbonden, - waarlijk, het is, onzes oordeels, eene proeve van onkiesch en onvrouwelijk gevoel, waarbij wij van eenen schrijver zouden zeggen: ‘Hij kent het fijngevoelige vrouwelijke karakter niet,’ maar wat ons in eene schrijfster bedroeft en stuit. Van haar althans zouden wij meerdere kieschheid eischen. Het geheele thema van dezen roman is Ree. dan ook zoo stuitend, vooral door eene vrouw behandeld, dat de bekwaamheid,
waarmede de enkele partijen zijn geschetst, hem met het boek niet heeft kunnen verzoenen. Flygare carlén heeft gelukkig andere en betere romans geschreven. Voor hare waardering als vrouw zouden wij wenschen, dat dit boek onvertaald ware gebleven. Op die vertaling hebben wij overigens geene bijzondere aanmerkingen.

De Kronijk van Gretna-Green. Naar het Engelsch van Peter Orlando Hutchinson. Te Deventer, bij M. Ballot. 1844. In gr. 8vo. 272 bl. f 2-70.

Algemeen bekend is het, dat Gretna-Green, een klein plaatsje aan de grenzen van Schotland, sedert jaren de toevlugt is van alle gelieven, die zonder toestemming van hunne betrekkingen een huwelijk wenschen aan te gaan. Zulk een huwelijk, onder bepaalde formaliteiten gesloten, heeft al de kracht van eenen wettig geknoopten echt. Het is te verwonderen, dat een dergelijk misbruik zoo lang ongehinderd heeft kunnen bestaan, zonder dat de burgerlijke overheid tusschenbeiden trad. Alleen in Engeland kon ook zoo iets gebeuren. Eerst zeer onlangs zijn er in het Parlement bepalingen voorgedragen, die aan deze dwaze en onwettige instelling en gebruiken een einde zullen maken, en Gretna-
{==562==} {>>pagina-aanduiding<<}
Green zal dus alleen de herinnering van zijnen ouden roem overhouden.
Bij het opslaan van deze Kronijk begou Rec. de lectuur met eene gunstige vooringenomenheid. Voor eenen regt geestigen schrijver, die een goed gebruik wist te maken van de materialen, die de chronique scandaleuse van deze plaats moest opleveren, was er, dacht hem, een onderhoudend, ligt een merkwaardig boek op te stellen. Hij vond zich hierin veelzins teleurgesteld. Het boek is te lang, te gerekt, verraadt te zeer de zucht om aardig te willen zijn, en is op vele plaatsen bijna alleen voor Engelschen verstaanbaar, die met de personen, waarover gesproken wordt, van naderbij bekend zijn. Zoo als het boek thans is, zal het den Hollandschen lezer doorgaans minder behagen. Het behoort tot de boeken, die wel onvertaald hadden mogen blijven, omdat zij eeniglijk in hun oorspronkelijk vaderland te huis behooren en voor geenen anderen kring van lezers geschikt zijn. Dat het in Engeland bijval heeft gevonden, laat zich dan ook wel begrijpen. Vertaler en Uitgever hebben overigens het hunne gedaan, om het bij ons ordentelijk voor den dag te laten komen.




Olindo en Sofronia, Episode uit het Bevrijd Jeruzalem van Torquato Tasso, door Mr. A. Oudemans. Te Groningen, bij J.B. Wolters. 1845. In gr. 8vo. 23 bl. f :-35.

Bij het vertalen van een algemeen bekend, klassiek geworden dichtstuk mag men zijne eischen hooger stellen, dan bij het overbrengen van het een of ander stukje van den dag. De episode van olindo en sofronia is te beroemd, en ook reeds te dikwijls in onderscheidene talen, ook in de onze, overgebragt, dan dat eene gebrekkige overzetting zou mogen volstaan. Wie met eene vertaling daarvan voor den dag komt, moet daarvan een werk van studie hebben gemaakt, dat met het oorspronkelijke mag worden vergeleken, en dat, zoo het daarbij van wege het verschil van taal achterstaat, toch bewijst, dat de dichter genoegzame heerschappij bezit over zijne eigene taal, en het werktuigelijke der kunst genoeg meester is, om daarin geene bezwaren te vinden. Anders moge men tot eigene oefening eene proeve wagen, maar tot de uitgave zal men zich ook niet door de uitnoodiging van anderen laten bewegen.
Het komt Rec. voor, dat de Heer oudemans dit alles niet genoeg heeft bedacht, toen hij dit stukje in het licht zond. Het is, wat uitdrukking en versbouw betreft, te middelmatig, de bezwaren van rijm en maat zijn te weinig overwonnen, dan dat wij deze overzetting lof zouden kunnen toezwaaijen. Wij zullen dit door eenige voorbeelden staven. Reeds de eerste regel:

{==563==} {>>pagina-aanduiding<<}


Als aladin ten strijd weer rust zijn slaven, 

is stroef; even als ismeen, die 't onderaardsch gebied zelfs schrik bereidt. Uit de volgende coupletten teekenen wij slechts dit aan: schrandren raad bepalen, om op falen te rijmen; tooverwoorden slaken; dat geen onheilge plaats meer zou omgeven het beeld van haar.

Maar onschuldig? Neen te schromen 
Vijandig steeds, verdient er geen gena. 

Amor's zorgen wekken een jongeling, die weldra haar ontwaart. De liefde, die ten blinddoek ons kan strekken, enz. enz. Deze staaltjes toonen, dat de Vertaler maat en rijm op verre na niet meester is; en ieder couplet zou ze schier kunnen vermeerderen. Men voelt overal zekere stijfheid en stroefheid, die aan moeijelijken arbeid doet denken. Het oorspronkelijke is anders dikwijls getrouw wedergegeven. Op enkele plaatsen is ongepast eene figuurlijke taal aangebragt, die aan het oorspronkelijke vreemd is; bijv. bl. 17:

Ja, strand mijn levenshulk op deze klippen, 
Ik juich ook in den vuurgloed, die mij schroeit. 

Tasso heeft bij den vuurgloed geen hulk en geene klippen gebragt, die er wonderlijk bijkomen. Waarom zijn stanza 11 en 12, 18 en 19 slechts zeer ten deele overgebragt, stanza 48 geheel niet vertaald?
Om al het aangevoerde, dat nog met meer uit te breiden was, loopen wij met deze vertaling geheel niet hoog.




Woorden van moederlijke liefde aan mijne dochter Mathilda. Gedeeltelijk naar het Hoogduitsch, door Mevr. de Wed. A.B. van Meerten-Schilperoort. Te Amsterdam, bij P.N. van Kampen. 1844. In kl. 8vo. 227 bl. f 1-90.

De waardige Vertaalster, die reeds door vele geschriften, ook van godsdienstigen en zedekundigen inhoud, nuttig heeft trachten te zijn voor hare jeugdige vriendinnen, achtte het oorspronkelijke van dit werkje nuttig, om onder ons meer bekend te worden, doch minder geschikt, om voetstoots overgebragt te worden. Zij heeft daarom hier en daar verschikt, omgewerkt, weggelaten en bijgevoegd. In hoeverre daarbij het geschrift hebbe gewonnen, kan Ref., met het Hoogduitsche boekje niet bekend, niet beoordeelen, doch gewonnen heeft het daarbij zeker, en is nu een lief, nuttig geschenk aan jonge meisjes, die iets beters voor verstand en hart willen lezen, dan boeken, die, zoo ze al niet schaden, dan toch waarlijk ook niets in het minste baten. Wee der

{==564==} {>>pagina-aanduiding<<}
jonkvrouwe, die met verveling dit boekje ter zijde legt; wèl haar, die het met open gemoed leest en bepeinst! En dit laatste worde vooral niet verzuimd. De hier gegevene lessen en besturingen zijn te gewigtig, te wijs, te bruikbaar in verschillende levensomstandigheden, dan dat de lieve lezeressen zich zouden mogen vergenoegen met het werkje, hoe oplettend dan ook, enkel door te lezen; zij mogen het wel eene plaats aanwijzen, waar het dikwijls in de hand valt, slaan het vaak op, en geene bladzijde zullen zij er in aantreffen, waardoor zij niet, bij ernstig nadenken en zelfonderzoek, wijzer en beter kunnen worden. Een echt godsdienstige zin, zachte, vrouwelijke deugd, vrij van overdrevenheid, die zich openbaart ook in het gezellige en huiselijke leven, kan er door worden bevorderd. Zij kunnen er door versterkt worden in Christelijk gevoel, in geloof, hoop en liefde; bestuurd bij het gebed; aangemoedigd tot bijbellezen; doordrongen van het gewigt harer opneming in de Christelijke gemeente; waar nut trekken van het Avondmaal; den Christelijken rustdag Christelijk leeren doorbrengen; tot nadenken en zelfbeproeving en tot wijs gebruik van eenzame oogenblikken opgeleid worden. Het doet haar de waarde kennen van reinheid van hart en wandel, prijs stellen op de waarde van den tijd, op huiselijkheid, orde en spaarzaamheid, op verstandsbeschaving, op het regelen van uitspanningen en vermaken. Het leert haar wijze behoedzaamheid ten aanzien van neigingen en hartstogten, zelfverloochening, geduld en zachtmoedigheid, en roept haar in ieder woord met zachte, moederlijke teederheid, die in het hart dringt, toe: behoed uw hart boven alles, wat te bewaren is!
De achteraan geplaatste aanwijzing van eenige aanbevelenswaardige werken voor jonge meisjes tot opbouwing, studie en uitspanning kon, gelijk dat gaat, vermeerderd en verminderd worden. Wij zouden er voor den tegenwoordigen tijd thomas à kempis' Navolging van J.C. juist niet op geplaatst hebben; evenmin stuart's Rom. Gesch., sommers' Tafereel van het Heelal, bode's Anleitung zur Kentniss des gestirnten Himmels, en wanneer men den Maurits Lijnslager noemt, Hillegonde Buisman nog eerder hebben aangeprezen. Ook hadden wij gaarne genoemd gezien: jacob cats aan Neêrlands Jufferschap door scheltema; de schriften van catherine sinclair; de Orphea; het Zedekundig Leesboek voor Vrouwen; de Lectuur voor Vrouwen, en vooral de Vruchten en Resultaten van ockerse, de Carolina van Eldenberg van p. moens, enz. enz. Maar, wanneer men eenmaal tot eenige uitbreiding dezer bibliotheek komt, kan er ook wel veel, zeer veel worden genoemd.
Wij prijzen dit werkje met volle ruimte aan.





{==565==} {>>pagina-aanduiding<<}

Boekbeschouwing.

Jezus in zijne Goddelijkheid, of onderzoek naar den aard en de werking van Jezus' bewustheid zijner hoogere natuur. Eene bijdrage tot de kennis van onzen Heer. Door J. Witkop, Predikant te Metzlawier en Nijawier.

(Vervolg en slot van bl. 540.)

Thans gaat hij eene schrede verder, en beschouwt de getuigenissen, die ons wijzen op jezus' bewustheid van zijne hoogere krachten, welke hij als Zoon van God gedurende zijn aardsche leven bezat en ten toon spreidde. Wat, d.i. welke bestanddeelen tot die bewustheid zijner goddelijke krachten en vermogens behooren, kan alleen uit zijn leven, uit zijne woorden en daden en de getuigenissen zijner discipelen worden opgemaakt. De hier in aanmerking komende getuigenissen worden tot twee rubrieken gebragt, getuigenissen, die van jezus gewagen als Messias en als Zoon van God. Had jezus de bewustheid, dat hij de Messias was, zoo bestond zij, volgens den Schrijver, in het gevoel zijner betrekking op de gansche Mozaïsche inrigting, van de vervuller te zijn der heilzame beloften, met die inrigting verbonden; van hoofd en Koning te zijn van eene nieuwe geestelijke inrigting, het oude Godsrijk vervangende, en verre overtreffende; - van zijne verhouding tot alle volgende geslachten, tot aan den afloop der eeuwen, eene verhouding als die van eenen Koning der waarheid tot zijne geestelijke onderdanen. Maar, volgens onze meening kan het Messiasbegrip hier weinig dienst bewijzen, daar de Messias bij de Profeten wel een Theocratisch, maar niet een goddelijk persoon is, tenzij men hier weêr het woord goddelijk in de beteekenis van ideaal-menschelijk gebruikt, waardoor, ja, de Heer witkop geregtvaardigd is, maar toch ook niet, voor dat hij zijn regt heeft bewezen, om het in dien

{==566==} {>>pagina-aanduiding<<}
zin te gebruiken. Wij moeten er op blijven aandringen, dat ons eerst het bewijs geleverd worde: 1. dat de Profeten, van den Messias sprekende, een persoon bedoelen van eene hoogere natuur; 2. dat de Messiasbewustheid van jezus regt geeft om te besluiten tot zijne bewustheid van zijn vroeger leven in den hemel. Want kan dit niet bewezen worden, waartoe dan het beroep op die bewustheid bij het tegenwoordig onderzoek? En wat dacht jezus, als hij zich Gods Zoon noemde? De Schrijver doet ons eerst de bestanddeelen van het begrip Zoon Gods kennen. Het begrip Zoon laat zich, volgens hem, in de volgende deelen ontleden: 1. oorsprong van (*) en vorming door den Vader; 2. geaardheid en vermogens, gelijk aan die des Vaders; 3. de naauwste vereeniging, gemeenschap of levenseenheid met den Vader. Vatten wij nu de onderscheidene deelen, waaruit het begrip Zoon Gods bestaat, met den Schrijver te zamen, dan zien wij tevens, wat jezus zich bewust was, als hij zich zelven als den Zoon Gods voorstelde. ‘Immers,’ zegt witkop, ‘dit volgt uit den aard der zake, al, wat het begrip Zoon Gods in zich bevat, behoort tevens tot den aard of den inhoud van jezus' bewustheid van Zoon Gods te zijn.’ Wij stemmen dit toe, wanneer bewezen is, dat het begrip, hetwelk door ons aan het woord Zoon Gods wordt toegeschreven, geheel hetzelfde is als dat, hetwelk jezus daaraan hechtte. Maar dit juist is het, wat dan ook eerst tot in de kleinste bijzonderheid moet bewezen zijn. Rec. gelooft niet, dat

{==567==} {>>pagina-aanduiding<<}
de Heer witkop hier genoeg heeft onder het oog gehouden, dat het geheel iets anders is, het begrip van Zoon Gods in het afgetrokkene te bepalen, en dit begrip af te leiden uit het spraakgebruik van onzen Heer. Volgens witkop behoort in de tweede plaats tot het begrip van Zoon Gods, ‘dat jezus de geaardheid en vermogens des Vaders deelachtig is.’ Hiertoe behooren dan: ‘zijne alles doordringende en omvattende wijsheid of liever wetenschap, zijne vlekkelooze heiligheid, zijne onvergelijkelijke liefde, zijne alles overtreffende magt en zijn bestaan vóór de wording der wereld. Daarom was jezus Zoon van God, omdat hij deze geaardheid en vermogens bezat en van den Vader had ontvangen.’ Het is mogelijk; maar dat jezus zelf deze begrippen aan het woord Zoon Gods verbonden heeft, wordt niet bewezen en kan onmogelijk van alle bewezen worden. Behoort dit alles tot zijne hoogere natuur, wat behoort dan toch tot zijne (lagere? neen, dit woord wil ons niet uit de pen; wij moeten dus zeggen:) menschelijke natuur? Tot het wezen der menschelijke natuur in het algemeen behoort, dat zij zedelijk vrij is, derhalve niet behoeft te zondigen. In christus zien wij het wezen der menschelijke natuur in zijne vrijheid van de zonde (door den Schrijver op bl. 37 heiligheid genoemd, en daar afgeleid uit de heiliging des Vaders, waarvan kort te voren gesproken was in den zin van afzondering, vorming). Brengt men al wat in jezus goed was tot zijne hoogere natuur, legt men dat alles in het begrip van Zoon Gods, dan moet er, omdat er in jezus niets was, wat niet goed is, eindelijk voor het waarlijk menschelijke in hem niets overblijven, dan zijn ligchaam. Het is dus zeer consequent van den Schrijver, als hij telkens spreekt van ‘het
goddelijke in menschelijken vorm,’ maar dit geeft bij eenig nadenken geen' goeden zin. Wat is dan toch de menschelijke vorm als het ideaal menschelijke hetzelfde als het goddelijke is? (*) Aan iets zondigs mag ik niet den-
{==568==} {>>pagina-aanduiding<<}
ken. Denken moet ik toch. Wat staat mij hier dan te doen? De Schrijver zij toch zoo goed, hieromtrent eenige inlichting te geven. Wij smeeken er hem om in den naam der wetenschap. Zoo zal hij tevens gelegenheid vinden, om ons te antwoorden op de vraag, of er onderscheid is tusschen de woorden Zoon Gods en Zoon des menschen? Zoo ja - welk onderscheid? Zoo neen - welke bewijzen voor deze stelling kunnen worden bijgebragt. - Het resultaat van des Schrijvers onderzoek is, dat des Heeren bewustheid van Gods Zoon te zijn die begrippen omvatte, welke hij meent, dat in het woord zelf liggen opgesloten.
Na aldus de voorwerpen van jezus' bewustheid, voor zoo ver die uit zijne eigene getuigenissen kan worden afgeleid, ons te hebben doen leeren kennen, weêrlegt de Schrijver de bedenking, dat men uit de getuigenissen van eenig persoon aangaande zich zelven geen bewijs van zijne hooge waardij mag trekken of daarop eenige redenering bouwen, door een beroep op 's Heeren geheel eenige zedelijke volkomenheid; (minder juist op bl. 43 omschreven door ‘zedelijke volkomenheid van jezus' karakter,’ daar, gelijk èn elders èn ook ergens in Waarheid in Liefde is aangemerkt, aan onzen Heer eigenlijk geen karakter kan worden toegeschreven;) en gaat dan over, om kennis te putten uit eene tweede bron, afgeleid uit de eerste (het beeld is minder juist). Hij bedoelt de getuigenissen van jezus' volgelingen en tijdgenooten, die hun inzigt in jezus' verheven en goddelijken persoon in deze getuigenissen hebben uitgedrukt. Wij kunnen deze getuigenissen niet als bron laten gelden. Al zijn zij, die deze getuigenissen mededeelen, volkomen bevoegd en geloofwaardig,

{==569==} {>>pagina-aanduiding<<}
al geven wij toe (en wij loochenen het ook niet,) dat de verhevenste zedelijke karakters de klaarste bewustheid hebben van hetgeen zij zijn en willen, en ‘dat deze bewustheid zich naar buiten openbaart in spreken en handelen, en daarom kenbaar wordt voor allen, die in de gelegenheid zijn, om te hooren wat gesproken, te zien wat gewerkt wordt, en daarbij (een noodzakelijk vereischte) vatbaarheid des geestes bezitten, om uit hetgeen door iemand gesproken en gedaan is, tot zijne natuur, zijn' aanleg, zijne geaardheid en vermogens te besluiten,’ - wij ontkennen, dat hunne getuigenissen betrekkelijk de natuur des sprekers voor ons bronnen kunnen zijn, om daardoor tot de kennis van de bewustheid des sprekers te komen. Wij ontkennen het, omdat er geen noodzakelijk, geen logisch verband bestaat tusschen den indruk, dien iemands spreken en handelen op mij maakt, en de bewustkeid, welke hem zoo doet spreken en handelen. Wij moeten hier wel onderscheiden tusschen de volgende drie zaken: 1. de bewustheid, welke jezus had van zijne hoogere natuur; 2. de bewustheid, welke de Apostelen hadden van de bewustheid van jezus met betrekking tot zijne hoogere natuur; 3. de bewustheid, welke de Apostelen hadden van jezus' hoogere natuur. Wat wij in de tweede plaats noemden is iets anders, dan hetgeen wij in de derde plaats noemden. De vraag is niet, of de discipelen van jezus door hetgeen zij hoorden en zagen tot de kennis van 's Heeren hoogere natuur konden komen; dit ontkennen wij geenszins. Maar de vraag is, of, als zij door hetgeen zij hoorden en zagen tot de bewustheid waren gekomen van jezus' hoogere natuur, - of dan deze hunne bewustheid bron mag zijn voor onze kennis
van 's Heeren bewustheid aangaande zijne hoogere natuur. En dit ontkennen wij, omdat de bewustheid van eenige zaak iets geheel inwendigs is, van welk alleen hij, die deze bewustheid in zich heeft, getuigen kan. De indruk op anderen gemaakt, als iets geheel subjectiefs, is, naar onze meening, geene geldige getuigenis in deze zaak. Men zegge niet, dat wij, opmerkzaam makende op het onderscheid,

{==570==} {>>pagina-aanduiding<<}
dat er is, tusschen de bewustheid, welke de Apostelen hadden van jezus' hoogere natuur en de bewustheid, welke de Apostelen hadden van 's Heeren bewustheid zijner hoogere natuur, een overtollig werk verrigtten. Hoe duidelijk de zaak ook zijn moge, de Schrijver heeft er niet altijd aan gedacht. Hij wil, bl. 43 env., bewijzen, dat de getuigenissen van 's Heeren discipelen betrekkelijk de natuur des sprekers voor ons bronnen zijn, om daardoor tot de kennis van de bewustheid des sprekers te komen. Daartoe moest aangetoond worden, niet, dat zij bewustheid hadden van zijne hoogere natuur, maar dat deze bron is voor onze kennis van 's Heeren bewustheid. En wat zien wij? Op het einde van bl. 45 lezen wij: ‘voegen wij hierbij de geestesverwantschap van sommigen der discipelen, - en wij zullen overtuigd zijn van de geschiktheid en bevoegdheid dezer vrienden des Heeren, om omtrent jezus' hoogere natuur te getuigen.’ Niet dit moest bewezen worden, maar dat zij geschiktheid en bevoegdheid hadden, om omtrent 's Heeren bewustheid van zijne hoogere natuur te getuigen. Want het is ons hier niet te doen om de kennis van jezus' hoogere natuur, maar om de kennis van 's Heeren bewustheid van zijne hoogere natuur.
Nu komt eerst johannes de Dooper aan de beurt, dan andere volgelingen van jezus; - paulus blijft buitengesloten. Als johannes de Dooper zegt: ‘Ziet het Lam Gods, dat de zonde der wereld wegneemt,’ moet, volgens witkop, daaruit volgen, dat jezus zich bewust was, het Lam Gods te zijn. Dat jezus zich daarvan bewust was, gelooven wij; maar johannes de Dooper kan ons nooit tot getuige in deze zaak dienen, omdat de bewustheid van den Dooper als zoodanig nog niet de bewustheid van jezus is. Wij blijven hier een' logischen sprong vinden, en wat de Schrijver, bl. 53, zegt, om te bewijzen, dat die logische sprong niet meer dan schijn is, heeft ons niet overtuigd. Op al de vragen, welke hij, bl. 54, voorstelt, geven wij van ganscher harte een toestemmend antwoord, en toch zien wij niet in, dat wij in hetgeen wij

{==571==} {>>pagina-aanduiding<<}
hier stellen onregt, en dat de Schrijver in 't geen hij beweert regt heeft.
Het derde Hoofdstuk is gewijd aan de beschouwing van het plan, om een Godsrijk op aarde te stichten en de uitvoering van dat plan, om daaruit af te leiden de kennis van jezus' bewustheid zijner hoogere natuur. Het resultaat wordt bl. 74 aldus opgegeven: ‘dat jezus zich bewust was te zijn de Messias; dat die bewustheid was innig - krachtig, niet afgebroken, maar voortdurend, blijkens zijne onafgebrokene Messias-werkzaamheid. Verder, dat Hij de bewustheid bezat van het sterkste vertrouwen op de menschheid, gegrond op de ondervindelijke kennis van 's menschen aanleg voor verwantschap en vereeniging met God; een vertrouwen en eene daaraan geëvenredigde bewustheid, die spreekt in zijne volhardende Messias-werkzaamheid, ofschoon alles zich vereenigde te zijnen tijde tot het wekken van wantrouwen op de menschheid. Voorts was het eene bewustheid van te zijn degene, die in de behoeften des menschelijken geestes kon voorzien en wiens werk het werk Gods was. Ook dit was jezus zich levendig en voortdurend bewust. Ten laatste was die bewustheid van jezus als Messias eene bewustheid, die de gansche toekomst, den afloop der eeuwen, tot aan de voleindiging van zijn rijk omvatte.’ Wij meenen hier het Messias-idée minder juist voorgesteld te vinden, zoo als wij vroeger reeds met een woord zeiden, en zouden het ook zeer in twijfel trekken, of de Schrijver wel regt heeft, als hij zich zoo beroept op 's Heeren sterk vertrouwen op de menschheid. Hier en later (bijv. bl. 184: Wel nimmer heeft er niemand op aarde geleefd, die zulk een sterk vertrouwen op de menschheid koesterde als jezus christus,) wordt aan het vertrouwen van jezus op de menschheid toegeschreven, wat, onzes inziens, aan zijn vertrouwen op de kracht der waarheid, op de kracht der geloofsvereeniging met Hem zelven, op de kracht van de werking
zijns geestes moet toegeschreven worden. Overigens is dit Hoofdstuk rijk aan treffende opmerkingen.
De beschouwing van die werken van jezus, in welke

{==572==} {>>pagina-aanduiding<<}
zijne bewustheid van zijne hoogere natuur zich duidelijk afspiegelt, vindt hare plaats in het vierde Hoofdstuk. Hier komen zijne wonderen en voorspellingen in aanmerking. Wat de Schrijver hierover zegt zou ons wel uitlokken, het een en ander daaromtrent in het midden te brengen, zoo wij ons niet bij de hoofdzaak moesten blijven bepalen. Hij let verder nog op de gebeurtenis in den Tempel, toen jezus twaalf jaren oud was, op zijn vergeven van dezonde, op de magt, die hij zijnen discipelen verleent, om onreine geesten uit te werpen en ziekten en kwalen te genezen, en komt zoo tot een zeer bevredigend resultaat met betrekking tot den inhoud van jezus' bewustheid. Hiermede is echter het onderzoek niet ten einde gebragt. Er moet ook op den oorsprong van 's Heeren bewustheid gelet en onderzocht worden, hoe die bewustheid ontstaan is.
Hieraan wijdt zich het vijfde Hoofdstuk: Onderzoek naar den oorsprong en de wording van jezus' bewustheid omtrent zijne hoogere natuur tijdens zijn aardsche leven. Onder oorsprong verstaat de Schrijver, welke de naaste bron of oorzaak dier bewustheid mag geweest zijn; onder wording, langs welke wegen of door welke middelen die bewustheid bij jezus zich zoodanig heeft gevormd, als zij in mannelijken leeftijd bij hem gezien wordt. Was tot nu toe het onderwerp, door den Schrijver behandeld, zeer moeijelijk, dit is waarlijk niet gemakkelijker, en er behoort moed toe, om het aan te vatten. De Heer witkop levert hier hoogstbelangrijke bijdragen voor de beantwoording der voorgestelde vragen. Hij vindt in de persoonlijkheid onzes Heeren de naaste oorzaak en grond zijner bewustheid, en wat de middelen betreft, waardoor, of de wegen, langs welke 's Heeren bewustheid van zijne hoogere natuur ontwaakt, toegenomen, en tot volkomene helderheid opgeklommen is, deze zoekt de Schrijver: 1. in 's Heeren geboorte en opvoeding door godvruchtige ouders; 2 in zijne opmerkzaamheid op de natuur en de werking der laatste op hem; 3. in zijn vroegtijdig onderzoek der H. Schriften; 4. in zijn getrouw bijwonen der Godsdienstige feesten; 5. in zijne betrekking tot johannes den

{==573==} {>>pagina-aanduiding<<}
Dooper, en 6. in zijne driejarige verlossende werkzaamheid onder het menschdom. Wij stippen hier alleen aan, dat bij het eerstgenoemde niet aan de gebeurtenis, maar aan het verhaal van 's Heeren geboorte moet gedacht worden, hetgeen in de opgave niet duidelijk uitkomt, maar in de ontwikkeling door den Schrijver juister onderscheiden wordt. Hoe de natuur hier eenigen invloed kon uitoefenen is ons volstrekt onbegrijpelijk en door den Schrijver ook niet begrijpelijk gemaakt. Het bijwonen der godsdienstige feesten heeft alleen waarde voor hen, die het door den Schrijver verdedigde Messiasbegrip als het ware erkennen. Overigens verdient deze proeve reeds hoogen lof, omdat zij de ontwikkeling van 's Heeren bewustheid zijner hoogere natuur psychologisch zoekt te verklaren.
De aanwijzing van het in hoeverre van jezus' bewustheid zijner hoogere natuur gedurende zijn aardsche leven, in het zesde Hoofdstuk, geschiedt door opmerkzaam te maken op den omvang of inhoud, den duur en den graad van helderheid dier bewustheid. De Schrijver toont, zijn onderwerp goed doordacht te hebben, en geeft hoogstbelangrijke wenken, waarbij wij, hoe gaarne we ook uitvoeriger zouden willen zijn, niet kunnen vertoeven.
In de tweede afdeeling beschouwt de Schrijver den invloed van jezus' bewustheid zijner hoogere natuur op zijn denken, gevoelen en handelen, en wel eerst in verhouding tot God, daarna in verhouding tot de menschheid, terwijl het geheel besloten wordt met de aanwijzing van het gewigt dezer voorstelling van jezus' persoon voor Dogmatiek, Apologetiek en practisch leven. Voor zoover hier wordt voortgebouwd op stellingen, welker gegrondheid wij, blijkens het reeds gezegde, in twijfel moeten trekken, hebben wij natuurlijk aanmerkingen te maken; overigens lazen wij ook dit deel met onverminderde belangstelling. Het zou ons weinig moeite kosten, menige schoone plaats aan te voeren; maar liever dan dit raden wij onze lezers, het werk zelf in handen te nemen, en zich hetzelfde genot te verschaffen, dat het ons onder de lezing verschaft heeft.

{==574==} {>>pagina-aanduiding<<}

Wanneer wij ons oog laten gaan over het nu door ons geschrevene, dan zouden wij bijna in verzoeking komen, om het niet openbaar te maken, uit vrees, dat de Schrijver mogt meenen, dat wij niet hoog met zijn werk zijn ingenomen. Maar van de andere zijde de zaak beschouwende en overwegende, van hoe veel belang het is, dat een onderwerp als het hier behandelde zoo grondig mogelijk worde doordacht, aarzelde Rec. niet, zijn oordeel mede te deelen. De Heer witkop kan der Theologische wetenschap geene grootere liefde toedragen, dan hij, die deze regelen schreef. Bemint hij vrijheid des geestes en des onderzoeks en laat hij zich die vrijheid door niemand op aarde betwisten, veel minder ontnemen, Rec., dit verzekert hij plegtig, denkt even zoo op dit punt, en juicht elke poging toe, welke er gedaan wordt, om de waarheid en in de eerste plaats de persoon onzes Heeren jezus christus beter te leeren kennen. Hij meent ook, dat het werk van den Heer witkop daartoe hoogstbelangrijke bijdragen levert. Het is, naar zijn oordeel, eene waarlijk goede gedachte van hem geweest, dit geschrift bekend te maken. Maar het onderzoek is er niet mede ten einde gebragt. Wil men tot regte kennis komen van den aard van 's Heeren zelfbewustheid in het algemeen, en van de bewustheid, welke Hij had van zijne hoogere natuur, in het bijzonder, er moet vooraf naauwkeuriger, dan door den Heer witkop geschied is, bepaald worden, hoe men zich het goddelijke en menschelijke in christus moet vereenigd denken. Wat wij op bl. 130 en verv. lezen, had vooraf moeten behandeld worden. De Schrijver zegt daar, dat, ‘wanneer wij volkomen juist willen spreken, wij aan jezus wel het goddelijke en menschelijke, maar daarom niet twee naturen (moeten) toeschrijven. In zijne ééne natuur was het goddelijke en menschelijke vereenigd.’ Hieruit moet in allen geval volgen, dat het
goddelijke en menschelijke van elkander onderscheiden gedacht moet worden. Wat is nu het menschelijke in jezus? Volgens den Schrijver alleen de vorm; want hij spreekt telkens van ‘het goddelijke in menschelijken vorm.’ Maar

{==575==} {>>pagina-aanduiding<<}
als het menschelijke in jezus zoo weinig beteekende, (wat beteekent toch de vorm, vergeleken met den inhoud?) hoe kan jezus dan als Zoon des menschen de mensch bij uitnemendheid zijn, zooals hij op bl. 160 wordt genoemd? En is het zoo zeker, dat de goddelijke natuur, in het afgetrokkene beschouwd, niet wezentlijk van de menschelijke natuur, in het afgetrokkene beschouwd, verschilt? Zou het inderdaad zoo moeijelijk zijn, om te bewijzen, dat de menschelijke natuur, in hare hoogste volmaaktheid gedacht, toch nooit identisch kan worden met de goddelijke natuur? Werd dit bewezen, dan volgt daaruit niet, dat goddelijke en menschelijke natuur niet in jezus zouden kunnen zijn vereenigd geweest. Wel is er veel, wat het ons moeijelijk maakt, de wijze dier vereeniging ons voor te stellen. Maar deze moeijelijkheden uit den weg te ruimen, op de wijze, waarop de Schrijver en velen met hem dit doen, is den knoop doorhakken. Wij meenen te kunnen bewijzen, dat het op het standpunt van den Heer witkop tot geen ware vereeniging van het goddelijke en menschelijke in ééne natuur in christus komt, omdat het menschelijke in christus alleen tot den vorm wordt bepaald. Wat niet tot den vorm behoort moet dus tot het goddelijke in hem gebragt worden. De godheid moge op die wijze goed in hem vertegenwoordigd zijn, de menschheid is het niet.
Verder. ‘Wanneer wij volkomen juist willen spreken,’ zegt de Schrijver. ‘schrijven wij aan jezus wel het goddelijke en menschelijke, maar daarom niet twee naturen toe.’ Waarom dan honderd maal van hoogere natuur gesproken, als er in jezus slechts ééne natuur is? Had de Schrijver volkomen juist willen spreken, dan had hij moeten spreken van het hoogere in jezus natuur. Maar wat is dan het tegen dit hoogere overgestelde lagere in jezus natuur? De vorm, waarin dat hoogere in zijne natuur zich openbaart? Wie deze dingen begrijpen moge, Rec. begrijpt er niets van, evenmin als hij heldere ontwikkeling van denkbeelden op bl. 130 en 131 gevonden heeft.

{==576==} {>>pagina-aanduiding<<}

Doch genoeg voor dezen keer. Wij hopen nader op dit punt terug te komen. Zoo Rec. den Schrijver ooit mogt ontmoeten, zou hij er zich een feest van maken, met hem bij monde dit hoogst belangrijk onderwerp te behandelen, en er ridderlijk voor uitkomen, zoowel dat hij het in vele opzigten geenszins met hem eens is, als dat hij uit het hier aangekondigde werk veel heeft geleerd. Het heeft ons tot vernieuwd onderzoek opgewekt en nieuwe gezigtspunten aan de hand gedaan. Mogt de Schrijver goedvinden, de resultaten van zijn onderzoek op nieuw te toetsen, Rec. zou zich verheugen, zoo hij aanleiding of opwekking daartoe door zijne aanmerkingen gegeven had. Voorts meenen wij nog te moeten verzekeren, dat deze aankondiging geheel onafhankelijk van die, welke in het eerste Stuk des tweeden Deels van de Jaarboeken voor Wet. Theol. dezes jaars gevonden wordt, is opgesteld, gelijk ook de steller der daar geplaatste aankondiging niet de minste kennis gedragen heeft van het door ons op schrift gebragte. Komen beide aankondigingen in vele punten overeen, het is een bewijs, dat Rec. niet de eenige is, die meent den Schrijver eenige bedenkingen te moeten voorleggen.
Met hem bidden wij, dat de Heer der kerk zijn' zegen gebiede over deze en elke andere poging, om hem in zijne geheel eenige voortreffelijkheid te doen kennen.




De Reizen van onzen Heer en Zaligmaker Jezus Christus. Naar het Hoogduitsch van J.A.F. Schmidt, Diaken te Ilmenau, door W.D. Statius Muller. Te Dordrecht, bij H. Lagerwey. 1844. In gr. 8vo. XVI, 496 bl. f 5-80.

Het lust ons niet, na hetgeen over dit lijvig boekdeel elders reeds gezegd is, uitvoerig te zijn in deszelfs aankondiging. Maar wij moeten daarover toch het een en ander in het midden brengen, tot inlichting onzer lezers. Voorzien van eene kaart van Palestina en van twee grove vignetten, behelst het eene beschrijving van het Joodsche

{==577==} {>>pagina-aanduiding<<}
land en zijne bewoners ten tijde van jezus, met betrekking tot deszelfs toestand in den vroegeren, lateren en tegenwoordigen tijd, en in verband met jezus' leven en lotgevallen. Het schetst ons, na eene inleiding, achtereenvolgens de reizen van zijne ouders vóór zijne geboorte en gedurende zijne kindschheid, daarna die van jezus zelven in de drie tijdperken van zijn openbare leven, en eindelijk zijne wandelingen gedurende zijn lijden en na zijne opstanding. De Schrijver had tot het vervaardigen van dit werk aanleiding gekregen door een soortgelijk, in 1831 te Parijs in het licht verschenen, onder den titel van: les voyages de Jesus Christ. Hij geeft in zijne voorrede de bronnen op, waaruit hij geput heeft, en laat zich over de zwarigheden uit, waaraan zulk een arbeid onderworpen is. Het schijnt echter, dat hij die bronnen weinig oordeelkundig heeft gebruikt en tegen die zwarigheden niet was opgewassen. Er valt althans op de uitvoering veel en velerlei aan te merken, ook wanneer men met het hoofddenkbeeld is ingenomen. Alles, wat bij mogelijkheid dienstig kon geacht worden tot zijn oogmerk, heeft hij bijeenverzameld en medegedeeld, zonder eenig onderscheid te maken tusschen het meer en minder gewigtige, zonder eenige schifting hoe ook genaamd. Dit gaat zoo verre, dat zelfs de Joodsche en Christelijke overleveringen voetstoots in het verhaal zijn opgenomen, zonder opgave van derzelver geloofwaardigheid en betrekkelijke waarde. Hierdoor heeft het geheele werk, tot noodeloozen omvang uitgedegen, een vreemdsoortig en bont aanzien. Waarheid en verdichting zijn als dooreen gemengd. Hier komt bij, dat schier elke bladzijde wemelt van meer of minder grove onnaauwkeurigheden en onbewezene stellingen. Vooral is de Evangelische geschiedenis misvormd geworden, waarvan de volgende proeven ten bewijze verstrekken mogen. De Heer
jezus christus wordt, bl. 1, de held genoemd des Nieuwen Verbonds. Van joseph, maria's bruidegom, wordt gezegd, bl. 42, dat hij waarschijnlijk een weduwenaar was, die kinderen had uit zijnen eersten echt. Voor de reis van maria naar elisabeth worden, ald.,

{==578==} {>>pagina-aanduiding<<}
gansch andere redenen opgegeven, dan Luk. I, bijv. dat zij de meerdere ondervinding van hare vriendin wilde raadplegen omtrent hare houding ten opzigte van haren verloofde. Zacharias en elisabeth woonden op het gebergte van Judea, lezen wij bl. 43. Niet minder dan vijf à zes bladzijden worden er besteed tot het onderzoek naar de woonplaats van zacharias, die ook de geboorteplaats was van johannes den Dooper. De steden Jutta, Ain en Hebron komen daarbij in aanmerking, en worden uitvoerig beschreven. Van maria wordt gezegd, bl. 43, dat zij op hare reis naar elisabeth haast had, en, zonder zich ergens onderweg lang op te houden, in Judea aankwam. Waaruit blijkt dit toch? Maria en joseph werden niet genoodigd, zoo als wij lezen bl. 51, maar waren verpligt, om naar Bethlehem te gaan. Zij namen, staat ald., hunnen intrek in eene spelonk buiten de stad. Zoo vinden wij, bl. 59, dat de oude simeon in den tempel een waarschuwend woord tot maria rigtte, dat zij hare verwachtingen aangaande het kind niet overal bekend maken, en haren zoon alzoo niet aan de vervolgingen van herodes moest blootstellen. Zietdaar eenige weinige proeven van den inhoud van dit werk! Daartegenover zouden wij sommige gedeelten kunnen stellen, die beter gelukt zijn. Maar wie durft een geschrift aanprijzen, zoo slordig bewerkt? Helaas, de Vertaler heeft zich niet beter van zijne taak gekweten. Men had van den Schrijver van de Stemmen uit het graf van eenen Christen mogen verwachten, dat hij dit werk of niet vertaald, of voor de vertaling geheel zou hebben omgewerkt.
Maar ziet, hij heeft gemeend, in zijne overzetting den tekst doorgaans getrouw te moeten volgen, en zich geene vrijheid te mogen veroorlooven. Alleen heeft hij eenige overleveringen, die hem toeschenen van minder aanbelang te zijn, achterwege gelaten. Of deze echter zoo vele in getal zijn, dat hij op den titel schrijven kon: ‘naar het Hoogduitsch,’ zouden wij durven betwijfelen. En ware bij eene letterlijke overbrenging de vertaling zelve slechts dragelijk! Maar wij zouden eene breede lijst kunnen ten toon hangen, gelijk

{==579==} {>>pagina-aanduiding<<}
elders geschied is, van drukfouten, germanismen, misslagen in taal, woordvoeging, spelling en dergelijke. Zoo vonden wij, bijv. bl. 20, veeteeld voor veeteelt; bl. 21, baart voor baard; bl. 23, de kinderen werden ruim twee jaren gezogen voor gezoogd; bl. 26, tirannies voor tirannisch of tiranniek; bl. 34, zwijgens voor zwijgend; bl. 37, schaw voor shaw. In één woord, dit werk komt ons voor en van wege deszelfs geringe verdienste en grove onnaauwkeurigheid, en van wege deszelfs noodelooze uitvoerigheid weinig bruikbaar en aanbevelenswaardig te zijn, terwijl de Vertaler, in plaats van lof, gestrenge berisping verdient. Wanneer zal men toch ophouden, onrijpe lettervruchten op onzen vaderlandschen bodem over te brengen? Ach, wanneer?

Over het verderfelijke der gehoorzaamheid bij de Jesuiten, of narigt aan de Lezers van het geschrift des Eerw. de Ravignan, over het bestaan en de regels der Jesuiten. Uit het Fransch door een' Katholiek. Te Rotterdam, bij S. van Reyn Snoeck. 1845. In gr. 8vo. 40 bl. f :-50.

Over den Koningsmoord, geoorloofd bij de Jesuiten, of tweede narigt aan de Lezers van de Ravignan. Door en bij denzelfden. f :-50.

Evangelische Raad tegen Roomsche verleiding. Naar het Hoogduitsch van W. Tretzel. Te Amsterdam, bij S.J. Prins. 1845. In kl. 8vo. 84 bl. f :-30.

De Paus en het Evangelie, of nog een afscheid van Rome. Door J.J. Maurette, Pastoor van Serres (Augière) in 1844, thans ontslagen. Uit het Fransch. Te Amsterdam, bij de Erven de Wed. F.G. Onder de Linden. 1845. In kl. 8vo. 96 bl. f :-65.

De Roomsche Kerk, uit- en inwendig ongermaansch, oncatholijk. Naar den Hoogduitschen Ulrich von

{==580==} {>>pagina-aanduiding<<}
Hutten, met een Voorberigt van J.L. Adriani. Te Kampen, bij K. van Hulst. 1845. In gr. 8vo. 71 bl. f :-60.

Schetsen uit Rome, of de hoofdstad van den kerkelijken Staat in haar kerkelijk en burgerlijk leven. Uit het Hoogduitsch. Te Amsterdam, bij J. van der Hey en Zoon. 1845. In gr. 8vo. XII en 195 bl. f 1-80.

Wij voegen de aankondiging dezer geschriften bijeen, dewijl zij, hoe verschillend in oorsprong, omvang en letterkundige waarde, allen betrekking hebben op de Roomsche kerk, en, allen min of meer gerigt tegen Jezuitische en Ultramontaansche beginselen, in zooverre denzelfden Protestantschen geest openbaren.
No. 1 en 2 zag het licht, kort na de vertaling van de ravignan's geschrift over het bestaan en de regels der Jezuiten, waardoor aan laatstgenoemde societeit zulk een krachtige en welsprekende steun scheen verzekerd te zijn. De wederlegging, ons hier aangeboden, is te merkwaardiger, dewijl zij oorspronkelijk is uit een' in den striktsten zin godsdienstig Tijdschrift, de Revue Ecclésiastique, dat overal anders een streng Catholicisme verkondigt en in de hoofdstad van Frankrijk wordt geschreven. Uit zulk een' orgaan eene onbewimpelde, luide, krachtige stem te vernemen tegen de orde der Jezuiten, van zulk eene zijde het aanzien dier societeit als een geessel te hooren voorstellen voor de kerk van christus, is inderdaad een teeken des tijds, dat de aandacht van iederen opmerkzamen beschouwer verdient. Deze beide Narigten mogen wij met te meer ingenomenheid ontvangen, omdat zij den beroemden verdediger der Jezuiten niet in het algemeen, maar op bepaalde punten wederleggen, grondigheid met bondigheid paren, en den vijand aanvallen met open vizier. De ongenoemde Schrijver heeft niets gezegd, zonder het uit de bronnen te bewijzen, en het genootschap van jezus in het harte aangetast. De vertaling is vloeijend, en de uitvoering net. Dat dit geschrift door een' Katholijk vertaald

{==581==} {>>pagina-aanduiding<<}
is, kan al weder ten bewijze der vaak weêrsprokene, maar nooit wederlegde opmerking verstrekken, dat er ook in ons vaderland nog een' ander Catholicisme is, dan dat der Stemmen en van den Noordbrabander.
No. 3 teregt een gesprek genoemd, dat alle Protestanten wel lezen mogen, is zeer geschikt voor onkundigen, die niet bestand zijn tegen de listige pogingen der priesterpartij, om hen tot het Roomsche geloof over te halen. Op eene overtuigende wijze doet het hen zien, wat schromelijke dwalingen dat kerkgenootschap bevlekken, hoe weinig gegrond de bedenkingen zijn, die het tegen het Protestantisme inbrengt, en wat lage middelen er meermalen aangewend worden, om zielen voor Rome te winnen. Er is een populaire en practische toon aangeslagen, die de bedoelde uitwerking voorzeker niet zal missen. Ten einde de verspreiding onder de mindere volksklasse gemakkelijker te maken, is het twaalftal exemplaren op den geringen prijs van f 3 bepaald.
No. 4 geeft een' nieuw bewijs van de eigendommelijke kracht der waarheid, die, zoodra haar licht slechts doordringt, de dwalingen der Roomsche kerk in al hare schandelijkheid openbaar doet worden. Hier spreekt geen Protestantsch leeraar, maar een voormalig Roomsch geestelijke, die het bederf zijner kerk van nabij heeft gadegeslagen, en die zoowel op Bijbelsche als geschiedkundige gronden zijn besluit regtvaardigt, om zich af te scheiden van den Paus, en zich alleen aan J.C. te verbinden. Treurig is het beeld van de zedelijke en godsdienstige gesteldheid des Franschen priesterdoms, dat in deze bladen wordt opgehangen, en men moet den moed des mans bewonderen, die te midden van zoo veel tegenstand en miskenning voor zijne overtuiging heeft pal gestaan en gestreden. De geheele toon van dit geschrift getuigt van groote gemoedelijkheid en waarheidsliefde. Dat de Roomsche geestelijkheid dit geschrift niet wederlegd, maar den Schrijver vervolgd heeft, is een ondubbelzinnig bewijs harer materiëele sterkte en moreele zwakheid. Immers, maurette is wegens dit geschrift tot eene boete van zeshonderd francs en een jaar

{==582==} {>>pagina-aanduiding<<}
gevangenisstraf verwezen, en zijn beroep op het Hof van Cassatie werd verworpen, dewijl hij de Pauselijke kerk als ongoddelijk ten toon gesteld had.
No. 5. Men kent den historischen persoon van ulrich von hütten, den man, wiens leven een doorgaande strijd is geweest, in de ruimste beteekenis des woords. De ongeuoemde Schrijver volgt zijn voetspoor, en trekt tegen het Roomsch-Catholicisme te velde. - Oorspronkelijk was dit opstel voor de Augsburgsche Allgemeine Zeitung bestemd. Onder het bewerken groeide het in die mate aan, dat het daarvoor niet meer geschikt werd. Te hooger beteekenis mogen wij overigens aan dit stuk toekennen, omdat des Opstellers beroep hem evenmin tot de godgeleerdheid, als tot eenige andere wetenschap in betrekking stelt, en alleen belangstelling in het waarachtig heil zijns vaderlands hem dit woord heeft ontlokt. Het dient om aan te wijzen, dat de Roomsche kerk in- en uitwendig, in hare leer en eeredienst, eene geheel op het Italiaansche volkskarakter steunende en voor hetzelve berekende, derhalve eenzijdige ontwikkeling des Christendoms is, dat zij strijdt met den Germaanschen (Hoog- en Nederduitschen) geest, en op het volksleven den noodlottigsten invloed uitoefent. Een en ander wordt door den Schrijver met opmerkingen gestaafd, die hij in persoon gedurende eene reis in Italië gemaakt heeft, en geplaatst tegenover den athanasius van den beruchten görres. Een groote rijkdom van zaken is hier in een kort bestek vereenigd, die de aandacht verdienen van ons godsdienstig publiek, en haar zeker nog in hoogere mate zou trekken, indien de vertaling niet zoo dikwijls door Germanismen ontsierd ware. - Met den Eerw. Voorredenaar wenschen wij, dat dit geschrift niet onder den vloed van zoo vele hedendaagsche vlug- en prulschriften bedolven, maar door velen gelezen en behartigd worde, dat de Hervormden er door aangespoord worden tot waardering hunner voortreffelijke geloofsbelijdenis, en de Pausgezinden er door tot nadenken gebragt worden.
No. 6 bevat een' merkwaardig bewijs voor de hoofdstelling van den nieuwen von hütten. het echt Italiaansche

{==583==} {>>pagina-aanduiding<<}
karakter van de Roomsch-Catholijke eeredienst. Het kerkelijk leven in Rome wordt hier door een' ooggetuige geschetst. De Schrijver begint met den aanvang des kerkjaars, leidt ons verschillende tempelgebouwen en feestvieringen binnen, en deelt vele curiositeiten mede, die den invloed des Pausdoms ook op maatschappelijke en burgerlijke orde in een treffend, meestal treurig daglicht plaatsen. Onder het belangrijkste, wat wij hier aantreffen, rekenen wij het hoofdstuk over de officiëele Maria-dienst, en de daaraan verbonden aflaat te Rome, gelijk ook dat over de betrekking van de Jezuiten-orde tot den Kerkelijken Staat. Zeer hinderde ons echter de eenzijdigheid, waarmede de Schrijver vele waarlijk schoone en indrukwekkende kerkplegtigheden afkeurt, alleen omdat hij er geene sympathie voor kon voelen, of omdat zij door enkele schaduwzijden verduisterd werden. Men leze b.v. het weinige en oppervlakkige, dat hij over de Passie- en Paaschweek mededeelt, en ieder, die niet geheel door partijgeest verblind is, zal de waarheid onzer opmerking moeten toestemmen. De Schrijver is ongenoemd. Dat het uit het Hoogduitsch afkomstig is, oordeelde de Vertaler niet noodig op den titel te vermelden: waarom, begrijpen wij niet, evenmin waarom hij de inleidende afdeeling: over Rome en de middeleeuwen besnoeid heeft. De uitvoering is voldoende, en het geheel bevat eene niet onbelangrijke lektuur.




Bedenkingen en Mededeelingen aangaande de Oogspierdoorsnijding (myotomia ocularis) ter verhelping van het scheelzien. Door Dr. W. Mensert, Ridder der Orde van den Nederlandschen Leeuw, Oculist van Z.M. den Koning, praktiserend Oogarts te Amsterdam, en vereerd door Z.M. met de Gouden Rijksmedaille enz. Benevens eene vertaling van de geschiedkundige Kritiek Ilias post Homerum, van Dr. Nevermann, voor genees- en niet geneeskundigen. Te Amsterdam, bij C.G. van der Post. 1845. In gr. 8vo. XVI en 77 bl. f :-90.


{==584==} {>>pagina-aanduiding<<}

Toen wij den titel van de brochure van Dr. mensert lazen, verwachtten wij van hem, onder den naam van ‘Bedenkingen,’ eene oordeelkundige uiteenzetting van de gevaren, waarmede de oogspierdoorsnijding kan vergezeld gaan, en van de nadeelige gevolgen, welke zij na zich kan slepen; onder den naam van ‘Mededeelingen’ zoodanige gevallen uit zijne eigene praktijk, of uit die van anderen, als waardoor genoemde bezwaren bevestigd of wederlegd konden worden. Wat de eerste betreft, zoo vernemen wij daaromtrent niet anders dan (bl. 16): ‘Men overdenkt niet eens, en vraagt zich niet af: zijn diegenen, die geopereerd zijn, wezenlijk hersteld, of zijn zij slechts geopereerd, en wordt het gebrek, hetzij dan vroeger of later, niet weder, zoo als zulks weleer bij spier- en peesdoorsnijding heeft plaats gevonden, hetzelfde? Voor diegenen, welke met dit onderwerp bekend zijn, laat zich dit gemakkelijk begrijpen, doch tevens, dat zeer velen, zelfs de meesten, weder hetzelfde gebrek zullen ontmoeten en menigeen zich geenszins over wezenlijke herstelling zal verblijden.’ En (bl. 19): ‘Evenwel ieder Arts toch weet, dat bij beleedigingen van het oog meer of min belangrijke ontstekingen kunnen ontstaan, en dat bij kwetsingen van het oog, waarvan de weefsels eene zoo naauwe verwantschap hebben, de ontsteking van het eene vliezige gedeelte zich zeer gemakkelijk, zelfs meestal tot de andere vliezige weefsels voortzet, en zich verder aan den oogbol en zoo meer kan mededeelen, waardoor dan ook niet alleen meerdere of mindere zwelling van het bindvlies, uitpuiling, belemmering in de beweging, maar ook aandoeningen van den oogbol, zelfs Exophthalmia, kunnen ontstaan;’ en wat verder op bl. 20 en 21 te lezen is, waar wij evenwel niets hebben gevonden, wat niet reeds in de hoofdzaak door von ammon in zijne brochure: De Spierdoorsnijding, als geneesmiddel
van het scheelzien. Uit het Hoogduitsch, Amsterdam, bij van der post. 1841, § 10 en § 15, is gezegd. Met betrekking tot de ‘mededeelingen’ moeten wij opmerken, dat wij van den Schrijver zelven geen enkel geval vinden vermeld; van anderen vinden wij

{==585==} {>>pagina-aanduiding<<}
wel opgeteekend, hoeveel operatiën zij hebben verrigt (bl. 13), maar slechts van zeer enkelen en dan nog wel zeer oppervlakkig, met welk gevolg zij hebben geopereerd (bl. 23). Overigens bestaat deze 40 bladzijden lange brochure hoofdzakelijk uit waarschuwingen tegen de kwakzalverijen der operateurs ambulants, uit de mededeelingen van de namen der zoodanigen, die, blijkens hunne geschriften, bij ons te lande de operatie van het strabismus hebben gedaan en uit de opmerking, dat deze operatie reeds in de eerste helft der achttiende eeuw door den beruchten j. taylor is verrigt. Dit laatste punt wordt meer opzettelijk betoogd en met historiële bewijzen gestaafd in het bijgevoegde stukje van Dr. nevermann (bl. 40-63): Ilias post Homerum, hetwelk ons uit dien hoofde niet onbelangrijk is voorgekomen, hoezeer het overigens, in weerwil van het motto, niet sine ira et odio is opgesteld. Het stukje van nevermann, hetwelk overgenomen is uit de Annales d'Oculistique de f. cunier, gaat vergezeld van eene aanmerking van den beroemden redacteur van genoemd Tijdschrift (bl. 64-73), welke mede strekt ter bevestiging van het gevoelen van nevermann. Ten slotte ontvangen wij nog: Iets naders over john taylor, door Prof. g. vrolik (bl. 74-77), hetwelk ook in het Hoogduitsch in het Journal für Chirurgie und Augenheilkunde heeft gestaan en waaruit blijkt, dat, moge al j. taylor ook bij ons te lande de groote volksmenigte om den tuin geleid hebben, zij, die met het toezigt over het geneeskundige te Amsterdam belast waren, zijne kwakzalverijen zeer goed doorzagen.
Wanneer wij na deze korte inhoudsopgave ons oordeel over deze brochure in haar geheel zullen zeggen, dan moeten wij er voor uitkomen, dat ons de drie laatstgemelde stukjes het belangrijkst toeschijnen; terwijl zich de Bedenkingen en Mededeelingen van Dr. mensert zelven noch door stijl, noch door orde en regelmatigheid van behandeling aanbevelen. Evenmin als de Schrijver loopen wij hoog met de rondreizende operateurs, die hunne operaties, als waren het kermiskunsten, verrigten. Ook wij geloo-
{==586==} {>>pagina-aanduiding<<}
ven, dat men meermalen te veel ophef van de operatie van het strabismus heeft gemaakt, maar wij gelooven ook, dat Dr. mensert op de laatste te laag nederziet, en dat zijne grieven tegen de eerste in eene brochure, welke Bedenkingen en Mededeelingen aangaande de oogspiersnijding heet te behelzen, minder op hare plaats zijn. Als proeve van redeneertrant halen wij deze woorden aan (bl. 27): ‘Het is dan ook op alle wijze blijkbaar, dat, wel is waar, aan de spierdoorsnijding, bij de aanvankelijke beoefening, de algemeene goedkeuring te beurt is gevallen, doch dat zij deze niet duurzaam heeft behouden. En zoo schijnt het dan ook in Engeland het geval te zijn geweest; immers Prof. stromeijer heeft deswege gezegd: “Dat de Engelschen, gehecht aan eenmaal erkende regelen der ervaring, die dikwijls een hinderpaal voor het invoeren van nieuwe ontdekkingen zijn, dezelve naauwelijks meer in twijfel trekken, zoodra zij in Engeland zijn ingevoerd. Het lot der spierdoorsnijding hield ik daarom als voor altijd beslist, zoodra de Engelsche Heelkundigen hare toepassing zonder wederstand hadden aangenomen.” Deze woorden, ofschoon door eenen der allereerste voorstanders der tenotomie aangevoerd, bewijzen hier, dat men in Nederland met de bewondering dezer nieuwe bewerking, die dan ook in Holland was uitgevonden, geene
uitzondering heeft gemaakt.’ Rec. begrijpt niet, hoe in de aangehaalde woorden van Prof. stromeijer het bewijs kan gevonden worden, dat aan de spierdoorsnijding in Engeland geene duurzame goedkeuring is te beurt gevallen, en evenmin, hoe zij iets omtrent Nederland kunnen bewijzen.




Voorstelling van eene stoffelijkheid der ziel; benevens een woord over het wederkeerige verband en verschil tusschen ziel, geest en ligchaam. Door Dr. H.M. Duparc. Te Leeuwarden, bij J.J. van Gelder. 1845. In gr. 8vo. IV en 56 bl. f :-60.

Ik wenschte, lezer, dat ik eene juiste voorstelling had van 't geen de Schrijver dezer brochure gedacht heeft; 't zou mij

{==587==} {>>pagina-aanduiding<<}
dan eene aangename taak zijn het u te verhalen en met u na te gaan of zijn gevoelen op aannemelijke gronden rust. Ik zou u wel, hem volgende, kunnen mededeelen, dat A., naar zijn inzien met regt, beweert, dat......; dat B. zegt, dat.......; dat C. diepzinnig, kort en schoon zegt, dat.....; dat D. zich zeer wèl uitdrukt, wanneer hij zegt, dat.......; dat E. meent, dat.....; dat F. niet ten onregte schrijft, dat......: maar ik wilde u liever zeggen, wat Dr. duparc zegt, en het mogt mij niet gelukken, den gang zijner redenering en betoog te vatten. Mogelijk ligt het aan mij. Koop dus het boekje, 't geen ‘oorspronkelijk tot niets meer dan tot eene voorlezing bestemd was, en, zonder naar de pers te zuchten, eerst op herhaald aanzoek van eenige vrienden met schroom aan dezelve overgegeven is.’ (Voorberigt); en, zoo gij het dan beter weet dan ik, deel het dan goedgunstig aan diegenen mede, die nog altijd meenen, dat horatius zich zeer wèl heeft uitgedrukt, wanneer hij schreef: Scribendi recte sapere est et principium et fons.




Volledige Natuurlijke Historie der Zoogdieren; volgens de nieuwste Onderzoekingen en Ontdekkingen, door H.R. Schinz, Hoogleeraar in de Natuurlijke Historie, Physiologie enz. enz. te Zurich. Met honderd acht en zestig meest naar de natuur geteekende Platen (in steendruk). Te Amsterdam, bij J.F. Schleijer. 1845. In 4to. 472 bl. f 51-:

De vertaling van dit werk heeft negen jaren lang geduurd zijnde in 1836 bij s. de visser en zoon te 's Gravenhage aangevangen. Het oorspronkelijk werk zag in de tweede uitgave in 1831 het licht, naar welke uitgave deze vertaling bewerkt is. Het hoofdoogmerk van dat werk bestond in de afbeeldingen, waarbij de tekst, gelijk uit de voorrede des Schrijvers blijkt, slechts een toevoegsel was.
Beschouwen wij derhalve in de eerste plaats de platen. De 24 eerste zijn aan de opheldering van de verschillende menschenstammen toegewijd en voor het grootste gedeelte zeer goede kopijën uit talrijke Reisbeschrijvingen en andere uitgebreide boekwerken. Pl. 25-41 bevatten afbeeldingen van vierhandige zoogdieren, waaronder ook de Galeopithecus gerangschikt is. Pl. 42 geeft, behalve afteekeningen van

{==588==} {>>pagina-aanduiding<<}
apenschedels, drie afbeeldingen van menschelijke schedels, (van eenen Europeaan, Chinees en Neger).
Pl. 43-49 geven ons afbeeldingen van vleugelhandige zoogdieren. Pl. 50-52 stellen insektenetende zoogdieren voor. Op Pl. 53-87 zijn roofdieren voorgesteld. Pl. 88 en 89 geven afbeeldingen van vinpootige verscheurende dieren (Phoca en Trichehus). Pl. 90-94 stellen buideldieren voor. Op Pl. 95 vinden wij afbeeldingen van schedels van eenige vleugelhandige en verscheurende dieren. Van de talrijke soorten der knaagdieren zijn eenigen afgebeeld op Pl. 96-104. Pl. 105-109 bevatten afbeeldingen van tandelooze zoogdieren. Op Pl. 110 zijn wederom schedels, namelijk van knaagdieren en tandelooze dieren voorgesteld. Pl. 111-120 geven ons afteekeningen van dikhuidige zoogdieren. Pl. 121-139 zijn aan de orde der eenhoevige zoogdieren gewijd. Pl. 140-164 leveren afbeeldingen van herkauwende dieren, De vier laatste platen eindelijk (165-168) stellen eenige walvischachtige zoogdieren voor.
Uit deze opgave kan het reeds blijken, dat wij hier eene zeer groote menigte van afbeeldingen ontvangen, vooral wanneer men nagaat, dat op vele platen drie, vier of zelfs meer soorten zijn afgebeeld. Intusschen valt tevens in het oog, dat de verdeeling niet zeer evenredig is aan de talrijkheid der verschillende orden. Dat zoo vele platen tot de uit slechts zeer weinige soorten bestaande orde der eenhoevigen behooren, vindt zijne verklaring daarin, dat niet minder dan zestien aan de onderscheidene Paardenrassen zijn gewijd; dit komt ons voor in geene verhouding tot het geheel te staan. Ook zijn vele dezer platen, door bijwerk van figuren enz., meer of min vreemdsoortig in een werk van wetenschappelijken aard.
Aangaande de uitvoering der platen, moeten wij over 't geheel zeggen, dat, daar waar de teekenaar goede voorbeelden volgde, (want, in tegenspraak met den titel, zijn de meeste figuren uit andere werken gecopieërd) deze afbeeldingen vrij wel voldoen. Zij zijn slechts wat eenkleurig en somtijds zeer zwart. Daar, waar de teekenaar de natuur gevolgd heeft, is hij over 't geheel minder gelukkig; maar men houde in het oog dat ‘de natuur’ hier veelal niets anders beteekent, dan opgezette huiden van een museum. Zulk eene natuur is (als men het in technische handgrepen niet zoo ver gebragt heeft als b.v. de Leidsche Preparateur ter

{==589==} {>>pagina-aanduiding<<}
meer) zeer dikwerf regt onnatuurlijk. Naar zulk eene natuur is b.v. op Pl. 115 de daman afgeteekend, doch met eenen te langen hals en veel te uitgerekt ligchaam. Bij vele figuren is in den tekst geene melding gemaakt, uit welke werken zij ontleend zijn. De apen op Pl. 37 vertoonen een veel te anthropomorphisch gelaat. Bijzonder gebrekkig is de afbeelding van Orysteropus capensis op Pl. 109. De maiba of tapir van Sumatra op Pl. 120 is veel te kort ineen gedrongen. Bij den walvisch (Bal. mysticetus) op Pl. 168 ligt het oog te veel naar achteren en komt bij de figuur boven de borstvin op de plaats waar in het skelet het schouderblad moet liggen. Over 't geheel echter zijn de afbeeldingen bruikbaar, en in ons vaderland verscheen tot nog toe geen plaatwerk van dien omvang over de klasse der zoogdieren. Alleen de Natuurlijke Historie van buffon, die in 't einde der vorige eeuw alhier zoo wel in het Fransch nagedrukt als in het Hollandsch vertaald uitgegeven werd, kan er mede vergeleken worden. De afbeeldingen van schedels Pl. 42, 95 en 110 zijn onduidelijk en bijkans onbruikbaar.
De tekst geeft de geslachtskenmerken der zoogdieren met eene groote, veelligt hier en daar te groote, uitvoerigheid. Eenige soorten worden beschreven en anderen alleen opgeteld. Somtijds weet de Schrijver, door bijzonderheden over de levenswijze, uit reizigers ontleend, zijne beschrijvingen te verlevendigen en geeft eene, ook voor het niet wetenschappelijke publiek onderhoudende lectuur, b.v. bij den leeuw en olifant. Voor den wetenschappelijken lezer is het werk niet geheel bevredigend. Het bevreemdde ons den Canis pictus nog onder het geslacht der Hyaena's (bl. 202), Moschus pygmaeus (eene jonge Antilope spinigera) nog onder het geslacht Moschus vermeld te vinden, en als vaderland van den Tassius (bl. 111) het eiland Madagascar opgegeven te zien. Op bl. 337-339 wordt steeds voor Hippopotamus, Hyppopotamus gelezen. Met de opgave der snij- en hoektanden bij den kameel op p. 373 is de Schrijver geheel in de war. De vertaler, die nu en dan mijn Handboek der Dierkunde aanhaalt, had hieruit deze fouten kunnen verbeteren. Hoezeer hij zijne taak over 't geheel wèl volbragt heeft, is het echter duidelijk, dat hij geen dierkundige is. Tot op bl. 98 b.v. heeft hij genus (Gattung) met soort verward, en als soortskenmerken opgegeven, 't geen eigenlijk geslachtskenmerken zijn. Of hij Cavia teregt door Zeezwijntje vertaalt, betwij-
{==590==} {>>pagina-aanduiding<<}
fel ik. Drukfouten ontdekte ik slechts weinige, zoo b.v. bl. 13 veniae voor venae. Op bl. 66 wordt opgegeven dat fig. b eene vrouw van het ras der Boschjesmannen voorstelt; deze vrouw is ondertusschen op die Plaat bij fig. a geteekend, hetwelk eene copie is naar de bekende afbeelding van f.
cuvier in de, door hem en geoffroy saint-hilaire uitgegevene, Hist. natur. des Mammifères. Van waar de Schrijver op bl. 59 de opgave ontleent, dat het achterhoofdsgat bij negerschedels 1/9 kleiner is dan bij schedels van den Kaukasischen stam, weet ik niet. Ik herinner mij dat soemmerring hetzelve grooter noemt, ik zelf vond het veelal van dezelfde grootte, maar eenigzins meer langwerpig.

j. van der hoeven.

Het Instituut, of verslagen en mededeelingen door de vier klassen van het Koninklijke Nederlandsche Instituut voor Wetenschappen, Letterkunde en Schoone Kunsten, over den jare 1841. 343 bl. 1842. 340 bl. Te Amsterdam, bij J. Muller. 1842 en 1843. In gr. 8vo. Te zamen f 9-37.

Beoefening van Wetenschap, Letteren en Kunsten, verspreiding van kennis en geleerdheid, bevordering van kunst - ziet dáár wat ten pligt is voorgeschreven aan het Koninklijke Nederlandsche Instituut, of die vereeniging op 's Rijks kosten van mannen, reeds beroemd door zich zelven, en van wier zamenwerken dus de Natie eer en voordeel moet verwachten. Men heeft gevraagd en vraagt nog: ‘Beantwoordt die instelling aan haar doel? is zij de sommen waardig welke zij den lande kost?’ En op deze vragen is verschillend geantwoord geworden. Dit kon ook niet wel anders, want tot dusver ontbrak het den waarheidzoekende, die niet met het Instituut in onmiddellijke betrekking staat, aan gepaste hulpmiddelen om voor zich zelven op goede gronden tot eenig vast besluit te komen. Thans is hierin verandering gekomen. Het Kon. Ned. Instituut heeft in deszelfs algemeene vergadering, gehouden op den 30 Augustus 1841, besloten tot de openbare uitgave van een Tijdschrift, hetwelk op eene meer bespoedigende wijze ter kennis van het Publiek zal brengen al die kortere en voor het oogenblik belangrijke mededeelingen, tot welker bekendmaking de Gedenkschriften van het Instituut minder geschikt moeten worden geacht; terwijl daarin tevens

{==591==} {>>pagina-aanduiding<<}
zullen worden opgenomen de verslagen wegens de openbare zittingen, welke door de verschillende klassen om de twee jaren gehouden worden. Referent, die de eer niet heeft van tot het Instituut in eenige betrekking te staan, heeft zich over dit besluit verblijd; want ten gevolge er van zal nu het publiek toch eenigzins in bijzonderheden bekend kunnen worden met de werkzaamheden dier vereeniging van mannen, die, door hunne benoeming tot leden van het Instituut, opentlijk zijn verklaard de meest verlichte, meest kundige te wezen welke Nederland bezit; en ten gevolge dier bekendwording zal het ook van die werkzaamheden vruchten kunnen plukken, of ze in allen gevalle kunnen vergelijken met de verrigtingen van gelijksoortige instellingen in andere landen, welke wereldkundig worden gemaakt door het Parijsche Journal Général des Sociétés et travaux scientifiques de la France et de l' Étranger; het Brusselsche Bulletin des Sciences; de Pruisische Staatszeitung enz.
Het aan het hoofd dezer aankondiging genoemde Tijdschrift is evenwel tot dusver aan het publiek niet zoo bekend geworden als het verdiende. Dit is wederom niet zoo als het behoorde; want het verdient de kennismaking van allen, die in Nederland prijs stellen op wetenschap; en alom behooren er leesvereenigingen te zijn, die het zich tot eere rekenen, ook dit periodiek geschrift bij de leden te doen rondgaan.
Referent wil hierom door middel der Letteroefeningen den inhoud er van ter meer algemeene kennis brengen, zonder zich evenwel in het minst te vermeten eenig oordeel over het geheel te vellen.
Gelijk de titel aanduidt vindt men
I. Verslagen van de tweejaarsche zittingen van al de vier klassen.
1841. begint met het Verslag van de dertiende openbare Vergadering van de eerste klasse, gehouden den 31 Augustus 1841, en dus daags na het besluit tot uitgave van het Tijdschrift. Het bevat bl. 9-19 de aanspraak van den voorzitter w.s. swart; en voorts bl. 19-48 en bl. 81-98 het verslag van den Secretaris g. vrolik van de vele en belangrijke verrigtingen der klasse, gedurende de twee laatste jaren en 99-113 de Redevoering over het Aardmagnetismus, door p.j. uylenbroek bij die gelegenheid uitgesproken.
Het Verslag van de dertiende openbare Zitting der derde klasse, gehouden den 16 December 1841, vindt men bl.

{==592==} {>>pagina-aanduiding<<}
169-207 en 245-271. Het bevat de aanspraak van den Voorzitter g.j. rooijens, het verslag van den Secretaris Mr. c.a. den tex, en de Redevoering van s. muller, over Zelfstandigheid als een onmisbaar vereischte voor eene gelukkige beoefening van Wetenschappen en Letteren.
1842. wordt geopend met het Verslag van de veertiende openbare Vergadering der vierde klasse, gehouden den 2 November 1842. en geeft bl. 5-56. de aanspraak van den Voorzitter bij die gelegenheid h.h. klijn, benevens het verslag van den Secretaris j. de vos wz. en bl. 121-134. de Redevoering van Mr. c.a. den tex bij die gelegenheid gehouden ter aanwijzing, in welke opzigten en in hoeverre de Kunstenaar in zijne werken zich door eene bepaalde maat ziet gebonden.
Eindelijk komt in dien jaargang bl. 226-257 en 281-320. het berigt betreffende de veertiende openbare Vergadering der tweede klasse, gehouden den 1 December 1842. bevattende de aanspraak van den Voorzitter Mr. j. da costa; de schets van de werkzaamheden der klasse sedert hare openbare zitting in 1840. door a. des amorie van der hoeven; de Redevoering van Mr. g. groen van prinsterer over willem I, als Veldheer, Staatsman en Christen; en het dichtstuk, Adams eerstgeborene, ten besluite voorgedragen door Mr. a. bogaers.
Door dergelijke mededeelingen betreffende de openbare vergaderingen der Klassen wordt een wezentlijk genot verschaft aan velen, die zoo gaarne dergelijke zamenkomsten zouden bijwonen, doch hierin of door hunne omstandigheden worden verhinderd, of door afgelegenheid van de hoofdstad buiten de mogelijkheid gesteld.
II. Behalve deze belangrijke Verslagen vindt men hier ook van al de klassen Mededeelingen.
Van de eerste: 1841. bl. 114-120. Bedenkingen, van p.j. uijlenbroek, omtrent de gewone verklaring der twee grondvergelijkingen D = M/V en S = R/T en voorts de opstellen van c.j. temminck over eenige geslachten van zoogdieren, een deel der Fauna van Japan uitmakende, bl. 208-216.
W.h. de vriese, eenige opmerkingen aangaande den stam van Cycas cercinalis, vooral met betrekking tot de afbeeldingen er van, voorkomende in het IIIe deel van den Hortus Malabaricus, bl. 217-226.

{==593==} {>>pagina-aanduiding<<}

W. vrolik, Note sur le coeur du Carman à museau de brochet (Crocodilus lucius) met eene plaat, bl. 272-274.
W. wenckebach, over de gemiddelde luchtdrukking in Nederland, en derzelver veranderingen gedurende de verschillende maanden van het jaar, met eene plaat, bl. 275-304.
W.s. swart, Waarnemingen over den met de diepte toenemenden warmtegraad in den Artesischen put op de nieuwe markt te Amsterdam, bl. 305-312.
G. vrolik, over de breuk der knieschijf, beschouwd als het gevolg van vernietiging eener middelstrook in hare beenzelfstandigheid, bl. 313-320.
W.s. swart, over het springen van stoomketels door oorzaken buiten werking des stooms, bl. 321-323 en
N.c. de fremery, Beschrijving van het linker gedeelte des bekkens van een olifant, in Nov. 1839 bij Doesburg in den IJssel gevonden, met eene plaat, bl. 324-328.
1842. vindt men bl. 57-79 en 136-168 allereerst een opstel van g.j. verdam, over de Tafelen van Elliptische bogen, berekend door den Hoogleeraar schmidt, benevens eene Herleiding van Integraal-formulen tot Elliptische functiën. En voorts mededeelingen van f.a.w. miguel, over eenige nieuwe Geslachten uit de familie der Piperaceën, bl. 80-84.
W.s. swart Iets over de onderscheiding van Arsenicum en Antimonium bij het gebruik van den toestel van j. marsh bl. 85-94, met eene plaat.
P.l. onnen, Meteorologische waarnemingen op het Eiland Java, bl. 169-181 met een toevoegsel van swart over de werktuigen bij die waarnemingen gebruikt. bl. 182-184.
F.a.g. miguel, Observationes botanicae de quibusdam plantis quas in Colonia Surinamensi collegit h.c. focke met 3 platen, bl. 185-205.
G. vrolik, over merkwaardige verschijnselen, in planten te weeg gebragt door eene oplossing van bijtend kwiksublimaat, bl. 207-215, en over eene zonderlinge woekering der bloemen in Paars vingerhoed bl. 258-266, en 321-326, met plaat.
W. wenckebach, over eene verbetering van den gemiddelden barometerstand, bl. 267-270 en over het bestaan eener achttienjarige periode in de hoogte van den barometer, bl. 271-274 en eindelijk:
P.j. uijlenbroek, verslag van eenige proeven, genomen

{==594==} {>>pagina-aanduiding<<}
met eene Batterij van verkwikt zink, ijzer en verdund zwavelzuur, bl. 327-332.
De tweede klasse heeft gegeven allereerst eene
Bijdrage tot een verslag van de belangrijkste werken, welke in het vak der Nederduitsche taal, gedurende het jaar 1840, zijn in het licht verschenen; door h. beijerman 1841; bl. 49-68.
Welkomstgroet aan Z. Maj. Koning willem II; door w. de clercq, bl. 121-124.
Over twee Handschriften van den Leeckenspiegel; door Mr. j. van lennep, bl. 125-154, en eindelijk:
Verslag omtrent eene Linguistische Verhandeling van den Heer b. biondelli van Milaan; door Mr. d.j. van lennep en Mr. j. da costa 1842, bl. 95-102.
Van wege de derde Klasse vindt men hier eene
Toelichting van een artikel in het Kunstblatt: Eine Steinschrift in Brambanan auf Java, mitgetheilt von Dr. e. selberg; door t. roorda 1841, bl. 69-74, waarin de onbeschaamdheid eens Duitschers, bij blijkbare onkunde in het Javaansch, naar verdienste wordt ten toon gesteld.
Voorts bl. 155-160, eene korte aankondiging van Falknerklee, uitgegeven door j. von hammer purgstall, van de hand van Mr. c.a. den tex, die hier bl. 327-233 almede gegeven heeft een berigt over de bij het Instituut berustende Handschriften van titsingh, en het Nederduitsch-Japansch woordenboek.
Verslag van twee verzamelingen van Romeinsche Penningen, behoorende tot het Penningkabinet des Instituuts; door Mr. d.j. van lennep, bl. 329-335. En in 1842, bl. 103-114, een opstel van Mr. c.a. den tex, over de plaats, welke onder de wetenschappen, aan de derde klasse van het Instituut opgedragen, de wijsbegeerte bekleedt, - alsmede bl. 216-222 een uittreksel uit eene Verhandeling over de Plakkaten, door de Prinsen maurits en frederik hendrik tegen de tweegevechten uitgevaardigd, door Mr. m.c. van hall.
De vierde Klasse eindelijk heeft medegedeeld, iets
Over de wijze van afbeelding van gedenkpenningen, door steuerwald, te 's Gravenhage 1841, bl. 75-80; Etsproeven door Electro-Galvanisme, bl. 161 en 162; en over werktuigelijke nabootsingen der Natuur, bl. 234-242, allen van de hand van den Secretaris j. de vos wz.
Ziet daar, lezers! de dorre inhoudsopgave der hoofdpunten,

{==595==} {>>pagina-aanduiding<<}
die hier behandeld worden. Gij zoudt u echter bedriegen, wanneer gij meendet, dat gij hierdoor bekend waart geworden met den ganschen rijkdom der zaken, welke in deze beide jaargangen voorkomen. Bij het doorlezen derzelve werden wij trouwens meermalen op eene aangename wijze verrast, door het aantreffen van bijzonderheden, welke algemeene opmerking verdienen, omdat zij in verband staan met den roem en den bloei van het Vaderland en die men hier eigenlijk minder verwacht. Een paar voorbeelden slechts.
Uit het Verslag van de alg. Verg. der derde Klasse zien wij, dat Mr. j. van hall den 10 Mei 1841 eene Verhandeling heeft voorgedragen ten betooge, dat de afkoopbaarheid van Tienden te vergeefs bij het Burgerlijk Wetboek in beginsel is aangenomen, zoo lang dat beginsel niet op de Tienden vóór 1 Oct. 1838 gevestigd wordt toegepast. Hetgeen ten dezen in het Verslag gezegd wordt, willen wij om der zaak wil afschrijven: ‘Wat de geschiedenis betreft der wetgeving op dit onderwerp, valt op te merken, dat, tijdens de omwenteling in Frankrijk, zoowel als in Nederland, het veel meer de afkoopbaarheid, dan wel de vernietiging der Tienden was, die er werd verkondigd. Bij Keizerlijk Besluit van 22 Jan. 1813 werd het regt van afkoop stellig bevestigd. Na het herstel onzer onafhankelijkheid was de Nederlandsche Regering het stelsel der afkoopbaarheid minder toegedaan. Bij Besluit van 22 Oct. 1814 werd het genoemd keizerlijk Besluit op dit onderwerp ingetrokken, en mogt al het Ontwerp van Burgerlijk Wetboek het beginsel der afkoopbaarheid aannemen, zoo werd dit beperkt tot die renten en tienden, die eerst na de invoering van het Wetboek, dat is, na 1 October 1838, zouden worden vastgesteld. De nadeelen der tienden voor den Landbouw zijn onder anderen door den Hoogl. wttewaal overtuigend betoogd. Maar bovendien, het geldt hier in Nederland niet de invoering der afkoopbaarheid, maar het herstel derzelve. Afkeuring verdient het verder, dat hier grondrenten en tienden op dezelfde lijn gesteld zijn. De eersten zijn veel minder schadelijk dan de laatsten. Regtmatig is de afkoopbaarheid zonder twijfel; men heeft slechts de beginselen omtrent de onteigening ten algemeenen nutte toe te passen. In 1814 handelde de Souverein alleen voorloopig, en nam tijdelijke maatregelen. De wederinvoering van het Keizerlijk Besluit

{==596==} {>>pagina-aanduiding<<}
van 1813, dat de afkoopbaarheid vaststelde, zou de harmonie der wetgeving herstellen.’
Ref. verheugde er zich over, dit onderwerp in zoodanige vergadering op dergelijke wijze behandeld te zien; want hij is ten sterkste overtuigd van den nadeeligen invloed der tienden op den bloei van den landbouw, en van het noodzakelijke van derzelver afschaffing, wil men dezen wederom opheffen. Wie de gronden voor die overtuiging eenigzins ontwikkeld wenscht te zien, hij leze het request, aan Z. Maj. den koning, met eene uitvoerige memorie, ingeleverd door landbouwers in Zuidbeveland, en, benevens het advis van de Commissie van Landbouw in Zeeland, publiek gemaakt in het Tijdschrift voor Staathuishoudkunde en Statistiek door Mr. b.w.a.e. sloet tot olthuis, D. II. St. 2. bl. 15-43, alsmede de artikelen, welke de Tijdgenoot naderhand omtrent de Tienden heeft opgenomen. Reeds heeft ook Z. Maj. de kroontienden afkoopbaar gesteld. Mogt spoedig deze parasite plant over geheel Nederland zijn uitgeroeid, des gebruike ook het Instituut tot dat einde zijnen vermogenden invloed!
Het andere, dat wij voor onze lezers willen afschrijven, komt voor in de mededeelingen der tweede Klasse, en wel in de genoemde bijdrage van Mr. h. beijerman, in welke onder meer belangrijks de aandacht der klasse gevestigd werd ‘op de ongelukkige uitspraak onzer Moedertaal, welke der jeugd door onderwijzers, die overigens verdienstelijk zijn, op vrij wat scholen met geweldig veel moeite opgedrongen wordt, en waardoor die taal, wier wezen onder de Germaansche taal zich door zachtheid kenmerkt, inderdaad zeer hard en wanluidend wordt. Als de ch achter de s, op het einde der woorden of lettergrepen, niet regt hard doorklinkt, of de ng, in jongeling en dergelijke woorden, niet zeer scherp, en alsof het twee letterklanken waren, onderscheiden wordt, dan gelooven zulke onderwijzers al zeer nalatig in hunne verpligting te wezen. Velen kennen geen onderscheid in de uitspraak van één, telwoord, en een, lidwoord; van den, gebogen naamval van de, en den, dennenboom; van ver, afstand, en ver, onscheidbaar voorzetsel; van er, voor daar, en er, waar het gebruikt wordt voor her; de uitgangen dig en lijk worden veel te sterk gedrukt. Geen verschil van klank bij dezulken tusschen de enkele i en de door e verlengde i, terwijl toch de eerste bijna als de e moet uitgesproken worden, en men daarom

{==597==} {>>pagina-aanduiding<<}
schrijft vernietigen, en geenszins vernietiegen. Ja, zij ontnemen onzer taal een goed deel van het meervoud en den infinitivus, door de n, welke daarbij zacht, en op eene ongemaakte wijze dient gehoord te worden in 't geheel niet uit te spreken.’ Wij beamen dit alles ten volle en deelen het hier mede, opdat het meer komen moge onder de oogen van onderwijzers en schoolopzieners, die welligt het Instituut niet zullen inzien, omdat zij weinig van hetzelve verwachten voor het lager onderwijs, en dit toch wel vooral de personen zullen zijn, die aan deze taalverbastering een perk zullen kunnen en moeten stellen. Het is hiervoor niet noodig, dat onderwijzers, die van hunne dwaling overtuigd worden, zich zelven voor het aangezigt hunner leerlingen logenstraffen, en bekennen, dat zij vroeger eene verkeerde uitspraak hadden aangenomen; hierin schijnt Mr. beijerman aan Referent toe, in misvatting te verkeeren. Zij kunnen beginnen met bij de nieuwaankomende scholieren eene betere uitspraakleer te volgen, en de tijd zal spoedig het overige doen. Wij maken intusschen van deze gelegenheid gebruik, om onderwijzers over het algemeen opmerkzaam te maken op de korte uitspraakleer der Nederduitsche taal, te hunnen behoeve geschreven door j.f. bosdijk, en ten jare 1844 te Amsterdam bij van nifterick uitgegeven; waaruit zij veel leeren kunnen.
Papier en druk van het Tijdschrift zijn zeer goed, terwijl het naslaan der zaken door registers gemakkelijk wordt gemaakt. De prijs is matig. Wij mogen het dus in allen opzigte aanbevelen. Zoodra ons weder een volledige jaargang zal geworden zijn, zullen wij ook van dezen eenig berigt geven.




Geschiedenis der regering der twee laatste Koningen uit het huis van Stuart, naar het oorspronkelijke van Ch.J. Fox, vrij vertaald en met aanteekeningen voorzien door Mr. P. Simons. Te Delft, bij H. Koster. 1843. In gr. 8vo. VI en 239 bl. f 2-40.

De beschouwingen van eenen staatsman als fox over de geschiedenis van een tijdperk, voor Engeland van zulke ge-
{==598==} {>>pagina-aanduiding<<}
wigtige gevolgen, als de regering der beide laatste stuarts, kunnen niet anders dan hoogst belangrijk zijn voor den beoefenaar der historie. Het oorspronkelijke werk, voor zoo verre het voltooid en uitgegeven is, daar de dood den bekwamen Schrijver verhinderde het te voltooijen, het oorspronkelijke werk schijnt zeer zeldzaam te zijn, en reeds om deze reden alleen deed de Heer simons goed, toen hij aan ons publiek eene vertaling van hetzelve aanbood. Het tijdvak, dat hier behandeld wordt, geeft stoffe tot gewigtige bespiegelingen, waardoor de geschiedenis in de daad de leermeesteresse der menschheid wordt. De wijze, waarop deze beschouwingen hier worden medegedeeld, is even boeijend als eenvoudig. De Schrijver is wars van redekunstige sieraden; het is de taal des gezonden, degelijken verstands, ongekunsteld, ordelijk, in aangenamen stijl, door belangrijkheid van zaken, meer dan door sierlijkheid van woorden boeijende. In het eerste Hoofdstuk vangt hij aan met eene korte beschouwing van het tijdvak, dat de regering van karel II voorafging, een tijdvak, dat voor dezen Vorst zelven zoo rijk in leering had kunnen zijn. Met belangstelling leest men het oordeel van eenen man, als fox, over de veroordeeling en regtspleging van karel I en over cromwell, een buitengewoon man, gelijk hij, bl. 11, zegt, die het ‘aan zijne bijzondere bekwaamheid verschuldigd was, dat hij tot zijn dood een regeringstelsel kon volhouden, zoowel door rede, als door vooroordeel verworpen: door de rede, want er was geene vrijheid; door het vooroordeel, want er was aangematigd gezag..... Alles wel overwogen, dan zal cromwell altijd tot den eersten rang dergenen behooren, die zich door eigen kracht tot
de oppermagt hebben verheven; met betrekking tot de zedelijkheid zelfs zou misschien niemand hunner minder berispelijk zijn, zoo zijn karakter niet besmet ware geweest met de hatelijkste en onteerendste aller ondeugden, de huichelarij.’
Weldra komt de Schrijver alzoo aan het eigenlijke onderwerp zijner behandeling, en de woorden, waarmede hij zijne geschiedenis der regering van karel II aanvangt, zijn te merkwaardig, om ze hier niet aan te halen, te meer, omdat zij eene les behelzen ook voor onze dagen, waarin men wel eens te veel heil verwacht van de doode letter der wetten. ‘De regering van karel II,’ zegt hij, bl. 14, ‘is

{==599==} {>>pagina-aanduiding<<}
een tijdperk van goede wetten en slecht bestuur. Het verbeteren van vele lijfstraffelijke wetten, de habeas corpus acte, de wet op het driejarig parlement, het afschaffen van sommige voorregten, dit alles heeft een der beste geschiedschrijvers het jaar 1679 doen voorstellen als het tijdvak, waarop onze staatsregeling den trap van volkomenheid heeft bereikt. Maar in eene kleine aanmerking, onder deze plaats gezet, erkent dezelfde schrijver, dat de tijden onmiddellijk op dat jaar gevolgd juist de grootste verdrukking hebben opgeleverd. Welke stof tot nadenken levert deze aanmerking op! Welk een bewijs voor het onvoldoende der wetten en de onvolmaaktheid der menschelijke instellingen! Bij de overweging der vorderingen onzer staatsregeling tot het oogenblik genaderd, dat zij hare volmaaktheid verkregen heeft, zien wij een tijkvak van verdrukking en ongelukken, die niet door vreemde oorzaken worden voortgebragt, zoo als oorlog, hongersnood of pest, die ook niet voortkomen uit verandering der wetten; neen, een verkeerd bestuur, ziedaar de reden van het kwaad, dat in zijn vaart door onze zoo hoog geroemde staatsregeling niet is kunnen worden gestuit. Hoe ijdel is dus de gedachte, dat de wetten alles zijn! En hoe dwaas en nadeelig is de gevolgtrekking daaruit afgeleid, dat men zich over de zaken en niet over menschen moet bekommeren!’ De verachtelijke laagheid van karel II levert den Schrijver de stof tot de treurigste beschouwingen van de daden zijner regering, die onpartijdig worden in het licht gesteld. Bij het spreken over den tweeden oorlog met ons land, wiens schandelijkheid hij onverholen erkent, vinden wij de volgende schoone woorden over de witt, bl. 19: ‘De val van den Raadpensionaris de witt, dat is van den besten, meest wijzen en vaderlandslievenden dienaar, die ooit op het staatkundig tooneel verscheen, was te gelijker tijd
niet alleen de schreeuwendste onregtvaardigheid en ondankbaarheid, maar tevens het meest ontmoedigend voorbeeld voor de vrienden der vrijheid, dat de geschiedenis oplevert. Werd eertijds aristides verbannen, hij werd ook terug geroepen: werd dion door de Syracusers met ondankbaarheid beloond, dan was die ondankbaarheid voor hen meer dan eens het voorwerp van berouw: stierven sidney en russel op het schavot, zij hadden ten minsten het leed niet, van door de handen des volks om te

{==600==} {>>pagina-aanduiding<<}
komen: ook werd aan hunne gedachtenis later eer bewezen, en nog heden is het genoeg om het hart van iederen Engelschman hoog te doen kloppen; maar het oogenblik van den val van de witt was ook dat van den val zijner partij. Die naam zoo vereerd bij elk die deugd en wijsheid waardeert, in de edelste bemoeijingen, in de diensten van den staatsdienaar, moet zeker dubbel waard wezen bij de landgenooten van dien verheven martelaar, en toch weet ik niet dat tot heden eenige openbare eer aan zijne nagedachtenis gegeven werd.’
Wij zouden te uitvoerig worden, indien wij den Schrijver in zijne belangrijke beschouwingen van karel's regering wilden volgen, wiens karakter door hem met onpartijdige gestrengheid geteekend wordt. ‘De geschiedenis,’ zegt hij, ‘levert geen tweede voorbeeld op van iemand zoo gesteld op magt en met zoo weinig zucht naar roem: van beginselen ontbloot, ondankbaar, laag en trouweloos, was hij tevens wraakzuchtig en niet vatbaar voor berouw: teregt ontzegt burnet hem alle zachtaardigheid, en moeijelijk kan men begrijpen, hoe zijne voorstanders hem deswegen hebben geprezen. Men kan geen voorbeeld aanwijzen van iemand, wiens leven hij gespaard heeft, als de dood voor zijne staatkunde of wraakzucht dienstig was.’ Ook het goede, dat hem eigen was, wordt niet voorbijgezien. ‘Opgeruimd, vriendelijk en spraakzaam, was hij vrij van hooghartigheid en trots. Nooit heeft men hem die beschaafdheid kunnen ontzeggen, welke door sommigen onder de deugden geteld wordt; ook had hij de gemakkelijkheid van karakter, die wel is waar door sommigen wordt afgekeurd, maar die mij eene goede hoedanigheid toeschijnt.’
Het volgende Hoofdstuk is aan den aanvang der regering van jacobus II gewijd, een treurig tafereel van boosheid, laagheid en wreedheid, gelijk men aan het slot uit de woorden van fox zal kunnen zien, die tevens zijn streng, maar regtvaardig oordeel over den laatsten Koning der stuarts uitdrukken, bl. 108: ‘Ik heb geen gunstig tafereel van den toestand van Engeland willen schetsen, als ik zeide, dat het door een slaafsch parlement was vertegenwoordigd: als ik een volk heb geteekend, dat niet alleen gewillig, maar zelfs met vreugde zich leende tot alle maatregelen, door jacobus in het begin zijner regering genomen; dat den Ko-
{==601==} {>>pagina-aanduiding<<}
ning de wetten liet trotseren door eigendunkelijk belastingen te heffen, en het parlement te bedreigen, dat hij zonder hetzelve zou regeren, als het hem niet wel behandelde: die de Protestantsche non-conformisten vervolgde, die de grootste dwingelandij uitoefende!’
Het laatste Hoofdstuk behandelt de mislukte ondernemingen van den Graaf van argyle in Schotland en van den Hertog van monmouth in Engeland, en is in denzelfden boeijenden trant geschreven, als de beide vorigen. Wij bejammeren het zeer, dat de dood den bekwamen Schrijver verhinderd heeft zijn werk te voltooijen, waarvan de teregtstelling van monmouth nu het slot uitmaakt. Maar ook nu verdient het ten volle de belangstelling van den beoefenaar der historie, en zijn wij den Heer simons dank schuldig, dat hij het voor ons publiek toegankelijk heeft gemaakt. Wij hebben opzettelijk meer hier en daar eene proeve, dan een geregeld verslag gegeven. Wat wij op de uitgave hebben aan te merken, is het overgroot aantal van druk- en taalfouten, en de ongelijkmatige, slordige interpunctie. Met weinig moeite ware daarvoor beter te zorgen geweest.




Redevoeringen, door J. van Harderwijk, Rz., Lid der Maatschappij der Nederlandsche Letterkunde te Leiden, van de Koninklijke Akademie van Beeldende Kunsten te Amsterdam, Lid van verdienste en Voorzitter van het Schilderkundig Genootschap te Rotterdam. Te Dordrecht en te Rotterdam, bij H. Lagerwey en H.W. van Harderwijk. 1844. In gr. 8vo. 136 bl. f 1-80.

De Heer van harderwijk, bekend als een warme voorstander en ijverig beoefenaar der Schoone Kunsten en Letterkunde, biedt het publiek, en bijzonder den leden van het Schilderkundig Genootschap te Rotterdam, dezen bundel aan, waarin onder anderen zijne redevoeringen, vroeger in het Teekengenootschap Hierdoor tot Hooger op de jaarlijksche vergadering van prijsuitdeeling gehouden, en eene, vóór dat de plegtige inwijding van de vereeniging der Kunstgenootschappen Hierdoor tot Hooger en Arti Sacrum plaats had, door hem gedaan, voorkomen, benevens de Cantate, welke

{==602==} {>>pagina-aanduiding<<}
hij te dezer gelegenheid vervaardigde, en die door een' uitgezochten kring van liefhebbers en liefhebsters, onder directie van den Heer hutschenruiter, werd uitgevoerd; terwijl de Heer van harderwijk in zijn voorberigt de gelegenheid waarneemt, om hun daarvoor hier opentlijk zijnen dank te betuigen. Hoezeer eenige dezer redevoeringen, reeds vóór jaren, in een onzer tijd- of maandschriften werden opgenomen, zijn zij voor het kunstminnend publiek en de leden van het Schilderkundig Genootschap, door de gelukkige keus der onderwerpen en de doelmatige behandeling daarvan, belangrijk genoeg, om eene plaats in dit bundeltje te verdienen, zoo als: Hollands Schilderroem beschouwd als een krachtig middel ter aankweeking en beoefening der kunst; - over het belangrijke der Schilderkunst in betrekking tot de Geschiedenis des Vaderlands; - over de verpligtingen, aan den beeldenden kunstenaar als werkzaam lid der Maatschappij verschuldigd.
Redevoeringen bij gelegenheden als jaarlijksche prijsuitdeelingen in Kunstgenootschappen te houden, is eene niet gemakkelijke taak. Men mag hier niet te hoog in het aesthetisch of te diep in het theoretisch gedeelte van de beschouwing der kunst zich verheffen of afdalen; men zou dan door de toehoorders niet begrepen worden, en slechts verveling bij hen doen ontstaan. Men moet zich ook van den anderen kant voor eene zwellende, oppervlakkige wijze van behandeling wachten, die, slechts uit bekende gemeenplaatsen bestaande, in brommende volzinnen, eigenlijk niets zegt of beduidt. De Heer van harderwijk heeft het juiste midden dezer beide soorten gevat; hij is niet te speciaal kunsttheoretisch noch te populair en te oppervlakkig, en weet door stijl, inkleeding en juiste opmerkingen te boeijen.
Met dat al moet toch Rec. erkennen, dat de zuiver letterkundige Redevoeringen, die verder in dezen bundel voorkomen, namelijk over den invloed der Dichtkunst op de vermeerdering van de genoegens des huiselijken levens; over den invloed en de uitwerking der Dicht-, Schilder- en Toonkunst in het algemeen, en het nut, hetwelk deze meer bijzonder hare beoefenaars aanbrengen, en eindelijk die over het bewaren en handhaven van onzen Letterkundigen Roem, hem meer, vooral de laatste, hebben voldaan. De Redenaar was hier vrijer op het terrein, hetwelk hij zich voor zijne

{==603==} {>>pagina-aanduiding<<}
behandeling verkoos. In de laatstgenoemde, die wij de beste van den bundel keuren, kon hij, als zijnde die in eenen letterkundigen vriendenkring, Voor Vriendschap en Letteren, uitgesproken, aan eene meer grondige en uitvoerige beschouwing van zijn onderwerp zich overgeven, en zijne opmerkingen meerdere juistheid en litterarische wetenschappelijke degelijkheid bijzetten; terwijl ook zijn stijl meerdere klaarheid en eenvoudigheid kon aannemen.
Wij zeggen den Heere van harderwijk dank voor het aangename lettergeschenk, dat hij het publiek en den leden van het Schilderkundig Genootschap heeft aangeboden. Het is net en tevens niet te kostbaar uitgevoerd, en met een toepasselijk titelvignet versierd.

De twee Admiraals. Een Zeeroman, tijdens den inval van den Pretendent in Schotland. Door James Fenimore Cooper. Uit het Engelsch. II Deelen. Te Gorinchem, bij A. van der Mast. 1844. In gr. 8vo. 738 bl. f 7-25.

Rec. begint met het groote gebrek in dezen roman te noemen, ten einde later het vele goede te kunnen zeggen; dat gebrek is op vele plaatsen eene groote langdradigheid. Cooper is daar zelden geheel van vrij te pleiten, en maakt dikwijls misbruik van het regt, om zijne personen sprekende in te voeren. Hij laat ze dan meermalen zoo lang redeneren, dat den lezer het geduld vergaat. Tot deze fout vervalt hij in den roman, die voor ons ligt, ook niet zelden. De lezers van zijne werken intusschen zijn daaraan gewoon, en weten, dat men dit den vruchtbaren Schrijver moet ten goede houden, die doorgaans andere voortreffelijke eigenschappen heeft, waardoor men genoopt wordt, het gerekte voor lief te nemen. De gewone romanlezer weet meestal daarmede ook raad, en springt met het oog vlug henen over alles, wat hem minder bevalt of hem te lang ophoudt.
Heeft men zich eenmaal over dit punt heengezet, dan hebben wij grooten lof aan dezen roman toe te zwaaijen. Hij behoort onder diegenen, welke hunne waarde niet van het vreemde of avontuurlijke der ontmoetingen ontleenen, maar van de teekening der personen en hunner karakters. De

{==604==} {>>pagina-aanduiding<<}
Schrijver heeft zich blijkbaar een bepaald denkbeeld ter uitwerking voorgesteld. De vriendschap tusschen de beide Admiraals is in de daad het hoofdonderwerp des geheelen boeks, waaraan al het overige slechts ondergeschikt is. Deze vriendschap, bij verschillende staatkundige inzigten trouw en onwankelbaar, is in vollen nadruk aandoenlijk. Zij wordt op eene zware proef gesteld. De Pretendent doet eenen inval in Schotland op het oogenblik, waarop de beide Admiraals te zamen het bevel voeren over eene vloot, wier werkeloosheid of medewerking niet weinig kan afdoen tot beslissing der groote zaak. De innerlijke tweestrijd, waarin Admiraal bluewater, de geheime voorstander der stuarts, daardoor geraakt, wordt treffend beschreven, gelijk niet minder het vertrouwen op zijnen vriend bij Admiraal oakes, en de wijze, waarop deze dit regtvaardigt. De zeeslag is derwijze voorgesteld, dat men er als bij tegenwoordig is, en de laatste tooneelen tusschen de beide vrienden zijn treffend. Rondom hen zijn eenige belangwekkende personen gegroepeerd, en het geheele stuk behoort, naar Recs. oordeel, onder de zeer goede romans van cooper.
Rec. waagt het niet, een stellig oordeel over de vertaling van de zeetermen in dit boek te vellen, ofschoon het hem voorkwam, dat deze in goede handen was gevallen. Ook overigens is de vertaling vrij goed, ofschoon men nog wel eens stuit op fouten, als deze: I. bl. 9, st. jakob de minste, waar de woordspeling geheel verloren is gegaan en onverstaanbaar geworden, of II. bl. 270, waar het Engelsche drum, eene soort van danspartij, door de trom vertaald is.
Wij wenschen het boek vele lezers toe. Het is netjes uitgevoerd, met een vignet, dat een' zeeslag voorstelt; moeijelijk ligt aan te wijzen, op welke bladzijde van het boek deze beschreven wordt.


{==605==} {>>pagina-aanduiding<<}

Cupido. Te Utrecht, bij van Paddenburg en Comp. 1844. Post 8vo. 140 bl. f 1-25.

Aan wien wij de verzameling van dit bevallige boekje hebben te danken, wordt ons niet berigt. Het verschijnt zonder eenige bijzondere aanwijzing in het licht, maar prijst zich door netten druk en bevallig uiterlijke als van zelf aan. Het is eene verzameling van minnedichten uit de beste onzer oude dichters, eene verzameling vol liefelijke, zoetvloeijende, teedere of geestige stukjes, met oordeel gekozen en van dien aard, dat zij geene stuitende of al te losse gedichten bevat, zoodat zij gereedelijk als een bevallig geschenk kan worden uitgereikt. Een paar stukjes zijn door den Heer craeyvanger op muzijk gebragt. Jammer, dat het lieve boekje door dien leelijken cupido op den titel wordt ontsierd! Hij schrikke niemand af! Het aardige bundeltje vinde vele koopers en lezers!




Korte Verhalen en Levensbijzonderheden van vermaarde Personen. Uit geloofwaardige Schrijvers bijeenverzameld door R. Arrenberg. Te Haarlem, bij de Erven F. Bohn. In kl. 8vo. 108 bl. f 1-:

Korte Verhalen en wetenswaardige Voorvallen. Uit geloofwaardige Schrijvers bijeenverzameld door R. Arrenberg. Te Haarlem, bij de Erven F. Bohn. In kl. 8vo. 108 bl. f 1-:

De Historiën en zonderlinge Gevallen van r. arrenberg behoorden niet alleen tot de geliefkoosde lectuur van een vorig geslacht, maar genoten, in weêrwil van alles wat van soortgelijke verzamelingen later, oorspronkelijk of vertaald, het licht zag, het zeldzaam voorregt van nog op den duur sterk gezocht te worden. Dit is wel het voldingendste bewijs, hoe, tijdens de eerste uitgave, de toenmalige behoefte door den Schrijver goed begrepen werd, hoe zeer hij

{==606==} {>>pagina-aanduiding<<}
den smaak der natie kende, en hoe zijne uitgestrekte belezenheid, zijn schrander hoofd en zijne vlugge pen beide wisten te bevredigen. De Heer r. arrenberg, eerst Boekhandelaar, daarna Courantier te Rotterdam, bekleedde eene niet gewone plaats onder onze autodidacten. Breed is de lijst der meerder of minder uitgebreide boek werken of kleine stukjes, door hem òf met oordeel vertaald en omgewerkt, òf oorspronkelijk, met zaakkennis en in kernachtigen stijl, geschreven, en, hetzij afzonderlijk, hetzij in Maandwerken, (niet het minste in de Vaderlandsche Letteroefeningen) het publiek medegedeeld, welks zucht voor degelijke lectuur hij daardoor aanwakkerde, welks kennis van landen, volken en zaken hij daardoor verrijkte, welks smaak hij daardoor beschaafde; terwijl hij, wel verre van om dit alles zijne beroepsbezigheden te verwaarloozen, tevens den boekhandel, nu eens door de moeijelijke bewerking van het Naamregister der Nederduitsche Boeken, dan weder door het stellen van krachtige memoriën tegen voorgeslagene beperkingen, groote diensten bewees, en de Courant zijner Vaderstad, jaren lang door hem geheel alleen geschreven, uit hare vroegere minbeduidendheid ophief, en haar het algemeen vertrouwen verwierf, dat zij tot op dezen dag heeft mogen behouden.
Alles, wat van zoodanige hand komt, moet dus blijvend welkom zijn, en de Uitgevers der boven aangekondigde werkjes hebben wèl gedaan, deze verzamelingen van grootendecls vroeger onuitgegevene korte verhalen en anecdoten, door genoemden Schrijver bijeengebragt, met de noodig geworden verbeteringen in taal en stijl, en met eenige aanvullingen van eene andere bekwame hand, het publiek aan te bieden. Beider inhoud is uiterst afwisselend, onderhoudend, belangrijk en niet zelden leerzaam. Niet alleen jongelieden, voor wie zij in de eerste plaats bestemd en tot geschenkjes aan welke zij uitnemend geschikt zijn, zullen die met het grootste genoegen lezen, maar reeds leerde de ondervinding, dat ook meer bejaarden en geoefenden zich daarmede aangenaam verpoosden. Het eerste stukje behelst achtenveertig, het andere achtëntwintig verhaaltjes. De steendrukplaatjes zijn allerliefst, de prijs is matig, de uitvoering keurig, zoo als men dit van de Erven bohn gewoon is.





{==607==} {>>pagina-aanduiding<<}

Aardrijkskundige Lessen ten gebruike der lagere Scholen, of eerste Onderrigt in de kennis der geheele Aarde, door P.J. Mendel, Onderwijzer te Schiedam. Te Schiedam, bij J. de Munnik. 1844. In kl. 8vo. 162 bl. f :-55.

Wij zien niet in, waarom het aantal leerboekjes in de beginselen der Aardrijkskunde met een, dat geheel op de gewone leest geschoeid is en niets bijzonders heeft, moest vermeerderd worden. Door waarschuwing en handteekening waarborgt men zich tegen nadrukkers; maar zijn eigenlijk die aardrijkskundige lessen - en hun getal is legio - wel iets anders, dan nadrukken van elkander?
Het boekje is wèl, gelijk honderd anderen. Wij teekenden aan, dat de opgave der eilanden van Zuid-Holland, op bladz. 28, onjuist en onvolledig is, en bladz. 128 ten onregte gezegd wordt, dat de Dhawala Giri een der hoogste van alle bekende bergen op den aardbol is; van de bekende (en waarschijnlijk van allen) is het de allerhoogste.

De Leidsman der Jeugd. Iste Deel en IIden Deels 1ste, 2de en 3de Stukje. 1844-5. Te Dordrecht, bij G. Los, Gz. In kl. 8vo. De geheele jaargang f 1-20.

Wij kondigden reeds een paar Nommers van het Iste Deel van dien Leidsman aan. (Vaderl. Letteroef. 1844. No. XIV.) Daar de 12 stukjes des eersten Deels nu voltallig zijn, willen wij kortelijk berigten, dat het zeer lieve en leerzame stukjes voor de jeugd bevat. De nu en dan voorkomende Bijbelsche verhalen worden toch zoo eenvoudig mogelijk voorgedragen, opdat de roerende schoonheid dier tafereelen niet verloren ga, en er geene dogmatiek in kome, die boven de kinderlijke bevatting ligt.
Men zorge, dat de dichtstukjes steeds kort en voor kinderen verstaanbaar zijn. Sommige van den zich noemenden johannes zijn in een' goeden toon. Het stukje echter in

{==608==} {>>pagina-aanduiding<<}
No. II van het 2de Deeltje beviel ons niet. Het is veel te gerekt, en uitdrukkingen als:

‘Ook voor u is Hij gestorven. 
Pas geboren, was met schuld 
Reeds uw reekning aangevuld. 

Maar,’ zegt dan de moeder verder, ‘Jezus heeft die schuld bij den Vader aangevuld,’ verstaan de kleinen niet, hoe plat dan ook het oud-orthodoxe gevoelen is uitgedrukt.
Evenmin is het gepast, de kinderen te laten zingen:

Ja, wij komen! Ja, wij komen, 
Lieve Jezus! zonder schromen, 
Als wij worden opgenomen 
In uw godlijke eerewacht (!?) 

Achter No. 1 van het 2de Deel wordt eenige geschikte lectuur voor kinderen opgegeven. Er was nog wel wat bij te voegen geweest: Onze p. moens en van meerten mogen met anderen wel in de rij staan.
Wij kunnen den Leidsman anders wel aanbevelen. Hij houde ons slechts deze wenken ten goede.





{==609==} {>>pagina-aanduiding<<}

Boekbeschouwing.

De Bijbelsche Geschiedenis naar de behoeften van dezen tijd, geschetst in Voorlezingen voor beschaafden, door C.H. Kalkar. Uit het Hoogduitsch vertaald door Dr. L.S.P. Meyboom, Predikant te Steens. Iste Deel. Te Groningen, bij J.B. Wolters. 1845. In gr. 8vo. VIII en 379 bl. f 3-60.

Met eene gunstige verwachting, op de namen van Schrijver en Vertaler gegrond, namen wij deze Voorlezingen over de Bijbelsche geschiedenis in handen. De eerste is, bij het godgeleerde publiek door zijne Prijsverhandeling over de Theocratie (uitmakende het tweede Deel der nieuwe werken van het Haagsch Genootschap), de ander door zijne belangrijke Dissertatie, alsmede door zijn geschrift over hemsterhuis voordeelig bekend. Beiden hebben dan ook, na de lezing van dit werk, onzen dank voor hunnen arbeid verworven. En wij spoeden ons, om, dit geschrift kortelijk aankondigende, zoowel deszelfs gunstige als minder gunstige zijden onpartijdig in het licht te stellen.
De Voorlezingen zijn door Dr. kalkar (Hoogleeraar aan de Cathedraalschool te Odense op Fühnen in het Koningrijk Denemarken) in de Deensche taal voor een gemengd publiek gehouden, en later ook in het Hoogduitsch uitgegeven. De Schrijver had zich daarbij (blijkens de Voorrede) ten taak gesteld, om de vruchten van zijne Bijbelstudie in eenen bevattelijken vorm te kleeden, en te beproeven, of eene zamenhangende voorstelling der Bijbelsche geschiedenis, waarin derzelver hoofd, jezus christus, overal als zoodanig op den voorgrond treedt, ingang zou kunnen vinden bij nadenkende hoorders, en zoo tot eene eigene lezing der H.S. aan te moedigen. Zijn hoofddoel was niet de mededeeling der geschiedkundige stof, maar hij wenschte de belangstelling in de Godsdienst,

{==610==} {>>pagina-aanduiding<<}
van welke hij zelf uitging, bij zijne lezers op te wekken. Vragen, op het gebied der critiek behoorende, moesten daarom ten eenenmale buiten den omvang eener voorstelling blijven, die van het onwrikbaar geloof aan de Goddelijkheid der H. Schriften uitgaat. Dit eerste Deel bevat de heilige geschiedenis tot aan de Babylonische ballingschap, het tweede zal die van de ballingschap tot op de hemelvaart van christus vervolgen. - In het Deel, dat voor ons ligt, en dat niet minder dan 21 Voorlezingen bevat, gaat de Schrijver dezen weg, dat hij begint met het algemeene oogpunt aan te geven, waaruit hij de Bijbelsche geschiedenis beschouwt. Zij is geschiedenis der ware Godsdienst, en tevens de geschiedenis van het menschelijke hart. - Na eenige opmerkingen aangaande de taal en wijze van uitdrukking hier heerschende, geeft hij vervolgens een kort overzigt van de verschillende boeken des O. en N.V., ten einde zijnen hoorderen den Bijbel in het algemeen te leeren kennen, en treedt langs dezen weg nader ter zake. Van de 4de tot 21ste Voorlezing voert hij ons door de oorkonden der Israëlitische openbaring henen, en doet de voornaamste personen en gebeurtenissen ons uit belangrijke oogpunten beschouwen. Aan het slot wordt over de waarde der Israëlitische geschiedenis gehandeld, als bevattende eene uitnemende voorbereiding voor de verschijning van het Christendom, en eene spiegel van Gods leiding met iederen mensch.
Wij mogen niet ontkennen, hier veel voortreffelijks te hebben aangetroffen. De Schrijver moge niet opzettelijk gebruik maken van de resultaten der nieuwere wetenschappelijke onderzoekingen aangaande sommige gedeelten des O.T.; het blijkt echter hier en daar, dat hij met dezelve geenszins onbekend is gebleven, schoon zijn standpunt tegenover de nieuwste critiek welligt conversatiever is, dan behoudens de waarheid mogelijk, en ook tot stichting en onderwijzing zijner toehoorders volstrekt noodzakelijk was. Dat hij critische bedenkingen niet beoordeeld of wederlegd heeft, kunnen wij gemakkelijk begrijpen en goedkeuren. Maar daarentegen rustte op hem de pligt, om positieve

{==611==} {>>pagina-aanduiding<<}
beweringen, en beginselen, waarvan hij uitging, hier en daar opzettelijker te staven. Zoo is het met zijne verklaring, dat het Mozaïsche scheppingsverhaal goddelijke openbaring vervat, dat het boek Jona een streng historisch karakter heeft en anderen. - Van de andere zijde zijn er grondbegrippen in de opvatting der geschiedenis van het O.V., waaromtrent het ons onmogelijk geweest is, des Schrijvers meening naauwkeurig te leeren kennen. Eene klare voorstelling van Engelverschijningen, van Profetisme, van offerdienst en andere denkbeelden hebben wij gemist. Over het geheel heeft het oratorische karakter van dit geschrift, naar het ons voorkomt, aan de uitdrukking vaak iets onbestemds en zwevends gegeven, dat ter bevordering van heldere Bijbelkennis niet veel bijdragen kan. Of zou het, om slechts één voorbeeld te noemen, met den aard van het onsterfelijkheids-geloof onder het O.T. wel zijn overeen te brengen, dat de Profeten ‘zielen zochten te winnen voor het hemelsche Canaän’ (bl. 204). Is het zoo zeker, dat jephta zijne dochter werkelijk geslagt heeft? (bl. 191). En heeft ooit het geheele Israëlitische volk in de vlakte voor Jericho een hemelsch gezigt gezien? (bl. 173). - De Schrijver heeft dan ook niet zelden hoogst moeijelijke gedeelten des O.V. vermeld, zonder iets tot hunne verklaring of tot staving van zijn gevoelen te zeggen. Bladz. 174 lezen wij (b.v. over Josua X:13), ‘dat voor Jehova de krachten der natuur terug weken. “De zon stond stil” heet het in een oud lied.’ En dit is alles. - Zoo wordt, bl. 374, beweerd, ‘dat ezechiel het Verbond des N.T. zag te voorschijn treden in de verheerlijkte gedaante van een Gods tempel,’ doch het bewijs dezer verklaring van ezechiel's tempel vinden wij niet. Even weinig zal de Schrijver bij de meesten zijner
lezers wel toestemming vinden, als hij, bl. 61, beweert, dat adam's val ook op de stoffelijke wereld den treurigsten invloed heeft uitgeoefend, zoodat er geen voorwerp in de natuur is, waarvan hij zou durven te zeggen: zoo was het in den uchtend der schepping. Die bewering zou, consequent volgehouden en toegepast, tot de grootste ongerijmd-
{==612==} {>>pagina-aanduiding<<}
heden voeren. - Hoogst onwaarschijnlijk zijn even zoo uitspraken als deze (bl. 63): dat eva reeds bij kaïn's geboorte zou gemeend hebben, den overwinnaar der slang te hebben verkregen. Aangaande enkele belangrijke gebeurtenissen, zoo als het waarlijk wonderdadige in de Sinaïtische wetgeving, de spijziging des volks door Manna, de geschiedenis van ruth en andere vinden wij geen' enkel woord van opheldering.
Zouden wij in één woord de voorname schaduwzijde van het boek aanwijzen, naar ons oordeel, het schijnt deze te zijn, dat de Schrijver meer gepoogd heeft het symbolisch karakter der verhalen van het O.T. aan te wijzen, dan wel den historischen gang der gebeurtenissen zelve, door oplossing van onafwijsbare uitleg- en oudheidkundige vragen in het licht te stellen. Voor deze laatste komt het ons voor, dat de Bijbel van van der palm voor de Jeugd veel meer bijdragen bevat, dan deze Voorlezingen.
Is er alzoo nog al wat kaf onder het koren, het zij verre van ons te ontkennen, dat ook dit laatste hier overvloedig gevonden wordt. Voor de diepere Theologische, symbolische en geestelijke opvatting des O.V. zal men hier hoogst belangrijke wenken en bijdragen in menigte vinden. Er zijn trekken in, die eene meesterhand verraden, en bewijzen, wat grondigen blik de Schrijver op sommige bladen der gewijde geschiedenis geslagen heeft. En schoon hij de onmiskenbare neiging toont, aan het symbolisch-typisch standpunt zoo eigen, om de historische werkelijkheid tot een ideaal te verheffen, zoo is hij echter vrij van eenzijdige bekrompenheid. Ten proeve verstrekke de volgende schoone opmerking, die wij tevens als aanbeveling van dit geschrift, niettegenstaande deszelfs gebreken, afschrijven (bl. 180). Zij betreft het tijdperk der Regteren:
‘Men zoeke geene helden der deugd in die mannen, welke God verwekte om Israël te redden. Gelijk de geest des tijds onwillekeurig op alle menschen invloed heeft, zoo werden ook zij door hunnen tijd gedragen (?!), en deelden in de begrippen, gebreken en inrigtingen hunner eeuw. Daarom zijn deze helden geene reine gestalten,

{==613==} {>>pagina-aanduiding<<}
maar zij toonen ons de meest verschillende vormen en toestanden der menschheid. Hoeverre is de H. Schrift verwijderd van de bekrompenheid der zulken, die de werkingen des Goddelijken Geestes tot enkele, door hen zelve gevormde voorstellingen willen beperken. Hij stroomt met eene rijke volheid door de aderen der heilige geschiedenis, vertoont zich in allerlei vormen en verschijnselen, die de tijd vereischt; hij bekleedt helden met moed, sterkt de dapperen met kracht, legt de woorden der geestdrift op de lippen der Profeten, en vervult de Apostelen met het woord der heiligmaking. Zoo verschijnen de scheppende en onderhoudende krachten Gods, zoo wel in het rijk der genade, als in dat der natuur, onder de meest verschillende vormen. In alle tijden werd door het woord: geest Gods, hetzelfde godsdienstige denkbeeld uitgedrukt, naar die mate, en in dien omvang, waarvoor elke tijd vatbaar is.’
Niet minder achten wij dit geschrift belangrijk, als eene poging, om de uitspraken des Christelijken geloofs in overeenstemming te brengen met eene historische beschouwing der heilige oorkonden. Vooral roemen wij den krachtigen, warmen en bezielden toon, die hier is aangeslagen. En wij mogen niet vergeten, te vermelden, dat hier een rijkdom van schoone practische opmerkingen is ingeweven, zonder dat de Schrijver, zoo als men het noemt, begint te preêken.
De Heer meyboom, die voor de vertaling zich veel moeite gegeven heeft, zou die, dunkt ons, nog meer beloond hebben gezien, als hij ons, in plaats daarvan, liever eene gcheele omwerking van kalkar's Voorlezingen gegeven had, ingerigt ten behoeve van het beschaafde godsdienstige publiek, waarbij echter het eigenaardige der oorspronkelijke bewerking, waar het noodig was, had kunnen bewaard geworden zijn. Ons publiek schijnt meer helderheid en juistheid van voorstelling te eischen, dan hier gevonden wordt: aan diepte van opvatting der geschiedenis ontbreekt het in dit boek geenszins. Doch als ook de Doensche lezers en hoorders de eerste kunnen ontberen,

{==614==} {>>pagina-aanduiding<<}
moeten zij ver boven of - beneden onze landgenooten staan.
De uitvoering is hoogst loffelijk. Met belangstelling zien wij het tweede Deel te gemoet, dat, daar het over een minder uitgebreid historisch veld te gaan heeft, zeker nog belangrijker zal wezen voor de opvatting der daadzaken van de goddelijke openbaring des N.T.




Geestelijke Stemmen uit de Middeleeuwen. Vrij bewerkt naar het Hoogduitsch van Fr. Galle, door J.J. van Toorenenbergen. (Ik geloof eene heilige, algemeene Christelijke Kerk, de gemeenschap der Heiligen. Apost. Geloofsbel.) Te Rotterdam, bij van der Meer en Verbruggen. 1843. In 8vo. VIII, 263 bl. f 1-80.

Het is een liefelijk geluid, uit lang verledene tijden de stem des geloofs en der liefde te hooren, zoo als zij zich verhief te midden van den strijd op het gebied der godgeleerde wetenschap, of van de doodsche stilte, die er heerschte in de duisternis en te midden der verstijving. Het was een goed denkbeeld, dat galle opvatte en ten uitvoer bragt, om uitgelezene plaatsen uit de werken van alcuinus, anselmus, bernhardus, bonaventura, geiler von kaisersberg, hildebert van tours, hugo en richard van st. victor, raymundus van sabunde, van ruysbroek, sarmarola, suso, fauler, thomas van kempen en andere beroemde en waarlijk geloovige godgeleerden bijeen te verzamelen, en als eenen krans aan te bieden, waarin keur van geurige en schoone bloemen het oog bekoort en het hart verkwikt. Het in 1841 uitgegeven werkje, met den titel: Geistliche Stimmen aus dem Mittelalter zur Erbauung gesammelt von friedrich galle, bevat driehonderd stukken uit werken van middeleeuwsche schrijvers, in negen rubrieken verdeeld. De Heer van toorenenbergen heeft deze bloemlezing voor onze landgenooten, die het Duitsche

{==615==} {>>pagina-aanduiding<<}
werkje niet mogten kennen, toegankelijk gemaakt, en, zoo als de titel zegt: vrij bewerkt, dat is, hij heeft een gedeelte der verzameling weggelaten, en daarvoor iets anders bijgevoegd.
Wat dit weggelatene betreft, geeft galle 300 uitgelezene stukken, de Heer van toorenenbergen biedt er ons slechts 219 aan (*), terwijl het ons leed doet, dat wij ook bij hem missen, wat galle als derde aanhangsel had gegeven: 1o. de opgaaf der aangehaalde Bijbelplaatsen, 2o. de opgaaf van de bronnen, welke bij deze verzameling geraadpleegd zijn. Evenmin als wij inzien, waarom zoo veel werd achterwege gelaten, even min begrijpen wij, waarom hier en daar de stukken zijn verkort, zoo als No. 34 bij galle, vgl. No. 33 bij van toorenenbergen, No. 141 bij galle, vgl. No. 138 bij van toorenenbergen en elders. De korte levensberigten geven insgelijks niet alles, wat in het Duitsche werkje gevonden wordt. Nu stond het wel is waar den Vertaler vrij, niet meer te geven dan hij goed vond, maar het schijnt ons toe, dat, wanneer hij niets had weggelaten, niemand meer naar het oorspronkelijke verlangd zou hebben, terwijl dit nu nog verre van overtollig is ook voor onze landgenooten.
Waarschijnlijk heeft de Heer van toorenenbergen dit willen vergoeden door hetgeen hij in het tweede aanhangsel van zijne eigene hand geeft, zijnde dit een woord over de Mystiek (bl. 218-234), hetgeen zich met ge noegen laat lezen, ofschoon het van zelf spreekt, dat men hier ook niet meer moet zoeken, dan volstrekt noodig is, om voor iemand, die met de zaken nog niet bekend is,

{==616==} {>>pagina-aanduiding<<}
eenig licht daarover te verspreiden. Als inleiding voor de volgende korte levensschetsen is het hier geheel voldoende. Behalve dit woord over de Mystiek (volgens den Heer van toorenenbergen schijnt er geen onderscheid gemaakt te moeten worden tusschen Mystiek en Mysticismus), zijn er nog twee stukken, No. 78 en 80, welke wij bij galle niet vonden, en welke ons dus door den Vertaler als toegift geschonken zijn.
De inhoud is hier in acht afdeelingen verdeeld: 1. Gods wezen, eigenschappen en werken; 2. de Zonde; 3. de Verlossing; 4. Bekeering en geloof; 5. de staat der Genade; 6. Voorschriften van leer en leven voor Gods kinderen; 7. Opwekking, gedachten en gebeden; 8. Dood en eeuwigheid. Dat van toorenenbergen ééne rubriek minder heeft dan galle, is daaruit te verklaren, dat hetgeen bij galle stof voor twee rubrieken was, door den Vertaler is bijeengevoegd in ééne rubriek. De vertaling is zeer goed, over het geheel nog al vrij, doch vloeijend.
Het verheugt ons, dat galle's werkje in onze taal is overgebragt. ‘Nimm nun hin, Christlicher Leser,’ zoo schrijft galle in zijne voorrede, ‘in Liebe den Kranz, den ich Dir mit Herzenslust aus Blumen ferner Auen gewunden habe. Sie sind in den heiligsten Lebensstunden der Freude, des Leids und der Liebe den Herzen grosser Männer aus allerlei Volk und Geschlecht entsprossen, und darum werth der Unsterblichkeit. Mag nun die Nacht länger Jahrhunderte über der Asche ihrer Gebeine ruhen; ihre Geister erheben sich und sprechen lebendig noch heut zu Dir, wie sie zu ihrer Zeit gesprochen in den Tagen vor Alters. Welche theure Stimmen, welche herrliche Gemeinschaft!’ En met die woorden vereenigt Ref. zich even gaarne, als de Vertaler zulks doet, gelijk hij hoopt, dat vele dier stemmen weêrklank mogen vinden in de harten van hen, die ze hooren.
Waarom heeft de Uitgever niet zorg gedragen, dat de prijs der Hollandsche uitgave lager kon gesteld worden dan die van de Duitsche? Nu heeft, indien wij ons niet bedriegen, het tegenovergestelde plaats gehad.


{==617==} {>>pagina-aanduiding<<}

Regtvaardiging van Johannes Ronge. Derde Druk. In gr. 8vo. 60 bl. f :-60.

Regtvaardiging van mijnen afval van de Roomsche Hofkerk. Een open Zendbrief aan allen, die het willen of kunnen hooren, zien en onderzoeken, door Czerski, Apostolisch-Katholiek Priester te Schneidemühl. Benevens zijn laatste schrijven aan het hoogwaardige General-Consistorium te Posen. Uit het Hoogduitsch. In gr. 8vo. 22 bl. f :-30.

De Hoofdstellingen der Christelijk-apostolisch-Katholieke Gemeente te Schneidemühl, vergeleken met die der Roomsch-Katholieke Kerk en beschouwd uit het standpunt der Christelijke vrijheid. In gr. 8vo. 47 bl. f :-50.

Een woord aan de Aanhangers van Rome, bij den aanvang van het jaar 1845, door J. Ronge, enz. In gr. 8vo. 8 bl. f :-10.

Aan mijne Geloofsgenooten en Medeburgers, door J. Ronge. In gr. 8vo. 8 bl. f :-10.

Mijn laatste verblijf te Schneidemühl, of mededeelingen omtrent de personen en omstandigheden in de nieuwe Gemeente aldaar, door A. Vrijheer von Seld. Naar den vijfden druk, uit het Hoogduitsch. In gr. 8vo. 25 bl. (Met een Naschrift, behelzende eenen Brief van J. Czerski aan den Nederlandschen Uitgever.) f :-30.

Allen te Zwijndrecht, bij J. Boden.

Wij hebben zelfs den schijn vermeden, alsof wij, met vooringenomenheid, gretig de gelegenheid wilden aangrijpen, om onze lezers ten spoedigste opmerkzaam te maken op de gebeurtenissen, welke in de Roomsche kerk bui-
{==618==} {>>pagina-aanduiding<<}
tenslands, zelfs in naburige Staten, plaats hebben. Vandaar dat wij liever, dan de eerste aankondigers te zijn van de bovenstaande geschriften, het tijdstip hebben afgewacht, waarop een aanmerkelijk gedeelte der aanhangers van de Roomsche Kerk in dezen partij heeft gekozen; het tijdstip, waarop reeds de Roomschgezinde periodieke geschriften, ook in ons vaderland, kennis hebben genomen van de bedoelde gebeurtenissen en de daartoe betrekkelijke geschriften; een tijdstip dus, in hetwelk men ons niet kan beschuldigen, dat wij, door de aankondiging van deze geschriften, de gemoederen van sommigen onzer landgenooten verontrust en hunne godsdienstige overtuiging zouden gekwetst hebben. Wenschen onze lezers hetgeen in de Duitsche, tot nog toe Roomsch-Katholijke Kerk gebeurd is ook eens uit een ander gezigtspunt te beschouwen dan uit dat, waarop de Ultramontaansche partij hen heeft willen plaatsen, zoo diene daartoe het volgende.
Johannes ronge, Roomsch-Katholijk Priester te Grottkau in Silezië, schreef reeds in het jaar 1842: ‘Het is zeer merkwaardig, wat de Italianen van ons Duitschers sedert kort durven vergen. Wij moeten bidden, dat de Spanjaarden weder in hunne oude kerkelijke slavernij terugkeeren. Wie heeft dan het bloedige drama opgevoerd? Misschien het ongehoorzame volk? Espartero en dergelijke lieden? Wij weten in Duitschland, en wel is waar weten het bijna alle schooljongens, dat, naast de tirannij der Koningen, de aan Rome onderworpene, liederlijke en luije Geestelijkheid voor het grootste deel de oorzaak is, waarom deze schoone natie zichzelve zoo bloedig verscheurt. Zoo weten wij ook, dat de Fransche revolutie niet door danton, camille desmoulins en anderen veroorzaakt werd, maar door de tirannij van lodewijk XIV, de liederlijkheid van lodewijk XV, zoo wel als door de schandelijke buitensporigheden van den Hofadel, van geestelijken en wereldlijken stand. Niet minder weten wij, dat de dertigjarige oorlog niet door luther en melanchthon veroorzaakt, maar eeuwen voorbereid was door Rome en de Duitsche grooten, geestelijken en wereldlijken. Wij

{==619==} {>>pagina-aanduiding<<}
hebben het wel noodig, dat wij voor ons en de Spanjaarden bidden; maar dan zullen wij om onze en de vrijheid en zelfstandigheid der Spanjaarden bidden, waardoor alleen ware godsdienstigheid en zedelijkheid mogelijk wordt, maar niet om slavernij en afhankelijkheid, welke ten hoogste huichelarij en werkheiligheid bewerken.’
Maar vooral was het de beruchte vertooning van den zoogenaamden Heiligen Rok te Trier, in October 1844, die ronge met eene verontwaardiging vervulde, welke het hem onmogelijk was te verbergen. Nu schreef hij den alom bekenden Brief over den Heiligen Rok te Trier. Onder welke gewaarwordingen hij dezen brief schreef, spreken zijne in de Regtvaardiging voorkomende woorden duidelijk uit: ‘Eenen rok, van welken zij zelfs niet eens het bewijs kunnen geven, of hij waarlijk de rok van christus is, vertoonen deze Baälspriesters voor hunne schraapzucht en zucht tot gewin ter openbare vereering, en laten de ligtgeloovige menigte dit kleedingstuk niet slechts vereeren, neen zij laten haar tot hem roepen: “heilige rok, bid voor ons! - heilige rok, voor u buig ik mij neder!” Voor zulk eenen spot, die met de Godsdienst gedreven, voor zulke waanzinnigheid, welke der menschelijke Rede als goddelijk, dewijl zij kerkelijk is, aangeprezen wordt, kan de taal geene woorden vinden, om de regtmatige verontwaardiging uit te drukken, en mijne woorden aan den Bisschop arnoldi, die men al te hevig noemt, zijn, naar gelang van het vergrijp, dat door de hierarchische partij aan de Godsdienst en de Rede gepleegd is, bijna kinderachtig te noemen.’
Genoegzaam gelijktijdig met ronge werd czerski, Vicaris bij de Domkerk te Posen, overtuigd van de gebreken, die in de Roomsche Kerk heerschen; de geveinsdheid van vele priesters, de met voordacht onderhoudene onkunde en het bijgeloof bij de leden der gemeente, de aanleiding tot ontucht door het ongehuwde leven der priesters, de verderfelijke invloed door dezen uitgeoefend tot aankweeking van onverdraagzaamheid, onder anderen op echtgenooten, die in een gemengd huwelijk leven.

{==620==} {>>pagina-aanduiding<<}

Dit een en ander bewoog hem, om op den 22 Augustus 1844 zijn ambt als Roomsch Priester neder te leggen, en een aantal van met hem gelijkgezinden tot eene gemeente van Katholijken, onafhankelijk van de Roomsche Curie of Hofkerk, rondom zich te vereenigen te Schneidemühl in Silezië. Spoedig stelden zich ronge en czerski tot elkander in betrekking, en workten gezamentlijk tot stichting van eene Christelijk-Apostolisch-Katholijke Kerk, welker leerstellingen voornamelijk gerigt zijn tegen hetgeen in die der kenmerkende leer der Roomsche Kerk, naar hun oordeel, strijdig is met de leer der Heilige Schrift.
De aan het hoofd van dit verslag geplaatste titels zijn die der in onze taal, allen bij denzelfden drukker uitgekomene, op deze belangrijke gebeurtenis betrekkelijke geschriften. De overzetting van alle is goed geslaagd; terwijl daarenboven door den drukker, tot een' voldoenden waarborg voor de echtheid van deze bij hem uitgekomene geschriften, in de laatstaangekondigde van deze brochures de vertaling geplaatst is van eenen brief van czerski aan den Nederlandschen Uitgever, welks oorspronkelijke onder den Heer boden berust, en waaruit blijkt, dat czerski en ronge beiden den Heer boden in staat stellen, om die geschriften over de Katholijke Kerkhervorming, welke zij zelven het belangrijkste oordeelen, dadelijk aan ons Nederlandsch lezend publiek mede te deelen.
Niemand zal ontkennen, dat de thans aangekondigde geschriften belangrijk, ja onmisbaar zijn voor de kennis en de beoordeeling van deze veelbesprokene beweging in de Roomsche Kerk, welke ook in ons Vaderland meer sympathie opwekt, dan men wel opentlijk erkent. Wij eindigen met de opmerking, dat het grootste en meest ontwijfelbare mirakel, hetwelk de vertooning van den zoogenaamden Heiligen Rok, ofschoon dan ook tegen het oogmerk van den vertooner, heeft te weeg gebragt, daarin bestaat, dat zij heeft veroorzaakt de geboorte van eene, dag aan dag in uitgebreidheid toenemende, dagelijks nieuwe leden in zich opnemende, en er alzoo reeds vele duizenden tel-
{==621==} {>>pagina-aanduiding<<}
lende, van Rome zich afscheidende Christelijk-Catholijke Kerk.




Bijdragen tot de Geschiedenis der Doopsgczinden te Nijmegen, mede in zich bevattende de Geschiedenis der Vestiging te Nijmegen van de, thans nog, aldaar bestaande Doopsgezinde Gemeente. Door P.C.G. Guyot, Lid van den Raad der Stad Nijmegen. Te Nijmegen, bij C.A. Vieweg. 1845. In gr. 8vo. 94 bl. f 1-:

Men heeft sedert eenigen tijd ingezien, dat de oude resolutie- en rekenboeken der steden en corporatiën bij een zorgvuldig en met kennis van zaken ingesteld onderzoek, belangrijke resultaten voor geschiedenis en oudheden kunnen aan den dag brengen. Het boekje, dat wij thans moeten aankondigen, is er een vernieuwd bewijs van, en wij zijn den Heer guyot dank schuldig, dat hij de gelegenheid, welke zijne betrekking als lid van den raad der stad Nijmegen hem aanbood, om het stedelijke archief te doorzoeken, heeft aangegrepen, om ons de geschiedenis der Nijmeegsche Doopsgezinden daaruit te doen kennen. Wij beschouwen zijn boekje als eene belangrijke bijdrage tot de kennis der geschiedenis van deze Christelijke gezindte. Alles, wat hij mededeelt, is door hem uit de boven bedoelde stedelijke papieren ontleend. Reeds in 1539 ontdekt men sporen van het bestaan van Doopsgezinden binnen Nijmegen en van de vervolgingen, waaraan zij blootstonden. Drie hunner, wier marteldood bij van braght niet wordt verhaald, bezegelden hun geloof met hun bloed. Verschillende brieven en besluiten volgen alle betrekkelijk het wezen der Doopsgezinden, en uit het rekenboek van 1557 op nieuw eene aanwijzing van onkosten, veroorzaakt door de gevangenneming van eenigen hunner en het ter dood brengen van eenen, genaamd gerit hazenpoet; ook in 1566 en 1569 hadden er nieuwe vervolgingen en veroordeelingen plaats. Eerst in 1639 werd de eerste Doopsgezinde inwoner binnen Nijme-
{==622==} {>>pagina-aanduiding<<}
gen wettig erkend, en later werd ook aan anderen het burgerregt toegestaan. Blijkbaar was het eigenbelang, dat de regering der stad tot dezen stap bewoog; de nijverheid der Doopsgezinden was van gewigt voor de stad, wier bevolking door onderscheidene oorzaken veel geleden had. Met deze aanneming tot burgers was de Doopsgezinde gemeente gevestigd, ofschoon het nog eenen geruimen tijd
duurde, voordat zij een vast en bepaald gebouw tot de uitoefening hunner Godsdienst bezaten. Uit de hier bijeengebragte stukken blijkt het, hoe de kerkeraad der Hervormden in den geest des tijds zich daartegen krachtig heeft verzet. De regering, die door het verleenen van het burgerregt het bestaan der Doopsgezinden in de stad had gewettigd, kon moeijelijk hun geheel de godsdienstoefeningen verbieden en zocht daarom eenen middenweg in het verbod, om de zamenkomsten geregeld op eene en dezelfde plaats te houden. Eerst in 1706 kregen zij een bepaald bedehuis, dat zij in 1728 met de tegenwoordige, voorheen Remonstrantsche kerk verwisselden, en dat nog in eigendom toebehoort aan een der leden van de gemeente.
Bij het lezen van dit merkwaardige boekje, dat wij aan de belangstelling van velen aanbevelen, konden wij de spijt niet onderdrukken, dat de Heer guyot zijn bestek niet eenigzins wijder heeft uitgestrekt. Wij vinden hier thans alleen de geschiedenis der Nijmeegsche Doopsgezinden in zooverre deze met de regering en in enkele gevallen met de Hervormde kerk in aanraking is geweest. Welligt had men uit de papieren der gemeente of harer leden zelve ook voor hare inwendige geschiedenis deze en gene belangrijke berigten kunnen putten. De medewerking van den predikant en van de leden had den Schrijver, dunkt ons, zeker niet ontbroken, en zijn stukje zou daardoor ligt een meer volledig geheel zijn geworden. Of hiertoe pogingen zijn gedaan, of waarom niet, vinden wij niet opgegeven.
Veel, wat wij in dit boekje lezen, vervult ons met droefheid; niet enkel de vervolgingen om des geloofs wille, maar ook de wijze, waarop de toenmalige regeringen de ter dood brenging der ongelukkige slagtoffers tot eene aan-
{==623==} {>>pagina-aanduiding<<}
leiding van feestviering maakten, getuige de groote hoeveelheden wijns door heeren Schepenen bij die gelegenheden gebruikt.
Wij danken den Heer guyot voor de uitgave van dit boekje en hopen, dat hij ons meerdere vruchten zijner nasporingen zal mededeelen.




Tentamen historico-medicum, exhibens collectanea gynaecologica, quae ex Talmude Babylonico depromsit A.H. Israëls, Med. Doct. Groningae apud P. van Zweeden. Leerae apud Praetorius und Seyde. 1845. XVI et 190 p.p. 8vo maj. f 1-50.

Onder de geneeskundige onderwerpen, welke het geschiktst mogen geacht worden voor akademische proefschriften, bekleeden die van geschiedkundigen aard eene eerste plaats. Wij willen het nut niet ontkennen, hetwelk meer zuiver praktische onderwerpen voor den schrijver zelven kunnen opleveren, maar zij kunnen onmogelijk de belangstelling van anderen gaande maken, daar men van den jeugdigen geneesheer hoogstens eene vlijtige compilatie, maar nimmer een eigen onafhankelijk oordeel verwachten kan, wanneer' hij zich op het zoo korteling betreden gebied der praktische geneeskunde beweegt. Het blijft hier meestal een jurare in verba magistri, en de dissertaties van dergelijken inhoud dragen doorgaans meer de kenmerken van de school, waaruit zij zijn voortgekomen, dan de bewijzen van het individueel oordeel des schrijvers. Op het veld van geschiedkundig onderzoek daarentegen beweegt deze laatste zich vrijer: het zijn hier de door hem geraadpleegde bronnen, welke zijn oordeel kunnen en moeten leiden, en uit de regte keuze en het verstandig gebruik dier bronnen laat zich met eenigen grond beoordeelen, wat de wetenschap van den jeugdigen geleerde heeft te verwachten. Maar ook voor den schrijver zelven is de behandeling van historiële onderwerpen van belang. Uit den aard der zaak brengt hij de wetenschap van den tegen-
{==624==} {>>pagina-aanduiding<<}
woordigen tijd van de akademie mede; alligt ziet hij in zijne bewondering voor het tegenwoordig standpunt derzelve den belangrijken arbeid der voorgeslachten voorbij, of houdt voor nieuw, wat reeds voorheen, bij geringere hulpmiddelen, door schrandere mannen als waarschijnlijk werd aangenomen. Daarenboven is de rigting, welke zijne studie, wanneer hij eenmaal het praktische leven is ingetreden, meestal verkrijgt, die met den tijd medegaande, minder de geschiedkundige, en ook uit dit oogpunt beschouwd, is de bewerking van een historiëel onderwerp voor eene inaugurele dissertatie, waardoor alzoo de lust tot
geschiedkundig onderzoek kan worden aangekweekt, van belang. De verhandeling van Dr. israëls trok derhalve reeds hierom onze aandacht, omdat hij zich een onderwerp uit het gebied van de geschiedenis der geneeskunde heeft gekozen; maar onze belangstelling werd nog des te meer gaande gemaakt, daar hetzelve betrekking heeft tot een onderdeel dier geschiedenis, hetwelk nog weinig opzettelijk is onderzocht. Wel bestaan er verscheidene geschriften van meerderen of minderen omvang uit vroegeren of lateren tijd, welke over de geneeskunde der oude Israëliten handelen, hoofdzakelijk, voor zoo verre men uit de boeken des O. Verbonds daarover oordeelen kan (*), maar het aantal dergenen, die de geschiedenis der geneeskunde bij dit volk in lateren tijd hebben beschreven, is betrekkelijk zeer gering, terwijl ook de meer algemeene werken over Historia medicinae zeer oppervlakkig, de meesten in het geheel niet van de verdiensten van dit volk melding maken. In den laatsten tijd is er in de 7-10de aflevering

{==625==} {>>pagina-aanduiding<<}
van de door e. carmoly geredigeerde Revue Orientale (1841) eene verhandeling van den Redacteur, getiteld: ‘Les médecins juifs,’ geplaatst, waarvan een uittreksel voorkomt in schmidt's Jahrbücher 1843, No. IV; maar ook deze is niet vrij van oppervlakkigheid en onnaauwkeurigheid. Zooveel echter is zoowel uit deze verhandeling, als uit die van carassone (Essai historique sur la médecine des Hébreux, Montpellier 1815) blijkbaar, dat de Joden, gedurende het Arabische tijdperk en nog later, eenen belangrijken invloed op de ontwikkeling der toenmalige geneeskunde hebben uitgeoefend; en, moge het al wat sterk zijn, wat cabanis (Revolut. de la médecine, Cap. II. S. 6) zegt, dat in de elfde eeuw de rabbijnen bijna de eenige geneesheeren in Europa waren, zoo is het toch zeker, dat vele Vorsten zich bij voorkeur van Joodsche geneesheeren bedienden. De oorzaak, waardoor dit gedeelte van de geschiedenis der geneeskunde minder is bewerkt, is waarschijnlijk hierin gelegen, dat de bronnen voor hetzelve niet zoozeer in de geneeskundige werken van dien tijd zijn te zoeken, als wel in den Talmud, welke als 't ware een gedenkstuk van den wetenschappelijken toestand der Joden na de Babylonische gevangenis en gedurende de eerste eeuwen onzer jaartelling uitmaakt. Slechts weinige geneeskundigen zijn met eene zoodanige kennis der Hebreeuwsche taal en oudheidkunde toegerust, dat zij ‘deze groote Encyclopaedie,’ gelijk Dr. israëls den Talmud noemt (p. 22), met vrucht kunnen lezen en interpreteren; voegt men hier nog bij de vereischte kennis aan de oudere en latere Grieksche geneeskundige geschriften, ten einde de rabbijnsche geneeskunde met die van andere
volken uit den toenmaligen tijd te vergelijken, dan zal het zeker niemand verwonderen, dat dit veld nog schaars is bearbeid. Uit dien hoofde is de dissertatie van Dr. israëls allen beoefenaren van de geschiedenis der geneeskunde voorzeker welkom. 't Is waar, slechts een gedeelte van het geneeskundige uit den Talmud - het gynaecologische - heeft hij aan zijn onderzoek onderworpen, maar het is een belangrijk gedeelte, daar de Mozaïsche wet

{==626==} {>>pagina-aanduiding<<}
vooral aanleiding gaf, dat de rabbijnsche geleerden meer dan anderen met al, wat tot de organa generationis der vrouw en derzelver verrigtingen in den normalen en abnormalen toestand betrekking heeft, bekend moesten zijn.
Behalve de briefsgewijze opdragt aan Dr. ali cohen, vervalt de dissertatie in drie hoofdafdeelingen: de Prolegomena (p. 1-27), waarin eerst kortelijk over de Bijbelsche geneeskunde en daarna over de wijze, waarop de Talmud Babylonicum is ontstaan, wordt gehandeld; de Introductio (p. 27-37), waarin een kort overzigt van de genees- en verloskundige kennis der Talmudisten wordt geleverd; en de vier hoofdstukken, waarin het eigenlijk onderwerp der dissertatie wordt ontwikkeld. De Prolegomena zijn noodig, ten einde den lezer op het regte standpunt te brengen, vanwaar hij het geneeskundige in den Talmud beschouwen moet: uit het eerste hoofdstuk derzelve zien wij, hoe naauw de godsdienstige instellingen bij de Israëliten met het geneeskundige verbonden waren (p. 1-15), waaruit zich van zelf laat verklaren, dat er zoo veel geneeskundigs in den Talmud aangetroffen wordt; uit het tweede hoofdstuk leeren wij, hoe de Talmud Babylonicum gedeeltelijk uit de door de meest uitstekende rabbijnen verzamelde overleveringen (Mischna), gedeeltelijk uit hunne verklaringen en aanvullingen dier overleveringen (Gemara) bestaat, welke alle de sporen dragen van den tijd en het land, waaruit zij afkomstig zijn (*); waardoor dan ook zoowel het goede, als het minder goede in den Talmud deszelfs verklaring vindt.
Uit de Inleiding blijkt, dat de rabbijnen, gelijk in het algemeen de andere wetenschappen, zoo ook de geneeskunde in hunne beschouwing opnamen, terwijl hunne kennis in Anatomie, Physiologie, Pathologie, Chirurgie en vee-artsenijkunde in vele opzigten bij die hunner tijdgenooten niet achterstond, en dat zij, schoon vrouwen de

{==627==} {>>pagina-aanduiding<<}
eigenlijke Obstetrie uitoefenden, niet onervaren waren in datgene, wat tot deze wetenschap betrekking heeft. Uit eene plaats, welke (p. 30) wordt aangehaald, blijkt, dat, schoon de rabbijnen veel van hunne anatomische en physiologische kennis door het onderzoek van dieren hadden verkregen, zij evenwel ook lijkopeningen hebben in het werk gesteld; waarmede eene andere aangehaalde plaats (p. 42) in verband kan gebragt worden, volgens welke de rabbijnen stelden, dat men niet altoos uit de dieren tot de menschen moet besluiten, vooral niet, wat de partes genitales betreft. Het 1ste Hoofdstuk handelt de utero et foetu en wel in de eerste plaats (p. 37-44) de anatomia partium genitalium muliebrium, in de tweede (p. 44-70) de embryologia, waaruit blijkt, dat de rabbijnen, voor hunnen tijd, eene vrij goede kennis van de ontwikkeling van het foetus hadden, daar vele van hunne stellingen door de waarnemingen van lateren tijd zijn bevestigd; en in de derde plaats (p. 70-80) de monstris et molis. Op. p. 54-57 wordt eene plaats uit de Gemara aangehaald, welke ter toelichting kan dienen van datgene, wat omtrent herophilus en erasistratus wordt vermeld, dat deze namelijk levende misdadigers tot het doen van anatomische onderzoekingen zouden gebezigd hebben. Men heeft dit verhaal, hetzelve volgens de zeden van onzen tijd en onze westelijke streken beoordeelende, voor een sprookje willen doen doorgaan; iets, hetwelk ook nog onlangs burggraeve (Précis de l'histoire de l'anatomie, Gand. 1840, p. 22) heeft beweerd; de bedoelde plaats uit de Gemara, welke van iets dergelijks, onder de regering van cleopatra geschied, melding maakt, kan strekken, om de waarschijnlijkheid van het verhaal aangaande
herophilus en erasistratus, hetwelk ook celsus en galenus hebben aangenomen, te bevestigen (*). Men vergelijke hierover ook isensee, de oudere en middeleeuwsche geschiedenis der geneeskundige wetenschappen, uitgegeven en

{==628==} {>>pagina-aanduiding<<}
vermeerderd door Dr. l. ali cohen, 1ste Stuk, Groningen 1843, p. 152). Het tweede Hoofdstuk (de graviditatis negotio) handelt 1o. de pubertate et sterilitate (p. 80-91), 2o. de menstruatione (p. 91-102), 3o. de conceptione et graviditate (p. 102-110), 4o. de abortu (p. 110-118); het derde Hoofdstuk de partu normali (p. 118-142) et abnormi (p. 142-159) en wel de embryotomia, de versione spontanea, de versione artificiali, de partu sine sanguine, de placentae retentione, de dissolutione infantis in utero, de vagitu uterino, de partu serotino etc. Het vierde of laatste Hoofdstuk (de infante ex matris ventre exciso (p. 160-184) bevat eene uitvoerige en zeer geleerde beantwoording der vraag, in hoeverre de sectio caesarea in vivis bij de rabbijnen bekend zij geweest, welke vraag door mansfeld bevestigend, door fulda ontkennend is beantwoord. Uit zijn geleerd en scherpzinnig onderzoek trekt Dr. israëls het besluit (p. 183): ‘revera ex Talmude evictum esse, sectionem Caesaream in vivas non solum fuisse cognitam Rabbinis, sed eos aliquando quoque hanc instituisse operationem, et quidem, nonnumquam felici eventu et matri et infanti.’ Uit het in deze vier hoofdstukken behandelde wordt aan het einde (p. 185-189) in den Epilogus de slotsom getrokken omtrent de geneeskunde der Talmudisten, in vergelijking met die van hunnen tijd. Uit deze onze inhoudsopgave moge eenigzins doel en strekking dezer verhandeling blijken; de
aard van het onderwerp gedoogt niet, om in een Tijdschrift, als het onze, uitvoeriger over hetzelve uit te weiden, waartoe ons anders de rijkdom der zaken en de grondigheid der behandeling wel zouden hebben opgewekt. Overal heeft de geleerde Schrijver door zijne kennis aan Hebreeuwsche taal- en oudheidkunde niet alleen voor eene zorgvuldige vertaling, maar ook voor eene duidelijke verklaring en toelichting van den oorspronkelijken tekst gezorgd, en de hieruit verkregene resultaten vergeleken met datgene, wat de geneeskundigen, van den tijd van hippocrates af tot dien der rabbijnen, waaraan de Talmud zijnen oorsprong verschuldigd is, hebben geleerd, gelijk

{==629==} {>>pagina-aanduiding<<}
tevens met het licht, hetwelk latere onderzoekers over deze onderwerpen hebben verspreid. Door deze wijze van bewerking sluit de dissertatie van Dr. israëls zich op eene waardige wijze aan de andere schriften over Historia medicinae aan en levert eene belangrijke bijdrage voor deze op. Als algemeene gevolgtrekkingen leidt de Schrijver de volgende punten af, welke wij aan het slot onzer aankondiging laten volgen, deels dewijl zij met korte woorden ook ons eigen oordeel over de geneeskunde der Talmudisten, zoo als die uit deze verhandeling blijkt, uitdrukken, deels dewijl zij ten bewijze kunnen strekken, dat de ingenomenheid met zijn onderwerp den Heer israëls geenszins tot een partijdig oordeel heeft verleid: ‘1o. Multa, quae ad Gynaecologiam et Artem obstetriciam faciunt, in Talmude Babylonico offenduntur peregrinam testantia originem. 2o. Plura etiam, quae summi sunt momenti, vel desiderantur, vel ab aliis Medicis veteribus melius exposita sunt. 3o. In universum vero, omnibus rite perpensis, debemus concedere, Rabbinis fuisse observandi ingenium praeclarum; simulque confiteri, eos opportunitate, quae praesto erat, bene fuisse fructos, observataque saepissime optime dijudicasse. 4o. Laudes summas merentur Rabbini, inter quos plures exstiterunt Naturae scrutatores, contemplatores et observatores sagacissimi, Naturae sua jura tribuentes, et pro aetate, quâ vixerunt, in multis antecellentes aliis Medicis.’

Natuurkunde. Tijdschrift, inhoudende physica, chemie, pharmacie, natuurlijke historie, statistiek en litteratuur, uitgegeven van wege het Genootschap Tot Nut en Vergenoegen, te Arnhem. Te Arnhem, bij J.G. Stenfert Kroese. Iste Jaargang. 1844. In gr. 8vo. IV en 404 bl. IIde Jaargang. 1845. No. 1-8. 256 bl. Prijs per jaargang circa f 6-:

Is het geven van verslagen over, en het grondig beoordeelen van geschriften over het algemeen geene gemakkelijke taak, deze wordt nog moeijelijker, indien men zijn gevoelen me-
{==630==} {>>pagina-aanduiding<<}
dedeelen moet over een tijdschrift, dat eene groote menigte uiteenloopende stukken en stukjes, uit onderscheidene vakken en van ongelijke waarde bevat. Zoo men dus in gemoede over het geheel geen volkomen gunstig oordeel vellen kan, is het nog al natuurlijk, dat men de lastige taak steeds verschuift. Zoo ging het althans Ref. met de beoordeeling van bovenstaand tijdschrift. Daar echter de Redactie van het tijdschrift Natuurkunde door de toezending der verdere No's getoond heeft er belang in te stellen, dat de Vaderlandsche Letteroefeningen eenig verslag van hetzelve gaven, zouden wij van onzen kant onheusch handelen aan dit verlangen niet te voldoen. Vooraf merkt Rec. aan, dat hij over het algemeen geen voorstander is van de zoo bij ons als vooral in Duitschland steeds plaats grijpende vermeerdering der tijdschriften, vele van welke wel met herkaauwende dieren of misschien juister met extractketels zouden kunnen vergeleken worden, en die dikwerf krachten van geleerden verspillen, die door het uitgeven van grootere, meer doorwerkte geschriften meer blijvende vruchten voor de wetenschappen zouden leveren. Het spreekt van zelf, dat hiermede echter het nut van wezentlijk goede tijdschriften van blijvende waarde geenszins ontkend wordt, en dat, gelijk wij vroeger bij de aankondiging van het tijdschrift van den Heer haaxman (Vaderl. Letteroef. 1844, bl. 688) aanmerkten, een enkel, excerpten gevend tijdschrift niet van alle nut verstoken is. Met dit laatste ga men echter niet te ver. Dan ter zake. Blijkens de voorrede van den eersten jaargang is het doel der Redactie ‘om al datgene mede te deelen, wat buitenslands in de natuurkunde wordt bekend gemaakt en daarbij te voegen de vruchten van
vaderlandschen bodem, inzonderheid wat door de medearbeiders van het tijdschrift, nieuws en wetenswaardigs wordt geleverd.’ Voorts wenschte de Redactie de op den titel genoemde vakken benevens physiologie te behandelen. Tevens roept de Redactie de hulp van wetenschappelijke mannen in. Hieraan schijnt echter niet ruimschoots voldaan te zijn; ten minste wij vonden slechts drie werkzame arbeiders, de Heeren de roos, van den broek en van der weyde. Men ziet hieruit, dat het geven van uittreksels het hoofddoel schijnt te zijn, gelijk ook uit het betrekkelijk gering aantal oorspronkelijke stukken, die bijna uitsluitend onderwerpen uit het gebied der physica behandelen, blijkt. Wij willen kortelijk aangeven, wat voor iedere afdeeling der op den

{==631==} {>>pagina-aanduiding<<}
titel genoemde takken van wetenschappen hier gevonden wordt.
De oorspronkelijke stukken over physische onderwerpen handelen bijkans bij uitsluiting over galvanisme en electromagnetisme, die ons echter over het algemeen niet onverdienstelijk voorkwamen, doch zich grootendeels tot het beschrijven van toestellen bepalen. Al de overige, in toepassing gewigtiger deelen der physica zijn bijkans geheel veronachtzaamd. Immers het stukje van den Heer van der weyde over belangrijke ontdekkingen in het gebied der acustica, behoort eigenlijk tot de mededeelingen van buitenlandsche ontdekkingen. Voorts zijn de stukjes van de Heeren van den broek en van der weyde, over de toepassing van de camera obscura en van het zonmicroscoop tot het afteekenen van ondoorschijnende voorwerpen en de beschrijving door laatstgenoemde van een lampmicroscoop tot het afteekenen van doorschijnende en ondoorschijnende voorwerpen, niet onbelangrijk. Wij zouden aan den eerstgenoemden toestel, van den Heer van der weyde, boven dien van den Heer van den broek, de voorkeur geven. Overigens vindt men nog vele, zoo het ons voorkwam, goed gekozene uittrekselen uit waarnemingen en verhandelingen van mannen als becquerel, matteuci, millon, henrici enz. De aan scheikunde en pharmacie gewijde gedeelten bevatten louter uittreksels, meest over bereidingswijzen van onderscheidene ligchamen handelende; overigens vindt men hier nog eenige andere goed gekozene uittreksels, als van preisser, over de plantenkleuren, het vernieuwde onderzoek der gal van berzelius, een uittreksel uit de bekroonde verhandeling van homolle, over de digitalis purpurea, de marignac, over het ontstaan van het ozonium, enz. enz. De nieuwe wijze van bovan ter ontdekking van het arsenigzuur is wel eenvoudig, maar schijnt zoo gevoelig niet als de
toestel van marsh en vereischt insgelijks nog nadere toetsing van het afgescheiden wordend metaal. Over statistiek vonden wij niets; trouwens op den titel van den tweeden jaargang komt deze afdeeling niet meer voor. Niettegenstaande enkele zinsneden in de voorrede van den eersten jaargang en het hoogdravend gestelde berigt op de omslagen der No's van den tweeden jaargang, zijn natuurlijke historie en physiologie karig bedacht. Behalve een enkel uittreksel, vindt men voor deze gedeelten niets, dan in den eersten jaargang een uittreksel uit het

{==632==} {>>pagina-aanduiding<<}
vrij droog gestelde berigt over den voortgang der physiologie in het jaar 1841 van Prof. bischoff, te Giessen, en in den tweeden jaargang hetzelfde berigt voor het jaar 1842 en twee stukjes van den Heer van den broek, het eene handelende over eene verbeterde opspuitingswijze, welke vernuftig uitgedacht is, doch in toepassing, vooral voor zeer fijne praeparaten, ons vrij lastig en omslagtig voorkwam, het andere over het nut der waterleidingen van cotugni, uitmakende een deel der door denzelfden schrijver beloofde beschrijving van het zintuig des gehoors. De druk is in den tweeden jaargang veel naauwer dan in den eersten; ook de platen zijn in den tweeden beter uitgevoerd.
Vatten wij alles te zamen, zoo gelooven wij, dat voor den rijken omvang der vele behandeld wordende vakken de omvang van het tijdschrift (twee vel in de maand) te klein, het aantal werkzame medearbeiders te gering is. Uit zucht om veel te doen is men, niettegenstaande veel vlijt, nergens volledig geweest. Daar nu het tijdschrift van den Heer haaxman reeds uittreksels mededeelt van chemische en pharmaceutische verhandelingen en waarnemingen, de meesten onzer landgenooten, die voor de wetenschap belang koesteren, Duitsche journalen lezen, en hetzelfde voor tijdschriften over physiologie en natuurlijke historie geldt, doch ten onzent, voor zoo ver Rec. weet, geen afzonderlijk tijdschrift voor natuurkunde in den engeren zin bestaat, zouden wij meenen der Redactie aan te moeten raden, om, in een volgend jaar, onder medehulp van meerdere kundige mannen, het tijdschrift meer afzonderlijk aan de physica in haren geheelen en rijken omvang toe te wijden en dus deze wetenschap volledig te behandelen, waarbij het wenschelijk is, dat oorspronkelijke bijdragen in ruime mate worden opgenomen. Geschiedde dit laatste dan niet, dan zouden wij betwijfelen of de Redactie de waarheid sprak, toen zij betuigde, ‘dat onze thans levende natuurkundigen toonen, dat Nederlands roem in dit vak nog geene hersenschim is, en dat Nederland hier niet, zoo als op vele andere punten, naar zijne voorvaderen behoeft terug te zien.’






Hendrick, Graaf van Brederode, Medegrondlegger der Nederlandsche Vrijheid, verdedigd. Wederwoord aan Mr. G. Groen van Prinsterer, door Mr. M.C. van Hall. Te Amsterdam, bij J. Muller. 1845. In gr. 8vo. 129 bl. f 1-30.


{==633==} {>>pagina-aanduiding<<}

Het antwoord van den Heer groen van prinsterer op het eerste geschrift van den Heer van hall, betreffende hendrick van Brederode, moest evenzeer dit Wederwoord uitlokken, als zulks bij het verschijnen van de Verdediging van het Hoofd der verbondene Edelen het geval was; hiermede was eene oproeping gepaard, waarop spoedig een geschrift volgde van dien aard, dat hierop ook geenszins konde gezwegen worden, omdat nu de behandeling der verdiensten van een onzer beroemde voorvaderen met zoo vele persoonlijke toespelingen tusschen twee onzer voortreffelijke tijdgenooten gemengd was, dat zij hierover in een' beschaafden letterkundigen strijd geraakten.
De achtingwaardige Mr. m.c. van hall toont in dit wederwoord, dat zijne klimmende jaren geenszins de krachten van zijnen geest verzwakt hebben. Hij heeft al de punten van het antwoord van den Heer groen van prinsterer stuk voor stuk nagegaan, en die meestal teregt gewezen en wederlegd, om tevens zichzelven te verdedigen, en de loffelijke nagedachtenis van zijnen held nog nader tegen verkeerde of eenzijdige oordeelvellingen in bescherming te nemen. De Inleiding van het geschrift is reeds zeer geschikt, om den lezer voor den Schrijver en zijn onderwerp gunstig te stemmen, en toont op eene voldingende wijs de noodzakelijkheid van dit wederwoord aan. Vervolgens overgaande tot het onderwerp zelf, vangt van hall aan met in eene omgekeerde orde de zaken in het tegenschrift van groen van prinsterer op te nemen en te ontzenuwen. Het doet hem leed, dat de uitdrukking, de misdaden van granvelle, philips en alva te vergoelijken, zijne tegenpartij gegriefd heeft. Hetgeen hij echter hieromtrent in het midden brengt, en voornamelijk uit diens Handboek der Vaderlandsche Geschiedenis kon staven, bewijst, dat het oordeel, over deze personen door zijn Ed. geveld, zeer gemakkelijk tot deze uitdrukking aanleiding konde geven. Immers de Heer groen van prinsterer, in de school van bilderdijk gekweekt, en met eene van het algemeen gevoelen afwijkende zienswijze in het staatkundige zoo wel als in het godsdienstige, heeft een veel zachter oordeel over granvelle, philips en alva geveld, dan men gewoou was te doen. Misschien was wel het vonnis hunner veroordeeling wat al te hard uitgesproken, en de nakomelingschap nog met den hartstogt der tijdgenooten te veel vervuld, om onpartijdig te regten.

{==634==} {>>pagina-aanduiding<<}
Zoo veel is echter gewis, dat groen van prinsterer te hunnen opzigte niet altijd de rol van een onpartijdig Geschiedschrijver, maar soms dien van een Advocaat op zich genomen heeft, hetgeen hem in zijn oordeel omtrent den Kardinaal, den Koning en den Veldheer en Landvoogd, zelfs door de oorspronkelijke stukken en brieven, in zijne Archives medegedeeld, zijne wederlegging kan doen vinden. Wij kunnen, hoezeer wij geenszins in den waan verkeeren, om alle personen, en zelfs op sommige punten de bovengenoemden, van de Spaansche zijde, voor tirannen, verraders en bloedhonden, en die van de Nederlandsche voor volmaakte staatsen geloofshelden te houden, ons geheel vereenigen met hetgeen van hall daaromtrent aanmerkt, en vinden hier den Spaanschen Koning, zijn' Staatsdienaar en Krijgsoverste naar waarde geschat. Het vonnis der veroordeeling, over hen sedert bijna drie eeuwen gewezen, wordt hier op eene krachtige wijze bevestigd. Hetgeen verder voorkomt over de staatkundige en godsdienstige geschilpunten tusschen beide hier geschilvoerende partijen is behartigenswaardig, en geeft eene schoone getuigenis voor de edele en onbekrompene gevoelens van den Schrijver.
Overgaande tot het hoofdpunt van het mededeelen van sommige brieven van van brederode, meent de Heer van hall, ondanks het daartegen door den Heer groen van prinsterer ingebragte, te moeten volhouden, dat dit in zijne oogen onkiesch is. Hiertoe heeft zijn Ed. volle regt, ofschoon het ook aan anderen vrijstaat er anders over te denken. Weinig was er van van brederode bekend, dan hetgeen gelijktijdige en andere oude geschiedschrijvers, als bor, van meteren, de groot, hooft, strada, bentivoglio, van hem gemeld hebben. Men was dus zeer verrast, brieven van hem in de eerste deelen van de Archives te ontmoeten. Dat zij, over het algemeen, niet van dien belangrijken inhoud waren, dat zij den Schrijver niet van dien allergunstigsten kant deden kennen, als men wel gewenscht en verwacht had, moest dit den Heer groen van prinsterer doen besluiten van ze achter te houden? Wij nemen de vrijheid om hierin met den Heer van hall te verschillen. Het is waar, het min gunstig oordeel van groen van prinsterer, en het nog ongunstiger maar zeker niet genoeg doordachte van Prof. van kampen, is voornamelijk op deze medegedeelde brieven gegrond; doch bij nadere

{==635==} {>>pagina-aanduiding<<}
beschouwing, en vooral door de verdediging van den Heer van hall, is het duidelijk gebleken, dat deze brieven voor het karakter van den Schrijver die nadeelige strekking niet hebben, welke zij oppervlakkig schijnen te bezitten. Het is er immers verre van af, dat zij zouden aantoonen, dat van brederode aan den wijn en aan de vrouwen verslaafd en van een liederlijk levensgedrag zoude geweest zijn; zij geven alleen eene vrolijke en wat te losse wijze van denken en schrijven te kennen, dikwijls bij de grooten van zijnen tijd en die van alle tijden voorkomende. De Heer van hall erkent zelf, dat van brederode's bijzondere zeden niet geheel onberispelijk waren, en dat hij ook eene spruit buiten echt heeft gehad, hetgeen echter geenszins eenen Edelman van de 16de eeuw als eene zoo groote vlek werd aangerekend. Voor ons en voor velen, die liefhebbers van de geschiedenis in het algemeen en van die des vaderlands in het bijzonder zijn, waren deze brieven welkom, omdat zij ons een merkwaardig persoon uit den tijd van den Spaanschen worstelstrijd nader doen kennen. Voor het overige is hetgeen van hall over het mededeelen van brieven van overledenen aanmerkt met zoo veel scherpzinnigheid en kennis van zaken gesteld, dat men met hem in vele opzigten ten volle moet instemmen, zonder hem evenwel nog in alles gelijk te geven. De stelregel van groen van prinsterer, de waarheid en niets dan de waarheid, de waarheid geheel, als zijnde de pligt van den mededeeler van officiéle en onuitgegevene stukken, moeten wij beamen. Houdt deze iets van de waarheid terug, dan dunkt het ons, dat men ook aan de waarheid van het nu medegedeelde kan twijfelen. Wij eerbiedigen het gevoelen van den Heer van hall, maar gelooven, dat het nageslacht, na drie eeuwen, regt heeft, om inzage te nemen van alle stukken, zoo wel
van vertrouwde brieven als andere, van personen, die eene openbare rol in de wereldgebeurtenissen hebben gespeeld.
Wat de nadere verdediging van van brederode tegen hetgeen hieromtrent in het Antwoord van groen van prinsterer voorkomt, betreft, dit gedeelte is uitvoerig, voortreffelijk en con amore behandeld. Van hall erkent zelf, dat dit Antwoord hem die verdediging tegen de aantijgingen van bilderdijk en van kampen gemakkelijk heeft gemaakt. Hij herhaalt met erkentenis en genoegen, dat de Heer groen van prinsterer van brederode heeft vrijgesproken; 1o.

{==636==} {>>pagina-aanduiding<<}
dat hij naar het graafschap zoude hebben gestaan door slinksche streken; 2o. dat hij eene voor het volk drukkende belasting zoude hebben doorgedrongen; 3o. dat hij zich tot een' lagen vleijer van de Nassauers zoude hebben verlaagd; 4o. dat hij zoude behoord hebben tot die Nederlandsche Grooten, die tegen philips opstonden om hunne verachterde zaken te herstellen; ten minste dat het bilderdijk en niet hij, groen van prinsterer, geweest is, die het opnemen van f 8000 vóór zijne uitwijking eene beleefde brandschatting genoemd had.
Wat verder aangaande de geschiedkundige waarde der geschriften van schiller, hooft, wagenaar en stijl wordt aangemerkt, is kort en bondig, en de verdediging van de juistheid en onpartijdigheid van het werk van van der vijnckt is uitvoerig en grondig behandeld, die zeer afsteekt bij de meesterachtige en ongemotiveerde veroordeeling, welke die schrijver door den Heer groen van prinsterer heeft ondergaan.
Geestig en onderhoudend is ook hetgeen omtrent de beeldengalerij van poëtische vertooning, die de Heer van hall in zijne verdediging zoude vertoond hebben, wordt in het midden gebragt; ofschoon het waar blijft, dat dichters en redenaars weinig gewigt op de schaal der geschiedkundige kritiek kunnen bijzetten.
Het zoude ons te ver leiden, om al de punten van de nadere verdediging van van brederode in de bijzonderheden na te gaan. Bijna alles, wat hiertoe kan bijgebragt worden, vinden wij op nieuw met eene groote volledigheid behandeld, zoo als de getuigenis van de Staten van Holland en Zeeland; dat het geenszins uit zijne brieven blijkt, dat van brederode aan den wijn zoude verslaafd geweest zijn; dat de brief van de montigny, geheel in de bijlagen medegedeeld, geenszins ten nadeele van hem behoeft uitgelegd te worden; dat de opgaaf der breede lijst van landgoederen en inkomsten voornamelijk ten doel had om aan te toonen, dat hij geen berooid Edelman was. Hetgeen verder op de benaming van Antichrist, door den Bisschop morillon aan van brederode gegeven, voorkomt, is zeer juist. Die naam was zeer natuurlijk in den mond van een' Roomschen Kerkvoogd, die hem denzelve, als zijnde in zijn oog een ketter en vijand der R. Kerk, kon toekennen. Dat van brederode geen goed Christen zoude geweest zijn, zou moeijelijk te be-
{==637==} {>>pagina-aanduiding<<}
wijzen vallen. Hij wordt met regt hier door den Heer van hall voorgesteld als een warm en opentlijk voorstander der Hervorming, die de verlichte denkwijs van willem I deelde, en ver boven den ongelukkigen sektengeest verheven was, die velen en de meeste Protestanten van dien tijd bezielde; evenzeer was hij een vijand van geweldige middelen tegen de Roomschen, en gaf dus ook zijne sterke afkeuring van de beeldstorming te kennen. Dat hij een vroom Christen, in den zin van den Heer groen van prinsterer, zoude geweest zijn, betwijfelen wij evenzeer als zijn Ed.; zulks was ook willem I niet, ook niet de coligny bij de Fransche Hugenoten. Zij waren bovendien al te zeer in staatsaangelegenheden
gewikkeld, om deze van genen te kunnen afscheiden. Godsdienst en staatkunde waren in de XVIde eeuw even naauw aan elkander verwant, als tegenwoordig de belangen van koophandel en nijverheid met die der diplomatie zijn verbonden.
Volgens de beginselen van den Heer groen van prinsterer moest hij niet hoog met het Verbond der Edelen loopen, en willem I niet als geheim deelgenoot van hetzelve aanzien; het tegendeel kan echter uit de geschiedenis van die dagen en uit de Archives, door zijn Ed. uitgegeven, bewezen worden. Hoezeer het Verbond, door de vreesachtige besluiteloosheid der meeste Edelen, spoedig te niet liep, strekt dit geenszins tot verwijt aan van brederode, die zich met zoo veel ijver aan het hoofd van hetzelve stelde; hij deed wat hij kon, en, na geruimen tijd in Amsterdam zich te hebben opgehouden, waar hij zich, volgens de getuigenis der regering, met eene wijze gematigdheid gedroeg, verliet hij het land alleen door den noodzakelijken drang der omstandigheden.
De Heer van hall wordt warm, en wij kunnen dit geenszins afkeuren, als hij op eene welsprekende wijs van brederode van de hatelijke toespeling, dat hij de clodius van zijne partij zou geweest zijn, vrijspreekt. Er is zelfs niet de verste overeenkomst tusschen dien Hollandschen Edele en den beruchten en aan alle ondeugden prijsgegevenen Romeinschen volkstribuun te vinden.
Het slot van het Wederwoord is even krachtig en voldingend als het begin juist en treffend was. Het stelt ons den Graaf hendrick van Brederode in dat licht en op die waarde, die de Heer van hall vermeent hem te moeten toeken-
{==638==} {>>pagina-aanduiding<<}
nen; en al mogen wij hem niet in diepe staatkundige wijsheid met willem I, in kundigheden met marnix van St. Aldegonde, in krijgsbeleid met maurits gelijk stellen; al was hij ook geen zoo volmaakt ridder als lodewijk van Nassau; echter was hij onder zijne tijdgenooten als een der uitstekendsten te tellen, die de vrijheden en privilegiën der Nederlandsche gewesten tegen de Spaansche onderdrukking poogden te verdedigen.
Wij zeggen den Heere van hall dank voor zijne vernieuwde poging, om de nagedachtenis van van brederode tegen alle geringschatting en verkeerde beoordeeling te handhaven, en wenschen dat zijn Ed. zich nog lang in het bezit van zulke heldere geestvermogens moge verheugen, als hij hier met dit geschrift zoo schitterend heeft ten toon gespreid; hij, met het merg der classische en hedendaagsche letterkunde als doorvoed!




Lessen over de Hoogere Algebra, opgesteld ten gebruike bij het onderwijs aan de Koninklijke Akademie ter opleiding van Burgerlijke Ingenieurs enz. te Delft. Door R. Lobatto, Math. Mag. et Phil. Nat. Doct., Hoogleeraar in de hoogere Wiskunde aan voornoemde Akademie enz. Te 's Gravenhage en te Amsterdam, bij de Gebr. van Cleef. 1845. In gr. 8vo. 297 bl. f 3-:

De uitgave van deze Lessen over de Hoogere Algebra voorziet, volgens het oordeel van Recensent, in eene werkelijke behoefte voor de aankomende beoefenaren der zuivere Wiskunde en kan als zoodanig, zoowel voor de studenten aan de Delftsche Academie, als ook voor elken anderen leerling in deze nuttige wetenschap, beschouwd worden. Tot heden bestond er in onze taal geen oorspronkelijk handboek over de hoogere Algebra, waarin zooveel over de leer der hoogere magtsvergelijkingen is opgenomen en waarbij tevens zoo vele andere hoogst belangrijke theoriën en toepassingen uit dit zelfde gebied der wiskunde zijn gevoegd, onder welke verscheidene, die door de schoonste bewijzen worden gestaafd, welke de diepe kennis van den grooten wiskundige eer aandoen. Wij wenschen met den Hoogleeraar lobatto, dat zijne bezigheden het zullen veroorloven, de verzamelde bouwstoffen voor eene volledige verhandeling over de leer der

{==639==} {>>pagina-aanduiding<<}
hoogere magtsvergelijkingen voor den druk gereed te maken en het licht te doen zien.




Nieuwste Geschiedenissen van Nederland, in jaarlijksche overzigten (ook van Europa's toestand.) Door A.J. Lastdrager. IVde en Vde Deel. Te Amsterdam, bij G.J.A. Beijerinck. 1844 en 1845. In gr. 8vo. 375, 64; 330, 78 bl. f 9-60.

In deze twee Deelen hebben wij dezelfde gebreken aangetroffen, als op de vorigen waren aangemerkt; dezelfde betrekkelijk veel te groote uitvoerigheid in het overzigt van de geschiedenis der Europesche staten; hetzelfde dooreenmengen van het meer en minder of in het geheel niet belangrijke; in alles, met één woord, dezelfde gebreken, zoodat men zich de vroeger gemaakte aanmerkingen niet heeft willen of kunnen ten nutte maken. Wij merken nu nog op, dat eene menigte eigennamen, te velen om te noemen, verkeerd is gespeld, en dat ten onregte D. V, bladz. 262, gezegd wordt, dat te Bommenede een nieuw schoollokaal werd gebouwd, hetgeen er niet bestaat en nooit bestaan heeft. In hoeverre de uitdrukking, dat de Londensche Conferentie het er op scheen te hebben toegelegd, ons in ons eigen vet te laten gaar smoren, met de waardigheid der geschiedenis overeenstemme, behoeven wij niet te beoordeelen.
Eenige zeer middelmatige platen vergrooten wederom den prijs van het werk. Zij bestaan in afbeeldingen van gedenkpenningen, platten grond van Athene volgens het nieuwe plan van opbouw, en de monumenten voor baljée, ter pelkwijk en kemper.
Men mag dit werk bouwstoffen voor de geschiedenis noemen, maar geschiedenis is het niet.

Hendrik van Bronkhorst en zijne betrekkingen. Schetsen uit het Leven van Protestantsche Jezuiten, door C.P.R. de Vrij. Te Amsterdam, bij G.J.A. Beijerinck. In gr. 8vo. VIII en 322 bl. f 3-50.

De Synode en de zeven Wijzen, een Gesprek tusschen twee Jezuiten. Te Groningen, bij P. van Zweeden. 1845. In gr. 8vo. 36 bl. f :-40.



{==640==} {>>pagina-aanduiding<<}
Eenige opmerkingen, naar aanleiding van het onlangs uitgekomen geschrift: de Synode en de Hervormde Kerk. Door een Lid der Hervormde Gemeente. Te Amsterdam, bij G.J.A. Beijerinck. 1845. In gr. 8vo. 24 bl. f :-30.

Luther en Ronge met elkander vergeleken. Te Doesburgh, bij Troostenburg de Bruyn. 1845. In gr. 8vo. 82 bl. f :-80.

Alle vier deze geschriften, schoon van zeer verschillende letterkundige waarde, hebben betrekking op de godsdienstige geschillen van den dag, en kunnen alzoo voegzaam vereenigd worden aangekondigd.
‘Zal dit boek eenig nut stichten?’ zoo vangt de Schrijver van No. 1 zijne Narede aan, en wij meenen die vraag bevestigend te mogen beantwoorden. Althans, het boek kan nut stichten, wanneer het met opmerkzaamheid gelezen, met oordeel des onderscheids overwogen, met bedachtzaamheid op het werkelijk leven toegepast wordt. De Heer de vrij, of hoe hij ook heeten moge, heeft zich met zijnen roman ten doel gesteld, om de beginselen en bedoelingen der steile regtzinnigen, die thans in de Hervormde kerk zich aan het hoofd trachten te plaatsen, met levendige kleuren te schetsen. Hendrik van bronkhorst is een koopman, die met den mond steeds de oude leer der kerke voorstaat, maar in den wandel al zeer onregtzinnig, ja oneerlijk is. Wat invloed eene zoodanige rigting op het huiselijke, maatschappelijke en kerkelijke leven uitoefenen kan, wordt hier in verschillende tafereelen afgemaald. De pen, die ze ons teekent, is niet ongeoefend, en heeft naar het leven geschetst. Men oordeele over de volgende alleenspraak van den jongen sluiter, Candidaat van die kleur, beroepen te Koetshoven. De man ‘had van alle letterkundige oefeningen afgezien, om zich voortaan alleen bij zijn herderlijk werk te bepalen. Het kostte hem veel, maar hij was bereid, zich die zware opoffering te getroosten.’ Na het ontvangen der beroeping hooren wij hem zeggen: ‘Nu is oppassen de boodschap. De menschen wachten veel van mij, en het zal moeite kosten, er aan te beantwoorden. Alles komt nu maar aan op de eerste impulsie, en daartoe is vooral de intreêpredikatie van belang. Neen, ik kies geen' anderen tekst dan de woorden: de Heere is mijn baniere. Wat waren banieren? Waartoe dienden zij? Wat stelden zij voor? Een thema,

{==641==} {>>pagina-aanduiding<<}
uiterst geschikt voor vernuftige spelingen! Ook de Christelijke banier heeft hare voorstellingen en beelden; ook zij heeft hare spreuken. Welk een wijd veld voor vergelijking en toepassing! De kardinale leerstukken kunnen op deze wijze de revue passeeren, en het geheel zal ongetwijfeld éclat maken. De tekst heeft iets zonderlings, iets origineels, iets unieks, iets imposants, en reeds hoor ik de goede luidjes op de vraag: Welke stof heeft Dominé sluiter voor zijne intrede behandeld? tot antwoord geven: Nu, daar proeft men sluiter uit! - Dien weg moet het vooreerst op: want om altijd op dat Koetshoven te banken, zou mij ondragelijk wezen: Utrecht, den Haag of Amsterdam lonken mij toe.’ - Geheel zijn wij het eens met den verdienstelijken Schrijver, dat het noodig is in onzen tijd met nadruk en kracht te waarschuwen tegen de sluwheid, waarmede de genoemde partij zoowel in kerk en scholen, als op de Synode zoekt invloed te oefenen. Een vrede, die ten koste der waarheid wordt bewaard en gekweekt, verliest al zijne waarde. Maar juist omdat wij met zijnen arbeid zijn ingenomen, veroorloven wij ons twee bedenkingen. De eerste, of het boek niet hier en daar wat personeel en partijdig tegen de genoemde rigting is, waaronder zich toch ook betergezinden laten verwachten? Waarom van een' anderen de groot gesproken, die nog wel eens op Loevestein kon worden gezet, zoo het zevental c.s. triomfeerde? Waarom ook niet eene echt vrome regtzinnige tegenover den huichelaar geplaatst? En ten andere, de naam van Protestantsche Jezuiten scheen ons minder gepast. Verstaat men daardoor menschen, die tot bereiking van hun doel alle, ook ongeoorloofde middelen heilig achten, de zoodanige zijn er bij alle partijen, en niet alleen bij deze.
Nomina sunt odiosa.
Uit betzelfde oogpunt worden de streng-conservatieven in de kerk voorgesteld door den talentvollen Schrijver van No. 2. Van dezelfde pen ontvingen wij vroeger het Gesprek van een' geheimen Zendeling van de orde. der Jezuiten met zijnen leerling over de zeven wijzen in Nederland. Ook dit stukje getuigt van groote scherpzinnigheid, beschouwt de bewuste zes Artikelen, die in den afgeloopen zomer zoo veel tegenspraak uitlokten, van verschillende zijden, en bevordert het liberale beginsel, door de duidelijke aanwijzing, dat eene illiberale rigting Rome in de hand werkt.
No. 3 loopt over dezelfde schijven, en is in denzelfden

{==642==} {>>pagina-aanduiding<<}
geest gestemd Het draagt sporen van warme belangstelling in de zaak der vrijheid en der wetenschap. En ofschoon welligt het gevaar, dat uit de aanneming der Artikelen zou voortvloeijen, te sterk is gekleurd, moet het echter iederen vriend van waarheid en orde verblijden, dat ook uit den boezem der gemeente zulke stemmen zich doen hoeren. Daar de zaak in quaestie onbepaald is verschoven, behoeven wij hier in geene nadere bijzonderheden te treden.
No. 4, mede van eene onbekende hand, trekt eene sterke parallel tusschen luther en ronge. Beiden worden gadegeslagen in hun eerste levenstijdperk, bij hun opentlijk optreden, in hun karakter en in de gevolgen van hun streven. En het gevolg is, dat ronge als de Hervormer der 19de eeuw voorgesteld wordt. - Schoon wij verre zijn van het goede doel des Schrijvers te miskennen, en het juiste van sommige zijner opmerkingen geenszins voorbijzien, kunnen wij met de tegenwoordige Duitsche beweging in de Roomsche kerk nog niet zoo hoog loopen, als hij. Als reactie tegen de Ultramontaansche rigting moge zij allermerkwaardigst zijn, maar op zichzelve beschouwd, en met de positieve Bijbelleer vergeleken, schijnt zij ons nog niet genoeg ontwikkeld, om haar hoofd met den grooten luther op ééne lijn te plaatsen. Beide protesteerden ja tegen Rome; maar wat onderscheid tusschen het diepe, innige, rijke gemoedsleven van luther, en het vage, onbestemde Christendom, door ronge gepredikt! De Schrijver heeft dit zelf moeten gevoelen, maar er over heen gestapt; hij vergelijke bladz. 23 en 27. Wat onderscheid tusschen ronge's worsteling, in het alumneet, tegen de vertrapping zijner menschelijke en burgerlijke regten, en luther's gewetens- en zielsstrijd in het klooster, bij den blik op zijne zondaarsbehoefte! Voor eene antithese ware welligt niet minder stof, dan voor eene vergelijking. Het zij verre van ons, de beteekenis van ronge's optreden te miskennen; maar wij wenschen tevens bewaard te blijven, om een' bondgenoot van het Protestantisme te begroeten, in wien welligt slechts een verborgen vijand van positief, bijbelsch, hervormd Christendom is. De tijd zal ook hier meer leeren, en het verschil tusschen onze meening en die des Schrijvers beslissen.





{==643==} {>>pagina-aanduiding<<}

Balladen, door Th. van Rijswijck. Vier Afleveringen. Met Houtsneêplaten. Te Antwerpen, bij J.P. van Dieren en Co. 1843. In gr. 8vo. 252 bl. f 3-:

Van tijd tot tijd ontvangen wij de bewijzen, dat bij onze Vlaamsche naburen de nationale taal en letterkunde met ijver én gelukkig gevolg worden beoefend, en wij zien enkele prozaschrijvers en dichters optreden, die allezins verdienen ook bij ons bekend te worden. Onder deze laatsten behoort ongetwijfeld ook de Heer van rijswijck, wiens Balladen ons ter aankondiging zijn toegezonden. Dat deze titel vrij onjuist is, heeft de Dichter zelf gevoeld, als hij in zijn Voorwoord zegt: ‘In het boekdeel dat ik myne landgenoten aenbied, zal men dichtstukken aentreffen die ook tot den tak der Balladen niet hooren; doch de titel eens dichtbundels komt heden zelden met zyn inhoud overeen; echter ook doet het niets tot de zaak.’ Ofschoon wij dat nu niet zoo geheel met den Dichter eens zijn, zoo willen wij over zijnen titel niet met hem twisten, en erkennen gaarne, dat er in dezen bundel onderscheidene stukken voorkomen, die op den naam van Balladen aanspraak kunnen maken. Langere romances en dichterlijke verhalen maken het overige van den inhoud uit. Het kan ons oogmerk niet zijn, om een overzigt te geven van al de stukken in deze afleveringen vervat; wij moeten ons met een algemeen oordeel vergenoegen en zullen hier en daar eenige regels uitkiezen, tot staving van ons gunstig gevoelen.
Tot de dichtsoort, welke de Heer van rijswijck zich bij voorkeur ter beoefening heeft gekozen, wordt eene eenvoudigheid en natuurlijkheid vereischt, die ligtelijk in platheid overgaat; eene klip, waarvoor men zich niet te zorgvuldig kan wachten. Uitdrukking, woordvoeging, versmaat, alles moet daartoe medewerken; en in dit opzigt verdienen in de daad de verzen van den Belgischen Dichter lof. Hij is gelukkig in de keuze van zijne voetmaten; zijne verzen vloeijen gemakkelijk en slaan dikwijls den regten toon aan; schoon wij daarmede niet willen ontkennen, dat hij hier en daar de boven aangeduide klip niet heeft kunnen vermijden. Zien wij, bij voorbeeld, den aanhef van De dans bij de zee:

Er leefde eens voor jaren een stokoude graef, 
Zoo ryk als vermogend, zoo edel als braef. 

{==644==} {>>pagina-aanduiding<<}

Hy had in den echt maer één dochter vergaêrd, 
Die heden voor d'achttiende mael was verjaerd, 

dan zal men dezen aanvang niet wel van platheid kunnen vrijspreken, noch de tautalogie van den tweeden regel kunnen voorbijzien. Uit datzelfde gedicht zouden wij meer dergelijke regels kunnen aanhalen; maar in datzelfde stuk vinden wij vele coupletten, die, onzes oordeels, regt in den balladen- of romancetoon zijn. Het onderwerp is eene variatie op het bekende thema van van lennep's Heer van Culemburg. Het tooneel is hier aan den oever der zee; de verstooten minnaar ontmoet den bruiloftsstoet en doet, even als Culemburgs heer, het verzoek om nog eenmaal met de bruid te mogen dansen.

‘Maer kom dan en stem dan en gun my die bee: 
Tot vaerwel, nog eenmael gedanst met ons twee 
Nog eenmael tot afscheid gesprongen in 't rond, 
En voert haer dan juichend ten huwelyksspond. 
 
Dreunt pauken en pypen, voor haer en voor my! 
En klemme ik het bruidje nog eens aen myn zy: 
Zoo dikwyls toch dansten we aen 't strand by de zee.’ 
En de abt knikte goedig op 's jongelings beê. 
 
Daer tilt hy heur handjen op eens naer omhoog, 
Hy gluerde en hy las haer zoo vragend in 't oog; 
En hartjen aen hartjen en dwars door den rei 
Daer zweven ze op 't klinken van pyp en schalmei. 
 
Warlend door 't zandplein om, 
Gloeijend van wang, 
Luistrend na pyp en bom, 
Vedel en zang 
Slaet zy de reijen ga, 
Kweelt hy de toonen na 
Tra la la la! 
 
Hier door de hoopen heen 
Spraekloos en snel; 
Ginds, op het plein alleen 
Fluistren zy fel, 
Staert zy op 't golvend zop, 
Zwiert hy zyn dierbre pop 
Hop hop hop hop! 

{==645==} {>>pagina-aanduiding<<}

Trouw dreef de stofwolk mee 
Telkens verdikt, 
Trouw, tot daer 't nat der zee 
d'Oeverzoom likt; 
Eenmael nog wentlen ze om 
Toen zeî de jonker: ‘Kom, 
Liefste, kom, kom!’ 
 
En eer men 't plan ontwaert, 
Listig en snood, 
Wip! met een slingervaert 
Zaem in den boot; 
Vlug was de riem aen slag, 
Toen kreet de stoet die 't zag: 
Ach, ach, ach, ach! 
 
De oude riep: ‘Kom, kom, kom!’ 
Doch 't was te spâ; 
Slechts klonken pyp en bom: 
Tra la la la! 
En uit het golvend zop 
Stegen de toonen op: 
Ha ha ha ha! 

Zeker zouden op sommige woorden aanmerkingen te maken zijn; maar overigens is hier wel de regte toon aangeslagen, en beelden de laatste coupletten het wilde van den dans door maat en klank gelukkig af. Nog eene proeve uit Twee broeders deelen wij mede. De een, arm en uitgehongerd, ligt voor de woning des rijken broeders te jammeren en smeekt herhaaldelijk:

O broeder, myn broeder! 
In naem onzer moeder! 
Ik kom hier zoo naekt en zoo hongerig aen. 
Gy baedt in genugten, 
Ik krimp van verzuchten, 
Ach, laet my van kou en gebrek niet vergaen! 

De tegenstelling met den aanzienlijken broeder is schoon:

De rykaerd schoot zyn sluimring uit, 
En luisterde naer 't noodgeluid, 
Dat hem zoo bang in d'ooren sneed 
En zoo op eens ontwaken deed. 

{==646==} {>>pagina-aanduiding<<}

Hy hief zich uit het donzig bed 
Met gouden franjen afgezet; 
Waer op de maen zoo somber scheen 
Door 't valgordyn der venster heen. 
De jagtsneeuw kletterde op het glas 
En zeî, hoe koud het buiten was. 

De rijke blijft onbewogen door de klagt zijns broeders.

En toornig klom zyn wenkbraauwboog; 
De woede flikkerde in zyn oog; 
Hy streek zich weêr op 't rustbed uit 
En gromde: die verwate guit! 
Die my tot last en oneer strekt 
En al de buren stoort en wekt, 
Hy zoek zich elders troost en brood, 
Of hy verga van kou en nood, 
Dan ben ik van die schande ontslaen, 
'k Trek my eens anders leed niet aen. 
Sloeg hem het ongeval ter neêr, 
Dat hy zyn toestand dragen leer! 

Des morgens verneemt hij, dat zijn broeder voor zijne deur van honger en koude bezweken is.

Een yskou drong hem door de leên; 
Zyn tanden klapten tegeneen; 
Zyn wang verschoot, zyn mond werd bleek 
En waer hy stond of henen week, 
Werd het hem even bang als koud. - 
Tot voor het vlammend mutsaerdhout, 
Gedost in pels en wollen py, 
Bleef hem de felste koude by; 
Die trots de koestring woeden bleef 
En hem van lid tot lid versteef. 
Maer wat hem 't hevigst lyden deed, 
Was, dat hy steeds den jammerkreet 
Zyns broeders meende te verstaen: 
Ach, laet my van kou en gebrek niet vergaen! 
En voor en achter klonk de stem; 
Zy martelde en vervolgde hem 
Getrouw de heele woning door, 
En sneed hem yslyk in het oor. 
En in het knappend vlamgeruisch, 

{==647==} {>>pagina-aanduiding<<}

En in het jagend windgedruisch, 
Tot in het huilen van zyn brak, 
Scheen 't hem alsof zijn broeder sprak. 
Dit was gewis de hand van God! 
Die d'armen aen zyn vreeslyk lot 
Onttrok, meêdoogend tot zich nam, 
En d'onmensch zigtbaer straffen kwam. 

Van eenen geheel anderen aard zijn sommige stukken, die met de ballade of romance niets gemeen hebben. Daaronder noemen wij vooral een vrij uitvoerig dichtstuk: De dood van den Generaal van merlen op het slagveld van Waterloo. Wij deelen daaruit ten slotte nog eenige regels mede, om te doen zien, dat de Heer van rijswijck ook eenen anderen toon weet aan te slaan. Het is de beschrijving van een nachtgezigt, dat den Belgischen veldheer in den nacht vóór den slag van Waterloo verschijnt en door een krijgslied ten strijde opwekt.

De veldheer aen het hoofdeind zyner benden 
De nachtjas om de moede klamme lenden 
Gewikkeld, zat op een gevelden tronk; 
Zyn hoofd hing op zyn borst, hy peinsde en zonk 
In mymring weg; ontsteeg het aeklig heden 
En overdacht de daden van 't verleden; 
En menig oord, door ramp of roem vermaerd 
En menig held, begraven onder de aerd, 
Den last en 't leed, doorstaen en ondervonden 
Op verren togt, aen doodelyke wonden; 
Dit alles kwam hem weder voor 't gezigt. 
Hy aêmde luid, alsof een drukkend wigt 
Hem lyden deed. Hy zag ontelbre schimmen 
Uit aerde en stroom verheugd ten zadel klimmen. 
Hy zag hen, die voor Sarragossa's vest 
Verdwenen, in Egypte door de pest 
Bezweken; die verkoolden in de muren 
Van Moskowa. En zy, die eenen zuren 
En fellen dood by Beresina's zoom 
Doorstonden, zag hy allen in zyn droom 
Als gieren, op hun uitgestreken pennen, 
Uit d'afstand hem vervaerlyk tegen rennen. 
Hy zag hen onder 't ratelen der trom, 
Vast naderend, in aengesloten drom 

{==648==} {>>pagina-aanduiding<<}

En wilden drift, de zwaerden opgeheven 
Met luid gejoel, voorby hem henen zweven. 
De ontvleeschte hand gaf aen de teugel vlugt, 
De helmstaert streek zich uit in 't ruim der lucht; 
De hoefslag deed en stof en vonken stygen. 
Het klingelen der wapens en het hygen 
Van 't schuimend paerd, het dof en doodsch gekras 
Van 't rammelend gebeente in 't hol kuras, 
Dit alles klonk en schalde door de velden, 
Dat kraei en raef er angstig van ontstelden, 
Dat de echo stamerde, en er 't loover van bewoog. 
Geen enkle die voorby den veldheer toog 
Of draeide 't hoofd hem toe, en 't beenig wezen 
Liet ernst en hoon in 't duister ooghol lezen. 
Zy wenkten hem, en wezen, voorwaerts heen, 
Hoe 't vliegend heir in rook en stof verdween; 
Hoe 't alles, door het eindloos niet verzwonden, 
Den nek keerde aen 't bestaen van weinig stonden. 
En in den toon van d' aekligen gallop 
Klonk hoog en luid dit somber marschlied op. 

Wij hebben in ons verslag liever eenige proeven willen geven, dan eene doorloopende beoordeeling. Aangenaam zal het ons zijn, indien wij daardoor hadden medegewerkt, om op de Balladen van den Heer van rijswijck de aandacht te vestigen van hen, die in de Vlaamsche en Nederlandsche poëzij beide belang stellen, en ze ook onder ons eene meer algemeene bekendheid te bezorgen.
De druk is net, en de houtsneêplaten niet kwaad uitgevoerd.




Sibilla Odaleta, een Tafereel uit de Oorlogen van Italië, tegen het einde der XVde Eeuw. Geschiedkundige Roman, vertaald uit het Italiaansch. II Deelen. Te Leiden, bij C.C. van der Hoek. In gr. 8vo. 476 bl. f 4-90.

Volgens het berigt van den Vertaler, is de Schrijver van dezen geschiedkundigen Roman niemand anders dan de beroemde manzoni, ook bij ons bekend door zijne Verloofden, en is dit werk zijn eersteling. Hier en daar verraadt dit verhaal nu ook wel den aanvanger, zoo als onder anderen waar de Schrijver spreekt van Amsterdam, als zijnde reeds

{==649==} {>>pagina-aanduiding<<}
in 1493 eene wereldstad, waar de Jood malvezzi zijne schatten in de bank gelegd had; terwijl het nogtans zeker is, dat de Amsterdamsche bank eerst is opgerigt in het jaar 1609. Evenwel troffen wij veel aan, hetwelk den grooten meester reeds in dezen eersteling leert kennen. De levendige en treffend gelijkende schildering, zoo wel der gebeurtenissen als der personen tot de geschiedenis van dien tijd behoorende, de nu eens ernstige en tragische, dan eens schertsende en luimige toon, gepaard met eene goede zedelijke strekking, doen ons het werk als eene goede bijdrage aanmerken tot den voorraad van vertaalde lektuur. Het aangename der lezing zal veel verminderd worden door de gebreken der vertaling en van den druk. Behalve het smeden buiten noodzake van nieuwe woorden en spreekwijzen, zoo als heulmiddelen voor bescherming, zich verluiden voor zich laten verluiden, voorwenden voor zich beroemen, verademd worden voor adem scheppen, uitrusten, of het gebruiken van verouderde woorden, zoo als wassenaar voor wassende maan en schammel voor schabel, natten voor bevochtigen, merkten wij een aantal spel- en taalfouten op. Een devies of zinspreuk op het schild van eenen Ridder wordt vertaald door wapenkreet, wapenroep. Het hoofd van den Staat te Florence wordt door den Vertaler genoemd Doge, welke naam wel in Venetië en in Genua, maar niet in Florence gebruikelijk was, in welk laatste Gemeenebest de hoogste bediening plagt te zijn die van den Gonfaloniere of Banierdrager. Wat er in het oorspronkelijke gestaan heeft
voor eene milde volksregering aan den voorrang der geestelijkheid ten halve verbonden, betuigen wij niet te weten; maar zulke wartaal kan manzoni niet geschreven hebben. Tot een bewijs van het slordige der correctie laten wij hier nog volgen: ten dede, van hetwelk wij zelfs niet eens kunnen raden, hoe het moet zijn, meeste voor meester, gunst voor kunst, Pavia voor Padua, dyrden voor den naam van den beroemden dryden.
Uit den titel zou men opmaken, dat de Nederduitsche overzetting vervaardigd is uit het oorspronkelijke Italiaansch; maar wij houden het voor uitgemaakt, dat ons publiek hier eene vertaling van eene vertaling ontvangt, waarschijnlijk uit het Engelsch. Wij lezen overal: aangedreven bij, ondervraagd bij, bewaakt bij, in plaats van, aangedreven, ondervraagd en bewaakt door. Het Italiaansche woord lan-
{==650==} {>>pagina-aanduiding<<}
ciere, speerknecht, heet in het Engelsch lancer; de Vertaler zet voor hetzelve lantser, en bekent zelf dit woord niet goed te verstaan. Dat voor het overige de Nederduitsche Vertaler, of de geen, aan wien de correctie is toevertrouwd, geheel onkundig is in de Italiaansche taal, blijkt uit de zinstorende fouten: guiro voor giuro, gerdarmi voor gendarmi of gente d'armi, en agni santi voor ogni santi, alle heiligen.
Niet dikwijls zijn wij gewoon zoo breedvoerig te handelen over de gebreken der vertaling en van den druk, maar kregen ook sedert langen tijd geene zoo gebrekkige vertaling en zoo slordige uitgave onder het oog. Indien beiden, Vertaler en Uitgever niet in staat zijn om betere voortbrengselen te leveren, dan raden wij hun, de vertaling en den druk der andere werken van denzelfden schrijver, die zij ons in de voorrede beloven, liever achterwege en aan andere meer bevoegde handen over te laten.

Misdaad en Vergelding. Merkwaardige Voorvallen uit de Geschiedenis der lijfstraffelijke Regtspleging van vroeger en later tijd. Naar 't Hoogduitsch. Te Amsterdam, bij J.C. van Kesteren. 1844. In gr. 8vo. 318 bl. f 2-90.

Deze bundel bevat zeven verhalen, van welke de twee eersten, De Persoonsverwisseling en Varinka, reeds meermalen in andere bundels opgenomen zijn. De overigen dragen de volgende opschriften: De Viooltjes. Barak Johnson, of de blinde getuige. De Gravin de Saint Geran. De pastoor Chambard, en De Bruidegom van Varna. Allen, hoewel van verschillende schrijvers, en verschillende landen tot tooneel hebbende, komen daarin met elkander overeen, dat zij het verhaal behelzen van gepleegde misdaden, en van merkwaardige en onverwachte ontdekkingen. Doorgaans houden zij den leeslust, die wel eens smaak vindt in huiveringwekkende voorstellingen, aangenaam bezig, behelzen niets, hetwelk schadelijk is voor de goede zeden, en kunnen dus gerustelijk opgenomen worden onder de overige geschriften, welker hoofdbestemming is, om te dienen tot onderhoudende lectuur.





{==651==} {>>pagina-aanduiding<<}

Al de dramatische Werken van A. Loosjes, Pz. Te Amsterdam, bij G.J.A. Beijerinck. 1844. In gr. 8vo. 670 bl. f 5-75.

Eene beoordeeling van deze stukken te willen schrijven, ware even ongepast, als overbodig. Zij zijn jaren lang publiek eigendom geweest, en met te veel welwillendheid en graagte ontvangen, dan dat er te twijfelen valt, of de werkzame en talentvolle loosjes zijnen tijd en zijne landgenooten kende. Men vindt hier Frank van Borselen en Jacoba van Beijeren; een vierde druk; Charlotte van Bourbon, Huig de Groot en Maria van Reigersbergen, Louise de Coligny, Johann de Witt, Arnold Geesteranus en Susanne van Oostdijk; geene tooneelstukken, maar gedramatiseerde verhalen uit de vaderlandsche geschiedenis. Zij zijn net en compres gedrukt, en hunne hernieuwde uitgave toont ons, dat de waardige Schrijver bij ons nog niet vergeten is. Onze taak bepaalt zich hier enkel tot het aankondigen dier uitgave en tot de verklaring, dat de Uitgever het zijne heeft gedaan, om haar zoowel goedkoop, als behagelijk te maken. Zij vinde het gewenschte debiet!




Pligt en Roeping der Vrouw. Een Boek voor Vrouwen en Meisjes. Door Mrs. Ellis. Naar de twintigste Engelsche uitgave, door K. Sijbrandi. Te Amsterdam, bij J.D. Sijbrandi. 1844. In gr. 8vo. 279 bl. f 2-80.

‘Een zedekundig boek, hetwelk, gelijk dat, waarvan onder bovenstaanden titel eene Nederduitsche bewerking wordt aangeboden, binnen een tijdsverloop van weinige jaren eenen twintigsten druk beleeft, moet eene eigenaardige voortreffelijkheid bezitten, waardoor het zich onderscheidt.’ Met deze woorden vangt de Nederduitsche bewerker zijne voorrede aan, en, ofschoon deze bewering geenszins zonder uitzondering willende aannemen, aarzelen wij niet, dit werk van Mrs. ellis als een der beste van deze soort aan te kondigen. Om onze lezers eenigermate bekend te maken met den inhoud, laten wij hier de opschriften der Hoofdstukken volgen: I. Het vrouwelijke karakter. II. De invloed der Vrouw. III. Hedendaagsche opvoeding. IV. Kleeding en manieren. V

{==652==} {>>pagina-aanduiding<<}
en VI. Gezellig onderhoud. VII-X. Huiselijke pligten. XI. Gezellig verkeer. Luimigheid. Gemaaktheid. Behaagzucht. XII. Openlijke meening. Geldelijke omstandigheden. Degelijkheid van karakter. XIII. Verstandsontwikkeling. Gebruik van den tijd. Zedelijke moed. Zonder een eigenlijk gezegd godsdienstig handboek te zijn, heerscht in het werk een godsdienstige geest; terwijl alle onderwerpen door de Schrijfster praktisch en in een' aangenaam onderhoudenden toon worden behandeld. Tot eene proeve kiezen wij uit het Hoofdstuk Kleeding en manieren hier en daar een fragment:
‘Het is eene heerschende, maar zeer verkeerde dwaling, te vooronderstellen, dat iedere vrouw prachtig en kostbaar moet gekleed zijn, om zich aan de algemeene goedkeuring aan te bevelen. Om dat te kunnen doen, hoe vele vrouwen zijn er in den stand, voor welken dit boek wordt geschreven, die letterlijk de rust van hare ziel en het gemak en welzijn in hare huisgezinnen daarvoor opofferen! Want de strijd tusschen ouders en kinderen, om de middelen daartoe door overreding of list te verkrijgen, is slechts eene van die vele bronnen van familietwist en huisselijk verdriet, die de bewijzen opleveren, hoezeer de buitensporigheid der kunstbehoeften het groote kwaad is van den tegenwoordigen tijd.’
‘Zie ginschen wandelenden tuin en golvende pluimen, die door het kerkportaal doorgaan. Zij maken het versiersel uit van eene vrouw, die Christinne heet, de moeder van een gezin. En het is heden de dag, bepaald ter deelneming aan de plegtigheid, tot welke alle Christenen worden genoodigd, om in nederigheid en ootmoed van geest te naderen, ten einde er de liefde van hunnen Verlosser te gedenken, die, schoon hij rijk was, om hunnentwille arm werd tot den dood, om hen te verlossen van de zonde en de slavernij der wereld.’
‘De groote fout van onze dagen is, dat allen dames willen zijn, terwijl het hare eer moest zijn, om vrouwen te wezen.’ - ‘Het behoort onder de nieuwerwetsche veranderingen, dat ook de dochters van winkeliers en anderen op hare Instituten niet langer jonge meisjes, maar jonge dames worden. De dochter uit den linnenwinkel, waar hare moeder dagelijks achter de toonbank staat, komt als eene jonge dame weder te huis; de visch- en fruitverkooper hoort zijn kind Italiaansche muzijk zingen, en de slagersdochter is de grootste van allen. De manieren van de jonge dames stem-
{==653==} {>>pagina-aanduiding<<}
men natuurlijk volmaakt overeen met die nieuwerwetsche en verfijnde beschaving. De dochter van den slager wordt ziek, als zij raauw vleesch ruikt; de visch- en fruitverkooper ziet, hoe zijne dochter den neus optrekt voor de overmijdelijke geuren, die zijn huis vervullen; en de linnenwinkelier moet het zich getroosten, dat zijne dochter met een' kantoorklerk wegloopt, om niet gedwongen te zijn hare moeder in den winkel te helpen.’
Welligt meent iemand, dat, daar dit werk bestemd is voor vrouwen en meisjes van den beschaafden stand, die doorgaans ook Engelsch lezen, deszelfs overzetting in onze taal minder noodig ware. Maar Mrs. ellis schreef oorspronkelijk voor de vrouwen van Engeland, en de Nederduitsche bewerker heeft zich de noodige veranderingen en uitlatingen veroorloofd, om haar boek voor onze vrouwelijke landgenooten geschikt en belangrijk te maken. Na de lezing van het boek, welks Nederduitsche bewerking voortreffelijk is uitgevallen, vereenigen wij ons ten volle met den wensch des Vertalers, dat de vermaningen en waarschuwingen der Schrijfster ook onder ons dien ingang mogen vinden, welken zij in haar vaderland hebben gevonden, waar men haar geschrift een boek heeft genoemd, dat iedere moeder hare dochter, ieder echtgenoot zijne gade behoorde te geven.




Kinderbijbel, of Bijbelsche Verhalen voor jonge kinderen, bij het zien van bijbelsche prenten aan 's moeders schoot. Door Mevr. de Wed. A.B. van Meerten, geb. Schilperoort. Iste en IIde Stukje. Te Amsterdam, bij P.N. van Kampen. 1845. Prijs van den schooldruk 30 Cents per deeltje; met plaatjes en in carton 80 Cents.

Het oogmerk der uitgave van dit werkje, hetwelk met nog één Deeltje, verhalen uit het Nieuwe Testament, compleet zal wezen, wordt door de verdienstelijke Schrijfster zelve, in de opdragt aan Nederlandsche vrouwen, vooral moeders, aldus te kennen gegeven: ‘Het zal welligt velen overtollig voorkomen, na den, ook door mij hoog gewaardeerden, Bijbel voor kinderen door c. schmid, nog een Kinderbijbel in het licht te zenden. Maar zoo ik niet geheel ongelukkig geslaagd ben in mijn doel, zult gij, hoop ik, mijne verde-
{==654==} {>>pagina-aanduiding<<}
diging op u nemen. En indien dan een paar moeders zeggen: “Ik vind dit boekske nog korter, den toon nog kinderlijker, ter opheldering van de Bijbelsche prenten, die mijne kindertjes zien; en alzoo wil ik dit aan den meer uitvoerigen Bijbel van schmid vooraf doen gaan,” dan ware mijn doel bereikt en mijne moeite beloond.’ - En verder: ‘Ik weet wel, dat ik hier en daar wel eens wat hooger gestegen ben. Doch dit lag in den aard van het onderwerp. Onze groote van der palm zeide in zijnen onschatbaren Bijbel voor de Jeugd, dat het onmogelijk was, de geschiedenis der Koningen en Profeten te behandelen even als die der Aartsvaders, welke uit den aard iets kinderlijks naïfs heeft.’ Eindelijk verklaart de Schrijfster, dat men hier geene Bijbelsche historie, maar losse tafereeltjes zoek en moet, terwijl zij deze boekjes gaarne zoude zien ingevoerd ‘op onze Bewaarscholen, ten dienste van jonge, nog niet zeer ervaren onderwijzeressen. De Uitgever heeft daarom ook gezorgd voor eene goedkoopere uitgave zonder plaatjes.’
Wij hebben dit werkje vooral uit het laatstvermelde oogpunt gelezen en hebben het inderdaad tot dat, door de Schrijfster aangegeven doel, uitnemend geschikt bevonden. De onderwijzeressen toch der Bewaarscholen vinden in deze boekjes eenen zeer gemakkelijken en goeden leiddraad om aan de jonge kinderen de Bijbelsche verhalen op de beste wijze mede te deelen, daaruit telkens iets leerrijks af te leiden en hare jonge kweekelingen alzoo den weg te banen, om later de gewijde bladeren zelve met meer genoegen en beter begrip te verstaan. Allergelukkigst rekenen wij daartoe almede de poging der Schrijfster, om hier en daar de woorden zelve, waarin de verhalen in den Bijbel geboekt staan, in te lasschen en hebben ons daarbij op nieuw overtuigd, hoe kinderlijk, eenvoudig en tevens hoogverheven de Bijbelstijl dier plaatsen is, en hoe daardoor ook de Bijbelsche verhalen reeds voor het zeer jonge kind een schat kunnen zijn tot nuttige leering. De opvoeding zelve des menschdoms was die van eenen Goddelijken Vader: geen wonder, dat de Bijbelsche verhalen, ook die des Ouden Testaments, zoo onschatbaar zijn, om aan de hand der geschiedenis tot godsdienstige en Christelijke kennis te worden opgeleid. - Bij het gebruik dezer boekjes zal men eenige Bijbelsche prenten, bijv. de bekende Duitsche verzameling, die op vele scholen

{==655==} {>>pagina-aanduiding<<}
is ingevoerd, (*) kunnen bezigen, doch ook zonder deze prenten aan het oog der kinderen te vertoonen, kan dit werkje aan moeders, leermeesters en leermeesteressen, maar bovenal aan zoodanige, die zich met het onderrigt op Bewaarscholen belasten, uitnemend ten dienste staan, om eene goede leiding en nuttige strekking aan het aanvankelijke godsdienstig onderwijs te verzekeren, zonder aanstoot te geven aan eenige Gezindte, noch ook iets leerstelligs en onderscheidends ten aanzien van bijzondere godsdienstige begrippen der onderscheidene Kerkgenootschappen aan te roeren.
Wij mogen alzoo met ruimte deze boekjes aanprijzen, en zien met verlangen het derde of laatste Deeltje te gemoet. De prijs voor den schooldruk is inderdaad zeer laag gesteld; papier en letterdruk zijn regt goed gekozen: ook de uitgaaf met plaatjes is wèl geslaagd. De uitdrukking van het plaatje: uit 't kwade komt 't goede, en vooral van 't vroome knaapje laat niets te wenschen over. Wij herhalen het dus, deze Bijbelsche Verhalen (de naam Kinderbijbel behaagt ons even min als die van Bijbel voor de Jeugd) zijn wel waardig, om op Bewaarscholen met vrucht te worden ingevoerd; en aan de onderwijzeressen dier inrigtingen moeten zij als leiddraad bijzonder welkom zijn, daar wij ons juist herhaalde keeren hebben overtuigd, dat aan de meeste jonge onderwijzeressen der Bewaarscholen eene goede handleiding tot het verhalen der Bijbelsche geschiedenissen ontbreekt.





Nieuwe Engelsche Spraakkunst, door T.S. Williams. Naar den derden druk voor Nederlanders bewerkt door D. Bomhoff, Hz. Te Zutphen, bij W.J. Thieme. 1843. In kl. 8vo. X en 304 bl. f 1-80.

Homonymen der Engelsche Taal. door D. Bomhoff, Hz. en S. Susan, Lector in de nieuwere Talen en Letterkunde aan het Athenaeum te Deventer. Te Deventer, bij M. Ballot. 1843. In gr. 8vo. 85 bl. f :-85.


{==656==} {>>pagina-aanduiding<<}

Met een enkel woord bevelen wij beide werkjes aan de beoefenaars en onderwijzers der Engelsche taal aan. De Spraakkunst komt ons voor voldoende en toch eenvoudig te zijn. Of het te verkiezen is, de uitspraakleer geheel achterwege te laten, omdat het bijna onmogelijk is haar door regelen volkomen te leeren, zoude Rec. zeer betwijfelen. Voor eigene oefening zijn die regelen althans hulpmiddel, en wanneer men het uitstekende Woordenboek van hilpert inziet, dan kan men zich overtuigen, dat door goede aanwijzingen ook in dit opzigt veel handleiding is te geven.
De Homonymen, woorden van éénen klank, maar verschillende beteekenis, worden in het tweede boekje naauwkeurig opgegeven, en ook het gebruik van deze lijst kan de studie van het Engelsch bevorderen. Wij bevelen het dus gaarne daartoe aan.




Hebreeuwsch en Nederduitsch Woordenboekje, door S.E. Heymans en G.J. Polak. Te Amsterdam, bij M. Coster. 1845. In kl. 8vo. 48 bl. f :-40.

Het onderwijs op de Israëlitische godsdienstige scholen omvat niet slechts de Hebreeuwsche taalkunde, maar ook de Nederduitsche vertaling van den Pentateuchus en de gewone gebeden. Daartoe is echter Copia verborum noodig, en de beide Opstellers van deze woordenlijst besloten derhalve, die tot zelfoefening der aankomende leerlingen in het licht te geven.
Men moet hier geene uitvoerige Dictionnaire, maar slechts mededeeling der meest gebruikelijke substantiva en verba verwachten, en dan komt het ons voor, dat de Schrijvers over het geheel zich wèl gekweten hebben. Uit den betrekkelijk grooten voorraad toch vinden wij hier gewoonlijk die woorden gekozen, die het eerst en meest voorkomen. Zij zijn geregeld gerangschikt, en zoover wij konden nagaan, zeer juist door Hollandsche woorden en spreekwijzen uitgedrukt. Men zal zich, tot het voorgestelde doel, van dit boeksken, bij den allereersten aanvang der Hebreeuwsche studie, met vrucht kunnen bedienen.

Boekbes. bl. 624, reg. 2 v.o. noot, staat triwen, lees: trusen.





{==657==} {>>pagina-aanduiding<<}

Boekbeschouwing.

Het Geboortefeest van Jezus. Een zestal Leerredenen door G.H. van Senden. Te Zwolle, bij J.J. Tijl. 1845. In gr. 8vo. 112 bl. Bij inteekening f 1-30.

Ref. bleef onlangs voor een boekwinkeltje staan, om naar de gewone lijst der predikbeurten te zien, die voor het venster hing. Onwillekeurig dwaalden zijne oogen van die lijst af op een strookje papier, dat er naast hing, waarop het berigt geschreven stond, dat de werken van sue aldaar, tegen tien centen in de week, ter lezing te verkrijgen waren. Snijdend contrast, maar helaas! treffend teeken van onzen tijd! dacht Ref., terwijl hij, het hoofd schuddende, voortwandelde. De man in dat boekwinkeltje is op de hoogte van zijnen tijd; hij toont de menschen te kennen, en hij speculeert, misschien als bij instinct, niet kwaad op de behoeften van het lezend publiek. Wat toch wordt heden te dage hier te lande het meest gezocht onder dat publiek? Romans, en nog eens romans; preken, en nog eens preken; allerlei luchtige of pikante lekkernijen en laauw water en melk, in groote en kleine kannen, op en zonder de maat, toegediend; geschriften voor den geest en het hart, voor de verbeelding en de zinnen, voor den hemel en de wereld. Waarlijk, de man in dat boekwinkeltje toonde zijnen tijd te kennen, toen hij, welligt in zijne eenvoudigheid, naast het kerkbriefje de aankondiging der goedkoope lezing van de Mystères en den Juif errant ophing. Zou de man ook gedacht hebben: het gewone publiek wil de wereld genieten, terwijl het met den hemel gaarne in vrede blijven wil?
En wat is het, dat, bij deze vermenging van vreemdsoortige bestanddeelen, bovendrijft? Bij eenen blik op den toestand van onze letterkunde zou men zeggen, dat de wereld ook hier haar overwegend vermogen doet gelden.

{==658==} {>>pagina-aanduiding<<}
De romans worden als bij kavelingen van Engelschen, Franschen en Duitschen bodem op den onzen afgeleverd, en de eene is nog lang niet verbruikt, of eene volgende wordt gereed gemaakt. De uitgevers schijnen ook niet bang te zijn voor gebrek aan debiet, en het valt niemand van hen in, zich voor het gevaar van eenen min gunstigen uitslag, door inteekening of soortgelijk middel, te dekken. Het schijnt intusschen, dat er met minder zekerheid te rekenen valt op het debiet van alwat tot de stichtelijke lectuur behoort, wanneer het zich eenigzins door degelijkheid van het gewone onderscheidt. Het bovengenoemde predikwerk althans kan ons overtuigen, dat de Eerw. Schrijver den weg van inteekening heeft ingeslagen - waarschijnlijk heeft moeten inslaan - om het met eenig billijk voordeel uit te geven; een bewijs, dat de godsdienstige lectuur ook hier de vereischte belangstelling niet heeft kunnen wekken. De Heer van senden is toch te veel bekend als voortreffelijk prediker, dan dat hij, ook zonder blinde ingenomenheid met zich zelven, niet op een gunstig onthaal van zijnen arbeid zou hebben kunnen rekenen. Dat alles is nu wel niet zeer bemoedigend en wekt zelfs onaangename gewaarwordingen op, maar Ref. verblijdt zich nogtans, dat de wakkere man zich niet heeft laten afschrikken, zijn werk over de drie Christelijke feeststoffen in het licht te zenden. Hetzelve behoort bij zijne vroeger uitgegevene Leerredenen over de geschiedenis van jezus' lijden en sterven, en kan tevens geacht worden eene gaping in onze homilétische letterkunde aan te vullen, als die nog geen afzonderlijk werk over de Christelijke feestteksten bezit, dat uit onze eeuw dagteekent.
De inhoud van dit eerste Stuk, dat nog door twee andere van gelijken omvang staat gevolgd te worden, behelst zes preken. I. De Geboorte. II. De Bekendmaking. III. Engelenzang. IV. De Herders bij de krib. V. Simeon. VI. De twaalfjarige jezus. - Ref. acht het overbodig, bij het karakteristieke der predikwijze van den begaafden man stil te staan; men kent reeds lang zijne oorspronkelijke inzigten in de tekstbehandeling, zijne vrijheid, los-
{==659==} {>>pagina-aanduiding<<}
heid en eenvoudigheid in de dispesitie van zijn onderwerp, het rijke, treffende en puntige van zijne denkbeelden, en den hoogen gloed, dien hij door weelderige verbeelding en warm gevoel aan zijnen stijl weet bij te zetten. Al dat eigenaardige kenmerkt ook deze preken, ja zelfs in een' hoogeren graad, dan vroegeren soortgelijken arbeid van dezelfde hand. Het zijn in waarheid feestpreken; overal klinkt de feesttoon, die den geest verheft, het hart doorgloeit, en het natuurlijk middel is om de opgewekte gewaarwordingen van dankbare blijdschap uit te storten; men gevoelt overal, dat men hier niet de vrucht van langdurigen en bedachtzamen arbeid voor zich heeft, maar dat alles de ontboezeming is van het hart, dat levendig doordrongen is van de hooge waarde der onderwerpen. Ref. is te zeer overtuigd, dat de predikkunde de meest vrije ontwikkeling en onbelemmerde werking der individualiteit van den prediker verdert, dan dat hij zou afkeuren waar hij zou meenen, dat de Heer van senden welligt anders zou hebben moeten te werk gaan. Daarom onthoudt hij zich gaarne van alle aanmerkingen op de plannen der onderscheidene leerredenen; alleen meent hij met eenig regt de vraag te mogen doen, of de toon der rede niet doorgaans hoog genoeg, ja wel eens te hoog gestemd is, en of de stijl wel geheel zuiver gebleven is van hetgeen wij gewoon zijn gezwollenheid te noemen? Hij wenscht deze preken, welker uitvoering zich mede gunstig onderscheidt, in veler handen, en hij doet dit in
het vertrouwen, dat allen, inzonderheid bij het naderende kersfeest, daarin eene rijke bron van stichtelijk en verheffend onderwijs zullen vinden.




Voorlezingen over de waarheid en waardij der Schriften van het Oude Testament. Door Mr. I. da Costa. Isten Deels 2de Stuk. Te Leiden, bij S. en J. Luchtmans. 1844. In gr. 8vo. VI en 264 bl. f 2-25.

Bij de aankondiging van het eerste Stuk dezer Voorlezingen is uitvoerig gesproken over den aard, het doel, de

{==660==} {>>pagina-aanduiding<<}
inrigting, de eigenaardige voortreffelijkheid en de daar tegenover staande zwakke zijden van dit werk. Daar ook het tweede Stuk geheel op dezelfde leest is geschoeid, zal het niet noodig zijn, te herhalen, wat toen gezegd is. Wij ontvangen hier elf verschillende voorlezingen, waarmede nu het eerste Deel voltooid is. - Na korte herinnering van het verband, waarin zij met de vorigen staan, begint de geachte Spreker zijne hoorders bij abraham, isaac en jacob te bepalen, en onderzoekt achtereenvolgens, wat zij met elkander gemeen hebben, in welke opzigten zij naar hunne bijzondere individualiteit, gave en roeping van elkander verschillen, en hoe zij over het geheel elk hunne eigene geestelijke en historische physionomie vertoonen. Abraham wordt in zijne belangrijkheid als Bijbelsch karakter en als historisch persoon naar waarde geroemd, eene sterke en schoone tegenstelling tusschen isaac en ismaël gemaakt, en jacob's gedrag aangaande zijnen broeder in een belangrijk licht geplaatst. Na eenige opmerkingen over het twaalftal van jacob's zonen in het algemeen, gaat de Schrijver vervolgens over, om Gods leiding met hem, het karakter zijns geloofs in leven en in sterven, en zijne beteekenis in de geschiedenis van Israël en Egypte in bijzonderheden aan te wijzen. Tot mozes gekomen, volgen wij da costa in de beschouwing van zijn moeitevol leven en verheven karakter, en hooren ons vervolgens op den Pentateuchus wijzen, als spiegel van zijne ziel en zijn karakter, vooral op zijnen verhaaltrant in het boek Deuteronomium, uit hetwelk vele plaatsen worden afgeschreven, terwijl de Schrijver voorts meent tegenover den strijd, die op dit oogenblik in de Duitsche godgeleerde wereld weder over de echtheid van
mozes' boeken gevoerd wordt, zijn standpunt genoegzaam te kunnen staande houden door een viertal opmerkingen. Zij zijn deze: dat mozes niet als woordelijk schrijver, maar als verzamelaar dezer geschriften te beschouwen is, terwijl sommige invoegsels aan een ander, doch altijd door Gods geest bestuurden schrijver, zijn dank te weten; vervolgens, dat de verhalen der vier laatste boeken overal

{==661==} {>>pagina-aanduiding<<}
den stempel der gelijktijdigheid met de beschrevene gebeurtenissen toonen, terwijl die, welke tot een vroeger tijdperk behooren, korter zijn zamengesteld; voorts, dat er een onmiskenbaar Egyptisch bestanddeel in de boeken van mozes is op te merken, waarvan de waarheid wel vinnig bestreden, maar juist in onzen tijd door merkwaardige antiquarische onderzoekingen of ontdekkingen meermalen treffend bevestigd is; en eindelijk, dat de bezwaren, die men tegen het zoo vroeg beschrijven dier oorkonden inbragt, ongegrond zijn, daar de schrijfkunst ongetwijfeld ouder dan de tijd van mozes is.
Nu wordt ons het beeld van aaron voorgesteld, als dat van een' man van zwakheid tegenover den krachtvollen, verhevenen mozes, tevens als een voorbeeld, hoe Jehova zijne kracht in de zwakheid zijner dienaren volbrengt. Alzoo wordt de weg gebaand tot beschouwing der Profeten, omtrent welke da costa eenige al zeer algemeene aanmerkingen mededeelt. Eindelijk wordt nog over jozua en de Rigteren, david en de Koningen, over de vrouwen in het O.T. en de goddelooze wederstrevers, daarin voorkomende, gesproken, en overal op de innerlijke waarheid gewezen, in dit alles op te merken. - Met eene voorstelling van de wijze, waarop Jehova zelf voorkomt in het O.T., wordt dit eerste Stuk besloten. Het onderscheid tusschen dien naam en Elohim wordt in eenige proeven van Bijbelsch spraakgebruik aangewezen, het lievelings denkbeeld des Schrijvers, dat christus de menschgeworden jehova is, ten sterkste aangedrongen, en uitdrukkelijk beweerd, dat de Engel van Gods aangezigt in het O.T. eene voorloopige aanduiding was zijner in de volheid der tijden wezentlijk gevolgde menschwording. - Na eene korte handhaving van Jehova's heerlijke eigenschappen, zoo als die in de geschiedverhalen des O.T. uitgedrukt zijn, wijst de Schrijver ten slotte op de sporen der zoogenaamde Drieëenheid, die reeds onder de oude bedeeling te vinden zijn.
Bij zoo grooten rijkdom van onderwerpen, op het standpunt en naar de wijze des Heeren da costa behandeld,

{==662==} {>>pagina-aanduiding<<}
kan er van beoordeeling geene sprake zijn. Genoeg, dat wij, ofschoon het bekende ingeniosius magis quam verius op vele van zijne argumentatiën moetende toepassen, echter overal de sporen gevonden hebben van die diepte des geloofs, die warmte des harten, die kracht van voorstelling, welke wij van den vermaarden man ook hier verwachten mogten. Tevens strekt het ons tot groot genoegen, nergens eenige hatelijkheid, personaliteit of uitval tegen andersdenkenden ontdekt te hebben. - Met groote belangstelling zien zeker velen, gelijk wij, het tweede Deel te gemoet.




Geschiedenis der Christelijke Kerk en Godsdienst in Nederland, na het vestigen der Hervorming, tot den troonsafstand van Willem I. Als Leesboek voor den beschaafden stand bewerkt door B. Glasius, Predikant te Geertruidenberg. IIIde Deel. Te Amsterdam, bij J. van der Hey en Zoon. 1844. In gr. 8vo. VIII en 417 bl. f 4-10.

Met dit derde Deel is de arbeid des Heeren glasius, van welks aanvang wij vroeger eene betrekkelijk gunstige beoordeeling aan de lezers van dit Tijdschrift mededeelden, compleet. Het bevat het derde tijdperk der aangevangen' geschiedenis, en omvat het gebeurde van de staatsomwenteling in 1795 tot den troonsafstand van Koning willem I, ten jare 1840. Niet gemakkelijk was de taak, hier door den Eerw. Schrijver te vervullen. Minder dan bij het vroegere gedeelte van zijnen arbeid stonden hem thans gedrukte bronnen en bescheiden ten dienste, die hij vrij en onbelemmerd kon volgen. Zeer veel had hij te danken aan voorlichtingen en bijzondere mededeelingen van den werkzamen janssen, aan wien dit geschrift dan ook is opgedragen. En bovenal mogen wij niet vergeten, dat, schoon het jaar 1840 hem een bekwaam rustpunt bood, hier gehandeld wordt over velerlei zaken, waarvan of de oorzaken nog slechts ten deele bekend zijn, óf de

{==663==} {>>pagina-aanduiding<<}
gevolgen nog voortduren, zoodat het moeijelijk is, in deze een geheel onpartijdig en grondig vonnis te vellen, en het oordeel welligt veiliger aan de nakomelingschap kan worden overgelaten. - Doch laat ons zien, wat de Heer glasius hier ons leverde.
Na in eene beknopte Inleiding den staatkundigen, godsdienstigen en zedelijken toestand van ons vaderland bij den aanvang van dit tijdperk te hebben opgegeven, schetst hij in een eerste Hoofdstuk de geschiedenis der R.C. kerk in Nederland gedurende het aangewezen tijdperk, dat hij in drie nieuwe onderafdeelingen splitst. In algemeene trekken wordt vermeld, hoeveel Rome aan de geweldige staatsomwenteling van het einde der 18de eeuw te danken had, ter uitbreiding van zijn gezag in ons midden. Niet slechts van beperkende wetten ontslagen, maar met de overige Gezindheden, zelfs met de voormalig heerschende kerk ten eenenmale gelijk gesteld, zien wij, hoe de Roomsche kerk zich van vroegere nederlagen, ook hier te lande geleden, gelukkig herstelt. Menige kerk der Hervormden wordt door hen veroverd, menige grieve het Protestantisme aangedaan, en hun aantal aanmerkelijk vermeerderd, terwijl zij ook meer dan voorheen tot openbare ambten worden toegelaten. Vooral bleek de toeneming van hunnen invloed bij de verbetering van het openbaar onderwijs. Niettegenstaande de gematigdheid van schimmelpenninck en Koning lodewijk, werd alzoo het aantal der statiën in onze Hollandsche missie aanmerkelijk vermeerderd. - Ook na de herstelling onzer burgerlijke vrijheid, gaf de vorstelijke onbekrompenheid van willem I hun groote voorregten te smaken, soms zelfs ten koste der regtvaardigheid, aan zijne Protestantsche onderdanen verschuldigd. - Onder zijn bestuur werden de finantiële belangen van dit kerkgenootschap, te midden van velerlei tegenkantingen, op vasteren voet gebragt, en menige poging vruchteloos aangewend, om meerdere verlichting te doen doordringen. ‘In de Hollandsche missie alleen zijn gedurende de eerste 25 jaren der regering van willem I meer dan honderd Roomsche kerken geheel vernieuwd, een nog grooter aan-
{==664==} {>>pagina-aanduiding<<}
tal
bedehuizen is vergroot en verfraaid geworden, tweeëntwintig nieuwe statiën werden gesticht, en men begrootte de som, door de welwillende beschikking des Konings daartoe bijgedragen, op ongeveer twaalf tonnen gouds!’ - Nog vermeldt de Schrijver iets van hetgeen der Roomsche kerk ook in onze overzeesche bezittingen werd vergund, van de middelen, die aangewend werden ter opleiding harer aanstaande Priesters, en van de ongeoorloofde wegen, die zij soms insloegen, om proselieten te maken. Zoo komen wij eindelijk tot de woelingen der Ultramontaansche partij, vooral in en na 1830. Een kort overzigt van het gebeurde in dien tijd geeft den Schrijver gepaste aanleiding, om den Protestanten den pligt van waakzamen ijver op het harte te drukken. Aan dit Hoofdstuk wordt nog toegevoegd eene beknopte vermelding van de lotgevallen der Jansenisten van 1795-1840. - Veel belangrijks is hier met weinige woorden medegedeeld. Het bevreemdde ons echter, juist bij de geschiedenis der Roomschgezinden de veranderde inrigting op het schoolonderwijs, gedurende het tijdperk der Fransche overheersching, vermeld te zien, daar deze wijziging toch alle kerkgenootschappen raakte. Ook aangaande de zooveel geruchts gemaakt hebbende zaak van het collegium philosophicum hadden wij bestemder uitspraak verwacht.
Het tweede Hoofdstuk roept ons de Nederlandsch Hervormde kerk voor den geest, zoo als zij, vroeger met den staat als heerschende kerk vereenigd, thans van denzelven werd afgescheiden, en alzoo van eenen belangrijken steun beroofd. Met levendige kleuren wordt de verdrukking en de strijd geteekend, waaraan zij tot op den val des Franschen geweldenaars onderworpen was. Daarbij wordt de afwisseling geschetst, waaraan haar kerkbestuur was blootgesteld, totdat het ten jare 1816 op vasten voet werd georganiseerd, schoon geenszins tot aller genoegen. Het wordt niet verzwegen, dat in haren eigenen boezem verdeeldheid en scheuring werd geboren, die op aanvankelijke afscheiding uitliep. Maar met dankbaarheid wordt tevens het goede vermeld, dat de Voorzienigheid haar deed ge-
{==665==} {>>pagina-aanduiding<<}
nieten, terwijl tevens eene betamende hulde wordt gebragt aan het aantal voortreffelijke mannen, in wier bezit zij zich gedurende dit tijdperk verheugen mogt. Een en ander maakt den hoofdinhoud uit van dit Hoofdstuk, waaraan zeker de lof van volledigheid niet zal worden ontzegd. Waarom echter juist bij de Hervormde kerk (bladz. 287) het Nederlandsch Bijbelgenootschap werd vermeld, dat immers tot meerdere Protestantsche afdeelingen behoort, is ons raadselachtig.
De lotgevallen en toestand der overige Protestantsche kerkgenootschappen in ons vaderland worden in het derde Hoofdstuk beschreven. Met gematigdheid wordt over het verschil tusschen de oude en herstelde Lutherschen gesproken. Aan het slot der geheele afdeeling wordt nog iets medegedeeld aangaande de Hernhutters, het Delftsche genootschap Christo Sacrum, en die enkele gemeenten, welke den naam van Protestantschen dragen. Bij het eerste volgt de Schrijver geheel de belangrijke monografie van witkop, bij het tweede blijft hij zich tot zeer algemeene mededeelingen bepalen, bij het laatste heeft hij het oog op Veenhuizen en de Ommerschans.
De Schrijver voltooit zijne taak met een overzigt van den toestand der Christelijke Protestantsche kerk in onze overzeesche bezittingen, en van de pogingen tot uitbreiding van het Evangelie onder de Heidenen door Nederlanders gedurende dit tijdperk. Hier vooral is het streven naar groote beknoptheid zigtbaar, welligt niet altijd ten voordeele der zoo wenschelijke grondigheid. Met een' bladwijzer der voornaamste zaken en personen, in alle drie de deelen voorkomende, wordt het werk besloten.
Zien wij op het geheel terug, ons oordeel wordt gewijzigd naar het oogpunt, waaruit wij het werk beschouwen. Het is, naar het doel des Schrijvers, een leesboek voor Christenen uit den beschaafden stand. In zoover is het voor dit doel aan te bevelen, als het zeker geschikt is, om hun een algemeen denkbeeld te geven van de zaken, hier behandeld, en dit doet in gematigden geest en op Christelijken toon. Houden wij echter in het oog, dat ook een

{==666==} {>>pagina-aanduiding<<}
populair geschrift het resultaat van wetenschappelijke voorstudie kan en behoort te wezen, dan wordt onze lofspraak veel lager gestemd. Wij hadden meer grondigheid in het onderzoek der bronnen, meer bestemdheid in het oordeel over menschen en zaken, meer pragmatische behandeling der gebeurtenissen gewenscht. Zoo als het werk daar ligt, is het meer geschiedenis van afzonderlijke kerkgenootschappen, dan der Nederlandsche kerk en Godsdienst in haar geheel beschouwd.
Tot zoo lang echter iets beters wordt geleverd, kan ook dit geschrift zijne nuttigheid hebben. Het werke mede tot verkondiging van al die lessen, welke de indrukwekkende stem der geschiedenis, ook die van het hier behandelde tijdperk, aan den opmerkzamen toehoorder predikt.

De Bijbel en de Mensch. Door O.G. Heldring. II Deelen. Te Amsterdam, bij G.J.A. Beijerinck. 1842-44. 556 bl. (Ook onder den titel: Togt der kinderen Israëls door de woestijn en symbolik (symboliek) der Mozaïsche Godsdienst. Met eene Kaart van den doortogt der kinderen Israëls door de woestijn, volgens de nieuwste reizigers.) f 6-:

Het eerste Deel van dit werk, welks titel u in het onzekere laat, wat gij hier moogt verwachten, biedt u een allerlei van opmerkingen, gedachten en beschouwingen. Op het eerste blad van dit werk, nog vóór den titel geplaatst, lezen wij: De Bijbel en de Mensch. Gods sprake in de natuur, toegelicht door de openbaring. In het eerste gedeelte van dit Deel vinden wij dus de spraak der natuur uitgelegd. In het tweede gedeelte verlaat de Schrijver de sprake Gods in de natuur, ‘om te zien, wat Gods openbaring ons verkondigt van de natuur, welke hoe rijk ook echter altijd onzeker spreekt.’ Dat de Heer heldring veel weet, is ons uit deze bladen duidelijk geworden; maar of Z.Eerw. niet gelukkiger had kunnen zijn in de keus van den vorm, waarin hij dit geschrift in het licht

{==667==} {>>pagina-aanduiding<<}
zendt, is eene vraag, welke wij liefst niet ontkennend zouden beantwoorden. Gaarne deelden wij u het een en ander tot proeve mede; maar waar te beginnen en waar te eindigen? Werp eens met mij een' blik op de inhoudsopgave. De eerste afdeeling heeft tot opschrift: de natuur; de tweede: de Bijbel. - Inleiding. De natuur in haren rijkdom. De natuur eene Hieroglyphe. De natuur eene Godspraak. De bloementaal. De bloementaal in het oosten. De bloementaal bij het volk. Mijne kindschheid, mijne zuster en onze bloemen. Bloemenleven. (Een Gedicht.) De eerstelingen der lente. De Pelgrim en het bloempje op de heide. (Eene Parabel.) De bloementaal bij de Duitschers. De bloementaal. (Eene Parabel.) De bloemen tot troost der menschen. (Eene Allegorie.) De boomen in hunne eigenaardige spraak. Twee parabels. De wandelaar en de vruchtboom. (Eene Parabel.) Een dennenbosch en deszelfs beteekenis. De natuur het ‘memento mori.’ Fantasie op een kerkhof. - Dit is de inhoud van bl. 1-41. Zoo gaat het verder. - Eene nachtwandeling. Wolkenbeelden. De natuur als satyre. De muggen. De mieren. De termiten. De bijen. De wespen. De Prairie-honden. De Fabeldichters. Trouwe vriendschap. (Eene Fabel.) De vier eikels. (Eene Fabel.) De grassoorten. De rijp, een zinnebeeld van het schijnleven der menschheid (bl. 87-127.) Niemand beoordeele echter het werk naar deze inhoudsopgave. Het geheel ziet er minder amalgamistisch uit, dan het zou kunnen schijnen, wanneer men het register inziet. Wij zouden dit niet hebben afgeschreven, ware het ons mogelijk geweest onze lezers op eenige andere wijze een flaauw denkbeeld van den inhoud te geven.
Het tweede gedeelte van dit eerste Deel (bl. 150-350) beschouwt den Bijbel als eene nadere openbaring Gods over de sprake der natuur. Overgang. 1. De schepping. 2. Het lied der schepping. 3. De sabbat, het sabbatjaar en het heilige getal zeven. 4. De ster der wijzen bij de geboorte van jezus. 5. De twee boomen in den hof Gods. 6. De regenboog. 7. Het boek Job. - De goddelooze, vergeleken bij de Nijl-Papierplant. Het Nijlrietscheepje.

{==668==} {>>pagina-aanduiding<<}
Eene winterbeek. - Doch genoeg. Ik wil u die opgave van den inhoud niet verder afschrijven. Lees het boek zelf, en gij zult mij toestemmen, dat het niet alledaagsch is, dat er menige goede gedachte en opmerking in voorkomt; maar dat het geheel beter geordend moest zijn om dieperen indruk te maken.
De Schrijver eindigde het eerste Deel met de beschouwing der tien Egyptische plagen. In het tweede Deel legt hij de zinnebeelden der Mozaïsche eerdienst open. Dit Deel, waarvan alleen het eerste Stuk, voor zoo ver ons bekend is, het licht ziet, doet ons naar het vervolg verlangen. De bijgevoegde kaart verdient, wat de uitvoering betreft, allen lof.

Het belang van de leer der regtvaardiging door het geloof in betrekking tot de zedelijkheid, betoogd door Dr. Gieseler. Uit het Hoogduitsch vertaald en verder ontwikkeld door den Schrijver van de Wederlegging der grondstellingen van de Roomsch-Katholieke Kerk. Te Amsterdam, bij J. van der Hey en Zoon. 1844. IV, 74 bl. f :-75.

Dat het betoog van Dr. gieseler (bl. 1-24) belangrijk genoeg is om vertaald te worden, kan Rec. zich niet opdringen. De Vertaler vindt het dan ook noodig, er nog iets van het zijne bij te voegen. In eene nadere ontwikkeling toont hij aan, dat het denkbeeld van regtvaardig, hetwelk de Protestanten zich vormen, met het onderwijs van christus en de Apostelen in overeenstemming is. ‘Wanneer de Protestanten spreken van 's menschen regtvaardiging’ - zoo lezen wij hier, - ‘dan bedoelen zij de vergeving van de door denzelven’ (dat ongelukkige denzelven!) ‘bedreven zonde, welke God hem schenkt uit genade, om christus wil; zoodat God hem ontheft van de straffen, welke hij, wegens het bedrijven van zonde, zoude moeten lijden, en op het gunstigste jegens hem gezind is.’ (bl. 26.) Wij zouden in plaats van zonde ge-
{==669==} {>>pagina-aanduiding<<}
schreven hebben: zonden, omdat de symbolen altijd van remissio peccatorum spreken. Ook had het laatste lid van den volzin krachtiger kunnen worden uitgedrukt. Vervolgens betoogt de Vertaler, dat de leer nopens 's menschen regtvaardiging door het geloof, welke de Protestanten overeenkomstig het onderrigt van christus en de Apostelen belijden, alleen Gode waardig en voor den mensch in zijnen zondigen toestand geschikt is, waarop eene nadere aanwijzing volgt, dat slechts de leer van 's menschen regtvaardiging door het geloof voor de zedelijkheid bevorderlijk is.
De ontwikkeling van den Vertaler, hoewel niet geheel zonder waarde, had grondiger en helderder kunnen zijn. Meermalen stuit men op herhaling van hetgeen vroeger gezegd is. Hier en daar zouden wij minder breedsprakigheid gewenscht hebben. Wel durven wij de lezing van dit geschrift aanbevelen, maar niet beweren, dat het onder de beste schriften over dit onderwerp kan gerekend worden. De Schrijver van de Wederlegging vergete niet, dat wie met goed gevolg een' vijand bestrijden wil, niet slechts overtuigd moet zijn van de regtvaardigheid zijner zaak, maar ook in het gebruik der wapenen eene geoefendheid bezitten moet, welke hem regt geeft, in het strijdperk te treden. In magnis voluisse, is niet genoeg.

Het geloof en leven van den Christen. Naar aanleiding van Dr. J.H.B. Dräseke's Glaube, Liebe, Hoffnung. Te Amsterdam, bij J.M.E. Meijer. 1844. In gr. 8vo. VIII, 208 bl. f 1-90.

De titel meldt ons reeds, waaraan dit geschrift zijn' oorsprong verschuldigd is. Uit de voorrede vernemen wij, dat de Vertaler meer geeft dan eene overzetting. Wij vinden hier dräseke's Glaube, Liebe, Hoffnung omgewerkt en uitgebreid, met weglating van eenige zaken, welke minder tot dit onderwerp behooren, of die, wegens het verschil tusschen de kerkelijke instellingen in ons vader-
{==670==} {>>pagina-aanduiding<<}
land en die in Duitschland, minder bevattelijk en daarom ook minder geschikt ter vermelding zijn.
De stof is in zeven hoofdstukken behandeld. 1. De mensch is een redelijk schepsel. 2. Er is een God. 3. God heeft zich aan de wereld geopenbaard. 4. Christelijke liefde. 5. De zonde een geestelijke dood. 6. God wil dat de mensch leve. 7. De mensch is onsterfelijk.
Men zal dit geschrift niet zonder genoegen lezen. Het verdient zeer aanbevolen te worden; en schoon wij over het algemeen niet ingenomen zijn met omgewerkte, vermeerderde, verkorte of onveranderde vertalingen van werken, die zich niet boven het middelmatige verheffen, oordeelen wij toch, dat dräseke's geschrift, in den vorm, waarin het onzen landgenooten nu wordt aangeboden, een niet onwelkom geschenk moet zijn.

Inleiding in de heilige Schriften des Ouden en Nieuwen Verbonds, ter bevordering van een vruchtbaar Bijbellezen; door J.R. Huber, in leven Evangeliedienaar te Bazel. Uit het Hoogduitsch. Te Amsterdam, bij J.H. en G. van Heteren. 1844. In gr. 8vo. 283 bl. f 1-80.

Het is niet ieders zaak, om de resultaten der wetenschap in populairen vorm over te gieten en voor de menigte toegankelijk te stellen. Daartoe behoort eigene wetenschappelijke vorming, grondige geleerdheid, scherpzinnige onderscheiding tusschen het meer en minder gewigtige, en gemakkelijkheid, om zich uit te drukken in den volkstoon. Indien deze vereischten nergens kunnen gemist worden, in een geschrift als hetwelk wij aankondigen mogen zij allerminst ontbreken. Het stelt zich ten doel, den gewonen, vooral jeugdigen Bijbellezer aangaande den oorsprong en den inhoud des Bijbels in het algemeen, en van elk boek in het bijzonder in te lichten, met de gewijde schrijvers en het eigenaardige hunner schrijfwijze bekend te maken, en op tijd, plaats, inrigting van hunne schriften, mitsgaders

{==671==} {>>pagina-aanduiding<<}
de personen, voor welke zij het naast bestemd waren, te wijzen. Elk weet, wat belangrijke vorderingen de wetenschap met opzigt tot de zoogenaamde Inleiding in de H. Schriften gemaakt heeft, en hoe zeer het vroegere standpunt is verouderd geworden. Dit heeft echter den Eerw. jungius, Predikant te Rijswijk, niet verhinderd, het werkje van huber in onze taal over te brengen, ofschoon het reeds vóór veertig jaren vervaardigd werd, en sedert, bij deszelfs vernieuwde uitgaven, geene belangrijke wijzigingen en verbeteringen heeft ondergaan. Hij heeft zich, terwijl hij in de Voorrede enkel spreekt van michaëlis, eichhorn en hug, zoo het schijnt, vergenoegd met het maken van eenige kleine veranderingen in den tekst, waar zijne gematigdheid van denkwijze dit noodig achtte, en voorts verklaard niet aansprakelijk te zijn voor al de inzigten, denkbeelden en meeningen, door den Schrijver hier blootgelegd. Wij meenen desniettemin, dat hij aansprakelijk is voor de vertaling van dit werkje. En dan vragen wij, hoe hij vrijheid heeft kunnen vinden, om het, zoo als het daar ligt, aan onze landgenooten in handen te geven. Wij zwijgen van hetgeen, onzes inziens, hier gemist of enkel in den vorm berispelijks gevonden wordt. Eene en andere proeve van den inhoud zij genoegzaam, om ons ongunstig oordeel te staven. De benaming: Woord van God wordt, bl. 5, zonder eenige restrictie aan den Bijbel toegekend. In het woord: Testament, voor Verbond gebezigd, wordt, bl. 8, een diepe zin gezocht. Van de Vulgata zoowel als van de Bijbelvertaling van luther wordt, bl. 15, 16, gewag gemaakt, en van onze Statenoverzetting gezwegen, zonder eenige bijgevoegde aanmerking over de waarde van vertalingen in vergelijking met
den oorspronkelijken tekst. Aan het Hooglied wordt een geestelijke zin toegekend, en het gevoelen van latere uitleggers, die daarin enkel Oostersche zangen vinden tot lof eener kuische huwelijksliefde, slechts vermeld, bl. 90, niet aangenomen en goedgekeurd. Maar waartoe meer? Als voorbeeld van oppervlakkigheid en armoede beroepen wij ons op hetgeen bl. 181-185 voorkomt over het Evan-
{==672==} {>>pagina-aanduiding<<}
gelie van johannes. En wat er hier en daar ontbreekt, laat zich niet aanvullen door medegedeelde gedachten van spangenberg of opmerkingen van bickersteth, bengel en anderen, die tamelijk onbeduidend zijn. Dit alles neemt echter niet weg, dat dit werkje met vrucht kan gebezigd worden door eerstbeginnenden, die, onder de leiding van een' bekwamen leermeester, omtrent vele bijzonderheden nadere inlichting ontvangen. Ook zou men het eenvoudigen Bijbellezers in handen kunnen geven, die op het standpunt staan, door huber vertegenwoordigd. Maar tot het algemeen gebruik, waartoe het bestemd is, achten wij het minder geschikt, en blijven uitzien naar eene meer grondige en volledige Inleiding in de H. Schriften, bewerkt naar de tegenwoordige hoogte der wetenschap, en meer geschikt, dan die van huber, om den Bijbel aan allen te doen kennen, zoo als hij is.




De Bijbel, eene bron van wijsheid, leering en bemoediging op onzen levensweg. Door E.A. Boerman, Emeritus Predikant van Hoornaar. Te Dordrecht, bij H. Lagerwey. 1844. In gr. 8vo. 204 bl. f 1-50.

Op den titel afgaande, zou men meenen, hier geheel iets anders aan te treffen, dan ruim honderd kleine stichtelijke vertoogen, naar aanleiding van teksten uit de Psalmen en het Nieuwe Verbond, gevolgd door een versje uit de Gezangen of ander rijmpje. Wij hebben er niets in gevonden, dat ongepast of verkeerd was, maar ook niets, dat een Christen van eenige beschaving niet even goed zou kunnen schrijven. Het zal dus wel voor de eenvoudigsten geschreven zijn; ten minste voor hen, die niet veel kunnen denken, is het wel het geschiktste. Wij hebben aan dergelijke stichtelijke lectuur geene de minste behoefte; maar indien de Eerw. boerman zich met het schrijven van zulke vertoogjes in zijne rust bezig houdt, indien de Uitgever er zijne rekening bij vindt, of ten minste zonder schade afkomt, hebben wij met de uitgaaf vrede, vooral,

{==673==} {>>pagina-aanduiding<<}
daar deze stukjes altijd nog veel beter en nuttiger, ook veel verstaanbaarder en Christelijker zijn, dan vele schriften uit ouden en nieuwen tijd, die men den eenvoudigen man in deze dagen in handen stopt, doch waarvan deze niets begrijpt. Maar om de zoodanigen te verdringen, is dit boeksken niet regtzinnig genoeg, hetwelk wij nogtans den grijzen Schrijver tot eer rekenen.




De hooge voortreffelijkheid van Jezus Christus, of betoog over de waardigheid van 's Heilands persoon. Door E.A. Boerman, Rustend Predikant. Te Dordrecht, bij H. Lagerwey. 1844. In kl. 8vo. 112 bl. f :-80.

De Eerw. boerman heeft vroeger een paar stichtelijke werkjes in het licht gegeven, waarvan wij het onbeduidende om des stoffelijken doels wille hebben over het hoofd gezien. Van het hier bedoelde kunnen wij niet meer zeggen, dan dat het weinig om het lijf heeft, gelijk men in een zoo klein bestek (in 33 §§) dan ook niet veel bijzonders over de voortreffelijkheid van jezus als Mensch, Leeraar, Godsgezant, Zaligmaker (want hoe de vierde Afdeeling: over de voortreffelijkheid van jezus, afgeleid uit de getuigenis zijner Apostelen; er bij komt, is ons te hoog) hebben kan. De man meent het goed; ziedaar alles! Nu, voor zeer eenvoudigen is het wel. Er staat geen kwaad of wartaal in - het overige is de zaak van den Uitgever.
Evenmin onwaar of schadelijk, maar ook evenmin veel beduidend is een later werkje van denzelfden Schrijver, getiteld:

Het Christendom, eene Godsdienst voor mijn geloof, hoop en wandel, benevens de beloften van onzen Heer omtrent de menigvuldige woningen in het huis zijns Vaders. Geschenk voor jonge lieden bij, of na het doen hunner Christelijke Geloofsbelijdenis, door E.A.

{==674==} {>>pagina-aanduiding<<}
Boerman, Emeritus Predikant. Te Dordrecht, bij H. Lagerwey. 1845. In gr. 8vo. 143 bl. f 1-25.

Dit boekje geeft intusschen meer, dan het belooft; want ‘opdat er eenige meerdere verhouding zijn mogt tusschen de vellen druks en den vroeger bepaalden prijs der inteekening,’ is er na bladz. 88 nog eene reeks van vertoogjes gevoegd, onder het opschrift: de Christen, zoo als hij zijn moet in de zamenleving, of in zijn verkeer met menschen, elk van ééne bladzijde, even oppervlakkig als het overige. Als gezegd: wanneer Schrijver en Uitgever er aanmoediging (dat wil in dezen zin zeggen voordeel) in vinden, hebben wij er vrede mede.

Scheikunde voor den beschaafden Stand en het Fabrijkwezen, naar den tweeden druk van J. Girardin. Te Gouda, bij G.B. van Goor. 1845. In gr. 8vo. 696 bl. f 7-:

Dit werk bevat de lessen, door Prof. girardin in de zondagschool te Rouaan gegeven, en later uitgegeven. Van het oorspronkelijke was spoedig een herdruk noodig, terwijl het werk zelf in het buitenland met bijval ontvangen werd, zoo zelfs, dat de Keizer van Rusland hetzelve deed vertalen en in de fabrijksteden van zijn rijk verspreiden. En over het algemeen is, volgens ons gevoelen, deze bijval verdiend, en was het geven eener vertaling een doelmatig werk. De orde, waarin de scheikunde behandeld wordt, is zeer geleidelijk en tevens duidelijk, de stijl helder, levendig, boeijend en rijk aan daadzaken, en bij het voordragen der lessen zelve werden zij nog daarenboven door vele proeven opgehelderd. De Schrijver handelt in de eerste les over de scheikunde in het algemeen, over de verschillende verdeelingswijze der ligchamen, over cohaesie en verwantschap, om vervolgens in de tweede en volgende lessen dadelijk over te gaan tot de physische en chemische beschrijving der dampkringslucht, van het

{==675==} {>>pagina-aanduiding<<}
water en van de in dezelve bevatte elementen en verbindingen (zuurstof, stikstof, waterstof, koolzuur.) Hierna worden achtereenvolgens de voornaamste niet metaalaardige ligchamen en derzelver verbindingen behandeld, waarbij ons vooral het gezegde over de verschillende koolsoorten, over de diamant, steenkolen enz., en over de gasverlichting bijzonder beviel. Dit gedeelte eindigt met de beschrijving van de verbindingen der stikstof met zuurstof en met waterstof. Over jodium en bromium wordt later ter loops gehandeld. De theorie der verbranding hadden wij wel iets uitvoeriger gewenscht. In de veertiende les begint de beschouwing der voornaamste metalen met een algemeen overzigt der eigenschappen van de metalen en der zouten (veertiende tot zestiende les), terwijl van de zeventiende tot vijfentwintigste les die metalen en derzelver verbindingen behandeld worden, welke in de fabrijken enz. te pas komen. Hierna volgt de scheikunde der bewerktuigde ligchamen, welke hoogst doelmatig aldus verdeeld wordt. Na eene algemeene beschouwing dezer ligchamen, worden in de eerste afdeeling eerst de veelvuldigst voorkomende organische zuren en derzelver zouten, vervolgens de alcaloïden en daarna die veelvuldig voorkomende onzijdige ligchamen behandeld, welke men als nadere bestanddeelen der bewerktuigde ligchamen kent, zoo als b.v. zetmeel, suiker enz., waarbij derzelver onderlinge verhouding goed ontwikkeld is en waarbij de kleurstoffen en de kunst der verwers zeer uitvoerig behandeld worden. In de tweede afdeeling worden de scheikundige zamenstelling en eigenschappen der werktuigen en der vochten van de planten en dieren uiteengezet. Zoo wordt gehandeld over de zamenstelling van het celweefsel, der houtvezels, der beenderen, der spieren, van het bloed, van de melk, van de gal, over sommige stoffen, aan zekere klassen van dieren eigen, b.v. konzenielje, zijde enz. Hierna wordt kortelijk de scheikundige geschiedenis der verrigtingen van de verschillende werktuigen
gedurende het leven, zoo bij planten als bij dieren behandeld, terwijl ten slotte in de vierde afdeeling, onder den titel: ‘chemische verschijnselen, die zich voor-
{==676==} {>>pagina-aanduiding<<}
doen in de organen, nadat het leven is opgehouden,’ de verschillende soorten van gisting en derzelver voortbrengselen behandeld worden. Men ziet dus, dat het geheele gebied der scheikunde doorloopen wordt, en ruimschoots is hierbij de toepassing der algemeene wetten en der eigenschappen van de ligchamen voor nijverheid, fabrijkwezen enz. in het oog gehouden. De in den tekst geplaatste houtsneê-gravuren zijn goed en helderen het gezegde op. Overal zijn historische overzigten tusschen gevoegd; zoo wordt de geschiedenis der ontdekking van de zamenstelling der dampkringslucht, van het water, van het koolzuur, van den diamant vermeld. Niet minder belangrijk is de historische blik bij de algemeene beschouwing der metalen, waarbij de geschiedenis der ontdekking van het potassium, sodium enz. door h. davy geene geringe plaats inneemt, alsmede de historische noten, levensbijzonderheden bevattende van beroemde oudere en nieuwere, min of meer bekende scheikundigen, als van lavoisier, cavendish, priestley, descroizilles, oberkampf, chaptal, berthollet enz. enz., zoodat wij dit werk allen, die een overzigt der scheikunde en van hare toepassing begeeren, ruimschoots durven aanbevelen.
Hier en daar zijn echter onnaauwkeurigheden ingeslopen, van welke wij er eenige meenen te moeten mededeelen. De bepaling der atomen als de uiterst kleinste deeltjes, die aan het gezigt ontsnappen (bl. 3) is zeker niet zeer wetenschappelijk. Bl. 50 staat als eene vaste wet vermeld, dat de ligchamen niet op elkander werken, tenzij een ten minste opgelost zij. Bij het gebruik der blaasbuis, gebruikt men niet, zoo als bl. 114 staat, lucht uit de borstholte, maar alleen uit de mondholte; juist hierin bestaat de groote kunst bij het gebruik van dit werktuig. Bl. 127 geeft de Schrijver twee verbindingen op van phosphorus en waterstof, phosphor-waterstofgas en overphosphor-waterstofgas. Er is, voor zoo ver Rec. weet, slechts eene gasvormige verbinding van phosphorus en waterstof bekend, maar dezelve komt in twee wijzigingen voor, in zelf-ontvlambaar en zelf-niet ontvlambaar gas.

{==677==} {>>pagina-aanduiding<<}
Vroeger meende men, dat deze verbindingen niet dezelfde zamenstelling hadden. Van de vaste verbinding toch van phosphorus en waterstof, door magnus ontdekt, en die minder waterstof bevat, wordt hier niet gesproken. Wij misten eene beschouwing van het salmiak. Het zirconium wordt door andere schrijvers (berzelius, graham) tot de metalen gebragt, om de basische eigenschappen van het verzuursel, de zircoonaarde. Bl. 320 staat, dat op de wanden der looden regen- en vergaarbakken, juist even boven de oppervlakte van het water, eene witte korst van koolzuur eerste loodverzuursel gevormd wordt, ‘gelukkig is dit koolzuur zout onoplosbaar, zoodat het aan de vloeistof geenerlei schadelijke eigenschap mededeelt.’ Dit is eene gevaarlijke stelling. Door overmaat van koolzuur wordt dit zout in water opgelost, of ook wordt er hydraat van loodverzuursel gevormd, dat eenigzins in water oplosbaar is; zie onder anderen de proeven van merat, vermeld bij orfila, Toxicol. Edit IV, Tom 1, pag. 657. Wie kent de schrikkelijke gevolgen niet van het gebruik van zoogenaamd loodwater? Dextrine is, volgens den Schrijver, de vloeibare stof in het zakje of omhulsel van elk zetmeelbolletje bevat (bl. 405.) Wij meenen, dat dit ligchaam een kunstproduct is, hetwelk onder anderen verkregen wordt, door eene stijfseloplossing te koken met eenige druppels zwavelzuur. (Zie berzelius, Lehrb. der chemie. III Aufl. Th. VI, pag. 404. Graham, Lehrb. der Chemie. Bd. III, pag. 103.) De veranderingen van het bloed in ziekten zijn, volgens bl. 565, weinig bekend. Kende de Schrijver dan onder meerdere anderen, de onderzoekingen zijner landgenooten andral en gavarret niet? De acthervorming wordt nog verklaard, daaruit dat het zwavelzuur aan den alcohol deszelfs watergehalte gedeeltelijk
ontneemt.
Ongaarne misten wij eene beschouwing der onweegbare stoffen, schoon te Rouaan hierin voorzien werd, doordien aldaar ook lessen in de physica gegeven werden.
Wat nu de vertaling betreft, dezelve is op het laatst beter dan in het begin; het telkens voorkomen van beoe-
{==678==} {>>pagina-aanduiding<<}
fening in plaats van beschouwing of behandeling, is stootend; bl. 8 staat, dat violensiroop een herkenningsmiddel is voor potasch; dit moet loogen zijn; cohaesie beteekent niet aanklevingskracht, maar, wil men dit woord vertalen, kracht van zamenhang; adhaesie is aanklevingskracht, en deze beide krachten worden door de natuurkundigen onderscheiden; bl. 9 staat aantrekkings- of aanklevingskracht; deze woorden zijn toch niet synoniem; luchtsoorten worden in water opgelost of verdigt, maar niet vastgelegd; de hygrometer is geen vochtmeter, maar een vochtigheidsmeter; zulk een woord lieten wij echter liever onvertaald; men zegt chloorcalcium en niet chloorkalkmetaal; ontzuurstoffing en ontkoolstofzuren is geen Hollandsch.
Als bijzonder zinstorende drukfouten teekenen wij de navolgende op: bl. 26, regel 26, staat verbinding, lees ontbinding; bl. 101, reg. 8, ligter, lees zwaarder; bl. 168, regel 9 v.o. zwavelzuur, lees salpeterzuur; en bl. 409, regel 2 v.o. koolstof, lees koolzuur.

Handboek voor de kultuur en fabrikatie van Thee. Door J.J.L.L. Jacobson, Ridder der Orde van den Nederl. Leeuw, Inspecteur der Thee-kultuur. III Deelen. Batavia, ter Landsdrukkerij. 1844. In gr. 8vo. 688 bl. f :-20.

De in het laatst der 17de eeuw in Europa meer algemeen bekend gewordene thee, waarvan thans jaarlijks vele millioenen ponden uit China uitgevoerd worden, is, zoo als bekend is, sedert 1827 uit Japan het eerst op Java overgebragt, en vooral sedert 1829, door overbrenging van thee-heesters uit China en later opgevolgde invoering der in China gebruikelijke bewerking, thans een gewigtig voortbrengsel van dat eiland geworden. De Heer jacobson, Inspecteur der Theekultuur, geeft in dit handboek de kultuur en bewerking uitvoerig op. Voor eene eigenlijke beoordeeling is het werk niet vatbaar, hetwelk geheel praktisch en ten behoeve der kolonie zelve geschreven is.

{==679==} {>>pagina-aanduiding<<}
Ondertusschen zal het zeker ook voor onze handelaars in thee niet onbelangrijke zaken bevatten, wien wij het derhalve ter lezing aanprijzen. Het eerste Deel geeft een kort overzigt van hetgeen in de twee volgende meer uitvoerig in alle bijzonderheden ontvouwd wordt. Nog in 1841 liet de beroemde plantkundige schouw zich zeer onbepaald uit over het verschil van groene en zwarte thee; maar 't geen hij als het waarschijnlijkste vermeldde, dat beide van ééne soort van plant afkomstig zijn, en dat het verschil alleen aan de behandeling is toe te schrijven, wordt hier uitdrukkelijk geleerd. Van alle heesters kan èn zwarte èn groene thee gemaakt worden; de bladeren, die zwarte thee leveren, worden eerst gedroogd nadat zij verflenst zijn.

Eerste cursus der Natuurkunde voor jonge lieden. Door F.O. Walger. Uit het Hoogduitsch. Te Rotterdam, bij A. Bädeker. 1843. In 8vo. 150 bl. f :-80.

Een zeer gemakkelijk en nuttig boekje tot handleiding bij het allereerste onderwijs in de natuurkunde. Het zijn slechts de algemeene hoofddenkbeelden, zonder te treden in bijzonderheden, die te veel wiskunde of meerdere verstandsontwikkeling onderstellen. Achteraan is gevoegd eene inhoudsopgave van den tweeden cursus, waarin het hier vermelde nader, uitvoeriger en grondiger, en de populaire natuurkunde ook vollediger zal behandeld worden. Wij verlangen daarnaar; het gebruik van dezen eersten cursus heeft er ons het nut van doen kennen. Maar Ref. raadt iederen onderwijzer aan, zich, wanneer hij eenmaal zijne leerlingen voor dit boekje heeft gekozen, in het mondelinge onderrigt er gestreng bij te houden. Want wij hebben het bij ondervinding, dat men zoo ligt verder en dieper gaat, dan men zich had voorgesteld. Daarom is het niet kwaad, in zijne handleiding zelve eenen breidel te hebben. Na het algemeene overzigt vindt men in den tweeden cursus gelegenheid tot aanvulling.


{==680==} {>>pagina-aanduiding<<}

Beginselen van Nederlandsch Staatsbestuur. Te Amsterdam, bij J. Müller. 1845. In gr. 8vo. 156 bl. f 1-80.

Onder al de geschriften, die tijdens het aanhangig zijn van het voorstel tot herziening der Grondwet in het licht verschenen, bekleedt dit eene voorname plaats en bezit het tevens eene blijvende waarde, al moge dit zoo veel gerucht makend voorstel vooreerst op niet zijn uitgeloopen, en een bekrompen conservatismus over het beginsel van een' bedaarden vooruitgang, die met de behoefte des tijds gelijken tred houdt, hebben gezegepraald. Allen die het onbevooroordeeld, met kennis en vooral onbaatzuchtig, wel met het vaderland meenen, lezen en overdenken dit werkje, om zich in hunne echt vrijzinnige gevoelens te versterken, die even ver verwijderd moeten zijn van den ouden slenterachtigen geest eener uitgeleefde aristocratie, als van de overdrevene hersenschimmen eener niet te verwezentlijken volksregering.
Veel nieuws hebben wij echter hier niet aangetroffen; de gebreken der Grondwet van 1815 zijn, reeds in 1839 en 40, zoozeer in de bijzonderheden aangetoond, dat zulks ook niet wel mogelijk was. De voortreffelijke Aanteekeningen op de Grondwet van Prof. thorbecke bevatten bijna alles, wat hieromtrent in het midden te brengen was. De herziening van 1840 volgde hierop, zij diende nergens anders toe, dan om de behoefte eener nadere herziening nog dringender te maken; want eenige veranderingen zonder algemeen beginsel, zonder onderlingen zamenhang, moesten immers onze staatsinstellingen nog gebrekkiger doen worden; zij moesten toch den geest van misnoegen en van malaise nog meer doen toenemen, vooral in eenen tijd van finantiéle moeijelijkheid, die meer slechts eenige jaren teruggeschoven, dan wel geheel uit den weg geruimd is. Dit is ook zoo middagklaar door de bekwaamste mannen van Nederland, en vooral door Prof. thorbecke in zijne tweede uitgaaf der Aanteekeningen op de Grondwet, die van 1840, aangewezen, dat hieromtrent bij ieder, die met kennis van zaken oordeelt, geen verschil kan zijn. - Men vindt hier die bezwaren en gebreken op eene voor het algemeen duidelijke en gematigde wijze voorgesteld, in verband met de bestaande Grondwet en het toenmaals nog onbesliste voorstel ter herziening, terwijl de Schrijver te-
{==681==} {>>pagina-aanduiding<<}
vens doorslaande blijken van zijne oorspronkelijke en onafhankelijke zienswijze geeft, over de volgende onderwerpen: 1o. Over de Nederlandsche beginselen van staatsbestuur; hier vindt men zeer gezonde begrippen over den echt constitutionelen monarchalen regeringsvorm, die zoo geheel met ons volkskarakter overeenkomt. 2o. Over de Grondwet in het algemeen, wat zij is, wat zij wezen moest en kon zijn, om eene waarlijk nationale kracht te worden. 3o. Over de burgerlijke
vrijheid, die zoo dierbaar voor ieder Nederlandsch burger zijn moet, en die geheel iets anders is dan eene teugellooze zoogenoemde staatkundige vrijheid, die den Staat meestal in den afgrond van verwarring en vreemde overheersching stort. 4o. Over de eenheid van staat, waarvan de noodzakelijkheid krachtig aangewezen wordt. 5o. Over het Nederlandsche Koningschap, waarvan de aard zoo juist wordt geschetst en waarvan zoo velen nog de verkeerdste begrippen koesteren. 6o. Over het Bestuur, dat hier in deszelfs strekking en doel duidelijk wordt voorgesteld. 7o. Over de tweede Kamer der Staten Generaal, waar onwedersprekelijk wordt aangewezen, dat zij geene eigenlijke volksvertegenwoordiging is, en dat dit voornamelijk uit de wijze van hare verkiezing voortspruit. 8o. Over de aristocratie, dat wij gerust aan alle overdrevene voorstanders van dezelve ter overweging kunnen aanbevelen. 9o. Over de eerste Kamer der Staten Generaal, die volgens de meening des Schrijvers, zoo als zij nu ingerigt is, best kon gemist worden, maar anders gewijzigd van nut in onze staatsinstelling kon zijn. Verder komen over: 10o. de verdeeling des rijks; 11o. de koloniën, waarvan het autocratisch bestuur moet ophouden; 12o. de Provinciale en plaatselijke vrijheid; 13o. de waterstaat; 14o. de Finantiën; 15o. de regterlijke organisatie; 16o. de defensie; 17o. de godsdienstvrijheid, en 18o. het onderwijs, zoo vele nuttige wenken en gepaste aanmerkingen voor, de behartiging waardig van allen, die met het bestuur en de vertegenwoordiging des lands belast zijn, dat zij niet moeten verzuimen zich dit geschrift ter gezette overpeinzing aan te schaffen, indien zij overtuigd zijn, dat, in welke
staatkundige betrekking ook geplaatst, men hiertoe de vereischte kundigheden moet bezitten.
Ref. las, hij kan zulks niet ontveinzen, met eene treurige teleurstelling het welgeschrevene besluit of het laatste hoofdstuk van dit werkje, waarin de voor- en nadeelen van

{==682==} {>>pagina-aanduiding<<}
het aannemen of verwerpen van het voorstel ter Grondwetsherziening overwogen worden, toen reeds eenigen tijd geleden het lot van dit voorstel vooreerst was beslist. De tweede Kamer is er op tot de orde van den dag overgegaan. De regering heeft zich opentlijk en voorbarig daartegen verklaard, de eerste Kamer, door de weigering om tot het adres der tweede Kamer toe te treden, reeds hetzelve a priori, en vóór dat het nog bekend was, verworpen. Nog meer, men heeft de voornaamste der voorstellers, het licht der staatkundige wetenschap in Nederland, uit de Staten Generaal verwijderd, misschien omdat dit licht hier veler zwakke oogen verblindde; een ander edel voorstander onzer staatkundige hervorming is ons door den dood ontrukt. Doch, wij wanhopen niet; de pogingen der voorstellers van den echten staatsvooruitgang zullen niet ijdel geweest zijn, het is een zaad, dat zij hebben uitgestrooid, dat wortel geschoten heeft, zal opschieten en eens vruchten zal dragen. Wij zijn het met hem eens, dat de voortdurende rust, bloei en welvaart van ons vaderland grootendeels van de verbetering der gebreken van onze Grondwet afhangt. De vertegenwoordiging, wil zij dien naam verdienen, moet door regtstreeksche verkiezingen niet van het volk op de markt, even als te Athene, maar door de gegoedste en verlichtste burgers, plaats hebben, en geene regerings- en administrative ligchamen, als stedelijke raden en provinciale staten, kiescollegiën zijn. Het was ook een gelukkig denkbeeld van onzen Schrijver, om voor de ridderschappen als zoodanig eenig aandeel in de benoeming van de eerste Kamer te verlangen, zoo men die toch wenschte te behouden. De regering of het ministerie moet eenheid met verantwoordelijkheid paren, om wezentlijk eene constitutionele regering onder een onschendbaar Vorst te zijn. Niet alleen moet deze verantwoordelijkheid in algemeene bewoordingen in de Grondwet uitgedrukt, maar door
eene bijzondere wet bepaaldelijk omschreven, en ook op alle ambtenaren in de uitoefening van hunne functiën toepasselijk wezen. Openbaarheid in beraadslagingen van de eerste Kamer, van de provinciale Staten, van de stedelijke raden, is wenschelijk; er kunnen zoo vele misbruiken achter den sluijer des geheims schuilen, een gevaar veel grooter dan het te vroeg openbaar worden van zoogenoemde regeringsgeheimen. De stedelijke raden moesten niet levenslang, maar slechts tijdelijk aanblijven;

{==683==} {>>pagina-aanduiding<<}
er zoude dan meer leven en energie in deze mummieachtige corporatiën komen. Eindelijk blijft het wenschelijk, dat de alleenheersching der regering aangaande de koloniën ophoude, dat er meerdere publiciteit in de finantiën en eene rekeningswet worde ingevoerd, en dat de regterlijke organisatie op een' veel eenvoudiger voet worde ingerigt, en de geheele huishouding van staat, met het heirleger van hooge en lage ambtenaren, langzaam en aanhoudend worde verminderd; waardoor de lasten der ingezetenen zouden kunnen verligt worden, en de regering, met mindere zorg bezwaard om zoo verbazend veel gelds bijeen te zamelen, meerderen tijd zoude vinden om zich aan de zedelijke belangen des volks, die van wetenschappelijk en lager onderwijs, met ijver en belangstelling te kunnen toewijden. Die wenschen blijven allen koesteren, die met kennis van zaken hun vaderland liefhebben; zij laten zich niet afschrikken door een afkeurend votum eener Kamer, aan wier verkiezing de kern des volks geen deel heeft. Zij zijn verre van overtuigd door het rapport der Centrale Sectie, over de Grondwetsherziening uitgebragt, hetwelk ook zoo zegevierend door de voorstellers is wederlegd. Zij zullen alle wettelijke middelen tot redding des vaderlands in het werk stellen, en hun' burgerpligt niet vergeten, van voortdurend eene staatkundige verlichting te verspreiden, die even ver van verzet en misdadig opruijen is, als van een slaperig vertrouwen op iets, waarin men sedert zoo vele jaren is teleurgesteld.
Men heeft in Nederland sedert dertig jaren onder eene zoogenoemd constitutionele regering geleefd, zonder dat onze natie nog veel in staatkundige verlichting gevorderd is. De staatkunde als wetenschap is er, in het vaderland van de groot, weinig beoefend; mannen als kemper, meijer, hogendorp, thorbecke, stonden en staan er alleen. Wil eene Grondwet eene nationale kracht worden, dan moeten gezonde en vrijzinnige gevoelens omtrent de maatschappelijke instellingen en het Staatsbestuur meer algemeen worden. De publieke geest, die zich meer begint te verlevendigen, kan dan op eene juiste en doelmatige wijze worden geleid, om zich voor alle overdrijving en afwijking te bewaren. Mogt hierdoor eenmaal eene bedaarde hervorming onzer staatshuishouding plaats grijpen, en geenszins door den noodzakelijken drang der omstandigheden gebiedend gevorderd worden, waarvan groote schokken het gevolg zonden zijn! Ref.

{==684==} {>>pagina-aanduiding<<}
eindigt deze aankondiging, waarin hij van de gelegenheid gebruik maakte om zijne gevoelens omtrent den staatkundigen toestand des vaderlands bloot te leggen, met zijnen dank aan den bekwamen ongenoemden Schrijver van de Beginselen van Nederlandsch Staatsbestuur, voor zijne welgemeende, hoewel niet welgeslaagde poging, om zijne kennis en bezadigdheid te doen bijdragen tot het gelukken van een voorstel, waarin hij, even als meest alle verlichte burgers, den grond voor het welvaren des vaderlands zag. Had hij zijn' naam bekend gemaakt, hij zoude zeker hiervoor den dank van velen hunner persoonlijk hebben ingeoogst. Nu wenschen wij aan zijn geschrift vele lezers toe, ter aankweeking van dien echten volks- en burgergeest, die alleen het vaderland op den duur kan staande houden.




Nederland en Zweden in staatkundige betrekking. Van de aanvaarding der Regering door Gustaaf Adolf tot den val van Van Oldenbarneveld. Door Mr. G.W. Vreede. IIde Aflevering. Te Utrecht, bij N. van der Monde. 1844. In gr. 8vo. VIII, 140 bl. f 1-30.

Bij de belangstelling, met welke de eerste aflevering van dit werk door alle beoefenaars der geschiedenis van ons vaderland ontvangen werd, deed het lange tijdsverloop, gedurende hetwelk men niets aangaande de voortzetting van dezen arbeid vernam, vreezen, dat welligt andere meer dringende werkzaamheden, voortvloeijende uit de aanvaarding van eenen leerstoel aan de Utrechtsche Hoogeschool, die voortzetting zouden verhinderd hebben. Met blijdschap vernemen wij, dat het onderzoek, hetwelk tot de voortzetting van het werk vereischt wordt, wel eenigermate door dringende bezigheden vertraagd is, maar echter zoo veel mogelijk onafgebroken zal worden voortgezet. Tot een blijk, dat dit aanvankelijk plaats heeft, ontvangt men in de thans aangekondigde aflevering een tweede boek, waarin de staatkundige betrekking behandeld wordt, in welke beide landen tot elkander stonden gedurende het op den titel genoemde tijdvak.
Ofschoon de aard van het behandelde onderwerp niet zoodanig is, dat het hoofdoogmerk kan zijn, aangenaam onderhoud te verschaffen voor den oppervlakkigen lezer, zal ech-
{==685==} {>>pagina-aanduiding<<}
ter ieder, die belang stelt in den voorvaderlijken roem, met welgevallen terugzien op een tijdperk in de geschiedenis van ons vaderland, in hetwelk Nederland overvloeide van talenten, bepaaldelijk van Diplomaten; den leeftijd van j. van oldenbarneveld, van h. de groot, françois van aersen en cornelis haga; een' tijd, in welken niet slechts de aangelegenheden der Natie in even bondige als nadrukkelijke vertoogen, maar ook de bijzondere klagten en vorderingen van verongelijkte landgenooten werden voorgedragen en ondersteund; een' tijd, in welken zelfs uitheemsche magten gaarne en met een goed gevolg Nederlandsche en in Nederland gevormde Diplomaten in hunne dienst hadden, zoodat onder anderen in dien tijd Zweden door van dijck en rutgers, en Brandenburg door de Zonen van den Deventerschen Burgemeester sticke aan vreemde Hoven werd vertegenwoordigd. Een rusteloos streven naar vermeerdering of uitbreiding der bronnen van de nationale welvaart noopte tot eene vredelievende staatkunde in het Noorden, waar, in de Oostzee, jaarlijks ruim vierduizend Nederlandsche schepen handel dreven.
In het jaar 1615 werden de Heeren reinout van brederode, Heer van Veenhuizen, bas en joächimi als gezanten naar Zweden gezonden, en uit hun rapport verneemt men, welke verwachtingen reeds toen de uitstekende bedrijven en hoedanigheden van den jeugdigen gustaaf adolf bij de vertegenwoordigers van vreemde Staten wekten.
Het blijkt uit het door den Hooggel. Schrijver aangevoerde, dat de Nederlandsche gezanten er veel toe bijdroegen, dat de vrede in het jaar 1618 tusschen Zweden en Rusland hersteld werd, en dat de Nederlanders in hunnen koophandel groote voorregten aan hunne vertoogen hadden te danken. Met belangstelling zal men ook lezen hetgeen door den Zweedschen Koning werd beproefd, om de Nederlanders te bewegen tot verzoening, toen heillooze kerkelijke geschillen de Republiek beroerden.
Maar vruchteloos was de toespraak van den vermaarden Zweedschen staatsman skytte. ‘Oldenbarneveld viel. Hij stierf smadelijk door beulshanden. Ook zijne nagedachtenis werd tot in onze dagen vervolgd. Die naam echter blijft onafscheidelijk verbonden met de eer der Nederlandsche Natie, met de lotgevallen van vele andere, met de ontwikkeling en beschaving van Zweden. Duidden sommigen van

{==686==} {>>pagina-aanduiding<<}
zijne tijdgenooten hem zijne vooringenomenheid met gustaaf adolf euvel, het nageslacht doet hem regt, wanneer het, van de vereeniging van Nederland en Zweden gewagende, oldenbarneveld meer, dan de Republiek zelve, aanmerkt als bondgenoot van den grooten Koning; als den Man, aan wiens nooit verpoosde zorg, meer dan aan iemand anders, de Nederlander het voorregt verschuldigd is, zoowel in Zweden als elders, de uitstekende bedrijven zijner voorouders dankbaar erkend te zien, of met fierheid in het geheugen te kunnen roepen.’
Met verlangen zien wij de volgende afleveringen te gemoet. Wij hopen, dat onze lezende landgenooten den arbeid van den Hooggeleerden Schrijver op den regten prijs zullen waarderen, en dat zij vooral, die door hunne omstandigheden geroepen worden, om welligt eenmaal als Diplomaten de eer en het belang van het vaderland te helpen handhaven, door de lezing van dit werk met eenen edelen naijver mogen bezield worden, om de met regt zoo zeer geroemde staatsmannen van het eerst gestichte Gemeenebest der Vereenigde Nederlanden na te streven. Moge er, met betrekking tot de staatkunde van onzen tijd, geene reden zijn om te klagen:

Hei mihi, qualis erat! quantum mutata ab illa. (*) 





Titels in Brieven, een Gesprek, medegedeeld door Mr. J. van Lennep. Te Amsterdam, bij P. Meijer Warnars. 1845. In gr. 8vo. 33 bl. f :-40.

Dwazer en belagchelijker gewoonte, dan het gedurig herhalen der titels in brieven, kent Rec. weinige. Het gezond verstand had ze reeds lang moeten verbannen, en met Rec. zullen er ook wel velen geweest zijn, die de aansporing van de tweede Klasse van het Koninklijk Nederlandsch Instituut niet behoefden, om zich tot het schrijven van het eenvoudige gij en u geregtigd te achten. Hij althans bekreunde zich weinig om de stroeve gezigten, die welligt het ontvangen zijner brieven bij dezen en genen veroorzaakte, wien de Hoogedel gestrengheden, Hoog- of Welgeborenheden, of ook slechts de WelEerwaardigheden en UWelEdelheden, dierbaar

{==687==} {>>pagina-aanduiding<<}
waren, als het eenige, waardoor zij zich boven jan, piet en klaas wisten te onderscheiden. Van ganscher harte juichen wij dus elke poging toe, die in het werk wordt gesteld, om aan dit bespottelijke of liever kruipende en lage gebruik een einde te maken, en den vriendschappelijken zoowel, als officiëlen briefstijl van die prangende boeijen te ontslaan en in eenvoudige deftigheid, mannelijkheid en degelijkheid te doen winnen. De Klasse heeft wèl gedaan zich de zaak ernstig aan te trekken, en door voorbeeld en voorgang moge ieder het zijne toebrengen, om het ergerlijke misbruik voor altijd te doen ophouden.
De Heer van lennep deed dus wèl, dat ook hij door zijn Gesprek deze zaak hielp bevorderen, en schoon wij wel eens gesprekken van hem hebben gelezen, die ons als letterkundig produkt beter bevielen, zoo nemen wij toch ook in aanmerking, dat het onderwerp meer dan de vorm hier hoofdzaak is en in aanmerking komt. Wij wenschen het boekske daarom in vele handen en hopen, dat het medewerken moge, om den wensch der Klasse algemeen ingang te doen vinden en ons te verlossen van een misbruik, dat onze taal ontsiert, en ook in strijd behoorde te zijn met het echt Hollandsche karakter.




De Zeeroover. Een Verhaal van Lord Byron. Naar het Engelsch door S.J. van den Bergh. Te Haarlem, bij de Erven F. Bohn. In gr. 8vo. VIII en 118 bl. f 1-60.

Het Licht van den Harem. Een Oostersch Verhaal van Thomas Moore. Uit het Engelsch door S.J. van den Bergh. Te 's Gravenhage, bij J.A.A. van den Bergh. In gr. 8vo. 62 bl.

De Heer van den bergh heeft èn door zijne vertalingen èn door zijne oorspronkelijke dichtstukken zich in onze poëtische letterkunde eenen geachten naam verworven. Van zijne hand ontvangen wij gaarne overzettingen van de meesterstukken van andere natiën, omdat hij daarbij zich de getrouwe overbrenging ter taak stelt, en niet, gelijk sommigen zijner letterkundige vrienden wel eens doen, geest en toon van het oorspronkelijke zoodanig verandert, dat een

{==688==} {>>pagina-aanduiding<<}
geheel ander stuk te voorschijn komt, dan de oorspronkelijke dichter bedoelde.
Zulk eene wijze van behandeling zou schier nergens ongepaster zijn, dan bij de vertaling van byron's Zeeroover, hier te regt een meesterstuk der Engelsche poëzij genoemd. Minder dan eenig ander kon het lijden, dat men het door omschrijving, fraai klinkende woorden, en al den poëtischen opschik onkenbaar maakte, die bijv. door ten kate bij onderscheidene van zijne dichterlijke overzettingen zeer te onpas zijn aangewend. Het oorspronkelijke onderscheidt zich juist door kortheid en zaakrijkheid, waardoor wel eens eenige gedrongenheid ontstaat, maar waaruit ook een rijkdom van denkbeelden voortvloeit, die onuitputtelijk schijnt. Het is daarom ook eene zeer moeijelijke taak, eene goede vertaling van den Corsair te leveren, en eene poging daartoe, gelijk die, welke wij hier aankondigen, verdient erkentenis. Wie met het oorspronkelijke bekend is, dien zal het niet verwonderen, dat ook in de vertaling, die zich getrouwheid ten doel stelt, nu en dan eenige stroefheid wordt gevonden; over het geheel lazen wij haar met genoegen. Eene vergelijking, die wij later maakten met het Engelsch, bevestigde ons in onze overtuiging van de groote moeijelijkheid der voorgestelde taak. In plaats van ons in algemeenheden te verliezen, willen wij liever ter proeve eene kleine afdeeling met het oorspronkelijke onze lezers ter vergelijking aanbieden. Wij nemen No. XV uit den tweeden zang, om geene andere reden, dan omdat dit nommer, als een kort geheel uitmakende, ons hiertoe gepast toeschijnt. Het oorspronkelijke luidt aldus:

She press'd his fetter'd fingers to her heart, 
And bow'd her head, and turn'd her to depart, 
And noiseless as a lovely dream is gone. 
And was she here? and is he now alone? 
What gem hath dropp'd and sparkles o'er his chain? 
The tear most sacred, shed for others' pain, 
That starts at once - bright - pure - from Pity's mino 
Already polish'd by the hand divine. 
Oh! too convincing - dangerously dear - 
In woman's eye the unanswerable tear. 
That weapon of her weakness she can wield, 
To save, subdue - at once her spear and shield, 

{==689==} {>>pagina-aanduiding<<}

Avoid it - Virtue ebbs and Wisdom errs 
Too fondly gazing at that grief of hers. 
What lost a world and bade a hero fly? 
The timid tear in Cleopatra's eye. 
Yet be the soft triumvir's fault forgiven; 
By this how many lose not earth but heaven! 
Consign their souls to man's eternal foe, 
And seal their own to spare some wanton's woe. 

Op deze wijze wordt dit teruggegeven:

Zy klemt vol vuur zyn saamgeklonken handen 
Aan 't hart, en slaat haar oogen naar beneên, 
En gaat, stil als een lieflyk droombeeld, heên. 
En was zy hier? hier binnen deze wanden? 
En is hy nu verlaten en alleen? 
Wat parel viel en glanst daar op zyn boeien? 
De reinste traan, die uit het harte ryst 
Dat om het leed eens sterflings lydt en yst, 
Die 't Medely als parel neêr doet vloeien, 
Reeds door de hand eens heemlings gepolyst. 
Gevaarlyk en verleidelyk zyt gy 
In 't oog der vrouw, onwederstaanbre traan. 
Dat wapen van haar zwakheid, waarmeê zy 
Kan redden en vermeestrend nederslaan! 
Het is meteen haar speer en beukelaar. 
Vermyd ze - Wysheid dwaalt, en Deugd vlucht henen 
Als zy te zeer dees taal gehoor verleenen. 
Wat deed een held, die nimmer voor gevaar 
Gesidderd had, een laffe vlucht bestaan? 
Wat kostte hem een wareld? 't Was een traan 
Die hy in 't oog Cleopatraas zag beven. 
Maar dat de schuld des driemans zij vergeven! 
Hoe menigeen verliest er niet deze aard, 
Maar 't Paradys, als hy een traan ontwaart, 
En wydt aan d'eeuwgen vyand van ons leven 
Zich toe, en geeft zich 't foltrendst leed ten prooi 
Om 't leed te sussen van een lichtekooi. 

Wij behoeven het welgelukte en getrouwe dezer overbrenging niet aan te wijzen; zij valt bij eene vergelijking van zelve in het oog en levert daarom eene goede proeve op van de wijze der bewerking. Doch wij mogen tevens niet

{==690==} {>>pagina-aanduiding<<}
onopgemerkt laten, dat het ook hier aan zwakke regels niet ontbreekt, die herziening hadden behoefd en waarin het denkbeeld van den oorspronkelijken dichter gebrekkig is wedergegeven. Wij bedoelen reg. 7-10; waarom daar het leed eens sterflings gezet is in plaats van het leed van andren, begrijpen wij niet; maar het lijden en ijzen is zeker niet gelukkig; vooral echter is de verandering af te keuren, die het juweel tot een parel heeft gemaakt, en daardoor het eigenaardige der beeldspraak heeft doen verloren gaan. De edele gesteenten, die uit de mijn komen, moeten nog gepolijst worden; de traan, om het leed van anderen geschreid, is een juweel, dat zuiver en helder te voorschijn komt, reeds door Gods hand zelve gepolijst. Bij het denkbeeld van parel voegt het polijsten niet. Ook de uitdrukking van eeuwge vijand van ons leven deugt niet; van onze ziel, zou het dan moeten zijn. Doch genoeg ter proeve. Wij komen tot het tweede stukje van dezelfde hand.
Het Licht van den Harem is van eenen geheel anderen aard. Het is een Oostersch lied vol zoetvloeijendheid en liefelijkheid, of liever eene reeks van liederen, bevallig aaneengeschakeld. Zij maken een deel uit van moore's bekenden en schoonen Lalla Rookh. Zoo de kortheid en kernachtigheid van byron's Corsair de overbrenging moeijelijk maakte, het is niet gemakkelijk om de losheid en zangerigheid, de afwisseling en bevalligheid van moore terug te geven. Ook hierin is de Heer van den bergh doorgaans niet ongelukkig geslaagd. Bij de uitgave van dit stukje kunnen wij den wensch niet onderdrukken, dat wij het schoone werk van moore in zijn geheel in onze taal mogten bezitten. Het is eene soort van Oosterschen roman, van welken vier meer of min uitvoerige dichtstukken het grootste gedeelte uitmaken. Of van het eerste dezer stukken: De gesluijerde Profeet, eene Hollandsche vertaling is uitgekomen, durft Rec. niet zeker te beslissen, schoon hij wel meent van het plan tot zulk eene uitgave gehoord te hebben. Het tweede stuk: de Peri en het Paradijs, werd in twee verschillende vertalingen ons publiek aangeboden, en is te vinden achter sijbrandi's De Val der Engelen en in ten kate's Vertaalde Poëzij. Van lennep gaf ons in zijne Vertalingen en Navolgingen in poëzij eene uitstekende bewerking van de Vuuraanbidders; terwijl wij nu ook twee vertalingen, door van der hoop en van den bergh, bezitten van Het Licht van den

{==691==} {>>pagina-aanduiding<<}
Harem. Ware eene vereeniging van het viertal dichtstukken, waarbij echter van de twee dubbel vertaalde eene keuze zon moeten geschieden, niet mogelijk, opdat ook het prozaïsche gedeelte van het oorspronkelijke daarbij wierd gevoegd, en ons publiek het meesterstuk van moore in zijn geheel te lezen kreeg? Wij zouden het een' gelukkigen inval rekenen, zoo men dit beproefde, en zoo het eerste stuk nog niet vertaald het licht ziet, ook daarvan eene goede overbrenging bewerkte. Wij bevelen dit plan aan de aandacht der liefhebbers.




Van den Sacramente van Amsterdam. Gedicht van Willem van Hillegaersberch; met ophelderende Aanteekeningen, uitgegeven door P. Leendertz, Wz. Te Sneek, bij J.F. van Druten. 1845. In gr. 8vo. VIII en 30 bl. f :-40.

Onder al de geschriften, die het Mirakel van Amsterdam weder hebben opgerakeld, verdiende deze bijdrage, minder om het onderwerp, dan wel als voortbrengsel onzer oude Letterkunde, de uitgave.
Het M.S. van het gedicht komt voor in het Handschrift der gedichten van w. van hillegaersberch, aanwezig in de Koninklijke Bibliotheek te 's Gravenhage, en was door de beschrijving, die j.a. clignett, de vroegere bezitter er van, in zijne Bijdragen geeft, aan de meeste beoefenaars onzer Letterkunde niet onbekend. De Heer leendertz heeft achter het gedicht eene woordenlijst ter verklaring der verouderde woorden in alphabetische orde geplaatst, welke, als taalkundige bijdrage, niet onbelangrijk is.
Wij zullen over het stuk niets meer ter neêr schrijven; want, zullen het aan de eene zijde de beoefenaars onzer oude Letterkunde belangrijk vinden, als het werk van een' onzer eerste Dichters, aan den anderen kant zullen zij, die aan het mirakel nog geloof hechten, zich verheugen, dat de Schrijver hun zulk een gewigtig getuige (het verhaal van een' tijdgenoot) ter bevestiging van het oude fabeltje heeft bijgebragt; en van dien kant zou ons de uitgave bijna spijten: er zijn, helaas! nog vereerders van de zoogenaamdo heilige reliquiën genoeg.


{==692==} {>>pagina-aanduiding<<}

Ellen Middleton, of de Wees van Elmsley. Naar het Engelsch van Lady Georg. Fullerton. II Deelen. Te Amsterdam, bij J.C. van Kesteren. 1845. In gr. 8vo. 506 bl. f 4-80.

De Engelschen in het algemeen en de Engelsche vrouwen in het bijzonder verstaan bij het schrijven hunner romans doorgaans uitstekend de kunst, om het menschelijke hart te ontleden. Meermalen stellen zij zich het een of andere hoofdpunt ter teekening voor, en volbrengen hunne taak met eene uitvoerigheid, die bij sommigen als langwijligheid geldt, maar waarin zij, die niet enkel lezen om de geschiedenis van den roman, de wezentlijke kunst van schrijver of schrijfster bewonderen. Het zijn de onderscheidene situatiën, welke voor den held of de heldin uit dezen of genen bepaalden karaktertrek voortvloeijen; het is de ontwikkeling van de gevolgen, welke eene enkele daad op lot en leven, op karakter en gemoedsgesteldheid hebben kan, of dergelijke naauw bepaalde onderwerpen meer; deze zijn het, waarin het onderscheidende kenmerk van den Engelschen huiselijken roman is te zoeken. Wij kennen er verscheidenen van, die bij ons zijn overgebragt; Helena, of Waarheid en logen, door Miss edgeworth; Anne Grey, door eene ongenoemde, en vele anderen, zijn er voorbeelden van. Ook de roman, dien wij hier aankondigen, behoort onder deze soort, en verdient onder de menigte van verdichte verhalen, die dagelijks het licht zien, onderscheiden te worden. In zekeren zin sluit hij zich aan, althans wat het onderwerp betreft, aan den bovengenoemden van Miss edgeworth, en het zou ons niet bevreemden, dat deze de schrijfster voor den geest had gespeeld. Het is de geschiedenis van een meisje, wier leven door de gevolgen van ééne daad van onbedachte, onberadene, overijlde drift verbitterd wordt. Het is het verhaal van de valsche stelling, waarin zij daardoor met betrekking tot hare naaste verwanten wordt geplaatst, van de onrust en den strijd, die haar deel worden, van den rampzaligen invloed, dien het gebeurde op haar hart en karakter heeft, van de
dwalingen en verkeerdheden, waartoe zij vervalt en waartoe zij gebragt wordt door de bewustheid van schuld in dat ééne beklagelijke oogenblik haars levens, en

{==693==} {>>pagina-aanduiding<<}
door de boosheid en hartstogten dergenen, die haar omringen, en in wier bezit haar geheim is. Men gevoelt, dat men dit boek niet kan rangschikken onder die, welke eene vrolijke lectuur opleveren. Maar het behoort ongetwijfeld tot die, welke de belangstelling hoogelijk boeijen, en die eenen blik doen werpen in het menschelijke hart en zijne beproevingen, hartstogten en verkeerdheden, welke in de daad leerzaam mag worden genoemd.
Zonder dan geheel in te stemmen met de, onzes inziens, overdrevene lofrede, die de Vertaler uit een Fransch tijdschrift overnam en als voorrede laat voorafgaan, zijn wij toch zeer ingenomen met dezen roman. Hier en daar zijn de karakters meer geschetst dan uitgewerkt, en niet overal vinden wij het puntige en piquante, dat aan de voorstelling leven bijzet. Maar over het geheel is de teekening, vooral van de hoofdpersone, treffend, en volgt men haar met onafgebrokene spanning in den jammerlijken doolhof, waarin zij ten gevolge van eene enkele fout verward wordt.
De Fransche beoordeelaar vindt in den Anglicaanschen geestelijke meer den Roomschen priester, dan den Protestantschen leeraar. Geen wonder! Hij is zeker in dien geest geschilderd. De Anglicaansche kerk heeft in hare instellingen nog veel van het Catholicisme behouden, en de in de laatste maanden zoo veelvuldige overgangen van hare geestelijken tot de Roomsche kerk zijn hiervan het natuurlijke gevolg. Desniettemin, de hier geschilderde geestelijke is een sieraad van elk kerkgenootschap, waartoe hij zou mogen behooren.
De Vertaler verontschuldigt zich, zoo de stijl hier en daar wat zwaar of ongemakkelijk mogt wezen, met het oorspronkelijke. Wij willen die verontschuldiging wel eenigzins laten gelden, maar meenen toch, dat een knappe Vertaler dat wat had kunnen verhelpen. Het oorspronkelijke heeft althans geen schuld aan het ondragelijke van af, dat hier telkens wederkeert.
Wij bevelen dezen roman gaarne in de belangstelling onzer lezers en gelooven, dat de meesten hem niet onvoldaan zullen ter zijde leggen.

De Stins Voërst. Historisch Romantisch Tafereel uit de Zwolsche Geschiedenis. (1362.) Door W.A.G. II Deelen.

{==694==} {>>pagina-aanduiding<<}
Te Deventer, bij A. ter Gunne. 1844. In gr. 8vo. 939 bl. f 6-60.

Het onderwerp van dezen historischen roman is hoofdzakelijk de ontwikkeling der veete tusschen sweder van voërst, een' Overijsselsch baron, en den Utrechtschen bisschop jan van arkel, welke met de verwoesting van des eersten kasteel of stins door den laatste, met behulp der Zwollenaars, eindigde, en in zooverre kan het een tafereel genoemd worden uit de Zwolsche geschiedenis. De tijd, waarin het, ook blijkens den titel, verplaatst, is alzoo eenige jaren later, dan die der Roos van Dekama, in welken, gelijk ook hier, de zoo even genoemde bisschop eene der hoofdrollen vervult. Is echter met regt op het werk des Heeren van lennep aangemerkt, dat hij eene te groote vrijheid voor den historischen roman heeft bedongen, met den, voor eenen kerkvoogd zeker wel wat krijgshaftigen van arkel als eenen verwijfden egoïst voor te stellen; hij komt in dit werk van eene gunstiger, en, zoo wij gelooven, met de geschiedkundige waarheid meer overeenkomstige wijze uit, als dapper, regtvaardig, naijverig op de regten en magt van zijn bisdom. Doch de naam van jan van arkel is niet het eenige, dat de Roos herinnert. Ook hier gaat aan de beschrijving van eenen oorlog, of liever van eene belegering, die van een tournooi, het beeld des oorlogs, vooraf. Ook hier verschijnt een lotvoorspeller of goochelaar, en vele trekken uit het beeld van den abt van St. Odulf vindt men in den vadsigen lekkerbek van schuilenburg terug. Wilde men verder voortgaan, dan zou men zich bij de beschrijving van den maaltijd in het bisschopshof te Utrecht kunnen herinneren de overschoone beschrijving van eenen dergelijken te zelfder plaatse in den Schaapherder, waar ralph veel heeft van
wouter hier, gelijk hugh van perrol, terwijl men de krankzinnige agge en den listigen, wreeden, afschuwelijken monnik willibald gemakkelijk in bijna iederen middeleeuw-roman met eenige variatiën kan terugvinden. Er heerscht, met één woord, in de Stins Voërst eene zekere armoede van vinding, die zich zelfs uitstrekt tot het oude, versletene kunstje, de bewering van een oud, ergens gevonden handschrift te volgen en om te werken. En dit benadeelt den gunstigen indruk, meer zelfs, dan het werk verdient. Want men vergelijkt onwillekeurig, en, om slechts

{==695==} {>>pagina-aanduiding<<}
twee handelingen te noemen, de beschrijving van een steekspel kan wel goed zijn, al staat men bij van lennep achter, en men kan wel eenen middeleeuwschen maaltijd schilderen, zonder door het kiezen van dezelfde plaats den lezer half te dwingen tot vergelijking met eene met roem bekende beschrijving van eenen anderen.
De aanleg der geschiedenis is niet kwaad, ofschoon de knoop voor den lezer niet zoo verborgen blijft, als voor sommigen der handelende personen zelven. Ons was het al zeer spoedig niet duister meer, in welke betrekking de monnik stond tot agge, tot arnhold en tot gunther. Daarin ligt de knoop des verhaals, doch wij hadden in dit opzigt liever eenige verschikking gezien, omdat het nu, dunkt ons, den goeden smaak minder voldoet, dat de allerafschuwelijkste van alle personen tevens de spil is, waarop alles draait. Ook achten wij het een wezentlijk gebrek, dat, gelijk bij de meeste - ook bij de beste - onzer historische romans, exitus alget; immers hier volgt weder na de ontknooping eene lam achteraan komende opgave van de latere lotgevallen der hoofdpersonen. Tegen het kostuum, tijd en plaats hebben wij over het geheel niet vele misgrepen aangetroffen. Men zou er toe kunnen brengen, dat ‘een ruiter tegen den middag aan de Bilt komende, met stevigen draf (NB.!) nog vóór den avond Utrecht kon bereiken.’ (D. I, bladz. 169), en dat een eenvoudig veerman in het jaar 1362 wel geene Bijbelkennis genoeg zal gehad hebben, om te kunnen zeggen: ‘ik zoek geene wraak; ik stel die in de hand van Hem, die gezegd heeft: Mij behoort de wraak!’ (Ald. bladz. 181.)
De karakters zijn wel, gelijk wij boven aanmerkten, niet alle zeer oorspronkelijk, maar goed gerangschikt en volgehouden. Alleen is het eene onnatuurlijke overdrijving, den Graaf van schuilenburg altijd en altijd van niets, dan van lekker eten te laten spreken (met de scheepstermen van wouter is het iets anders); later echter, wanneer hij op de Stins schijnbaar het bevel voert, wordt hij aan deze rol al zeer ongetrouw en gebruikt geen beeld meer, dat naar eten of drinken gelijkt. De gansche persoon is eene karikatuur, en dat de monnik het bij éénen toeleg tegen hem laat, is in dien listigen mensch vrij onnatuurlijk.
Bij geoefenden smaak zou de Schrijver niet in de fout gevallen zijn van allerlei doellooze uitweidingen, waarmede

{==696==} {>>pagina-aanduiding<<}
vele romanschrijvers bladzijden vullen met ijdel gesnap. Daartoe rekenen wij de aanmerkingen over de tegenwoordige algemeenheid van allerlei vervoermiddelen (D. I, bladz. 174); den omhaal, om te zeggen, dat hij het steekspel te Utrecht niet zal beschrijven, hoewel hij het inderdaad doet (D. I, bladz. 303); de uitweiding over de hofnarren (D. II, bladz. 55-57), en wat niet al meer!
Taal en stijl laten ook nog al wat te wenschen over. Den in den eersten naamval vindt men ontelbare malen. En wat ons van de leemten in dezen roman het allermeeste hinderde, zijn de lange, onleesbare volzinnen, die op vele plaatsen zoo erg zijn, dat men niet begrijpen kan, hoe iemand, die elders zoo goeden stijl schrijft, er toe hebbe kunnen vervallen. Twee plaatsen zullen wij slechts aanhalen, ten bewijze, dat wij niet zonder grond en uit de hoogte spreken. De eerste is de zoo even bedoelde uitweiding: ‘Diegenen onzer lezers, welke niet goed arnholds verwondering kunnen regtvaardigen, die hij betoonde daarover, dat iemand, in éénen dag, van Zwolle naar Utrecht gaan konde, gelieven in aanmerking te nemen, dat in de, in zoo vele opzigten, ongelukkige middeleeuwen, geene vlugge diligences langs den effenen straatweg, of over den gemacadamiseerden grindweg rolden, ja, dat zelfs geene nederige tweeradige kar of hotsende huifwagen - (die thans bijna overal, tot in de afgelegenste hoeken, in deze gezegende en verlichte tijden door het mulle zand worden voortgesleept, zoo zelfs, dat een gehucht, uit een half dozijn huizen bestaande, het zich tot eene onverdragelijke schande zoude rekenen, indien zij niet wekelijks, een paar malen ten minste, de raauwe klanken van een uitgehold koehoorn door hare eenige straat of steeg hoorde klinken, de aankomst of vertrek verkondigende van hare rommelende snorwagen of wachtkar) - den eenzamen reiziger vriendelijk opnam, en voor een matig loon hem veilig en gemakkelijk bragt naar de plaats, waar zijne belangen hem riepen, of die zijn reislust hem deed wenschen te bereiken.’ (D. I, bladz. 173, 174). Niet beter is deze volzin: ‘Welligt (en wij mogen niet nalaten het te vermelden, ten einde dengenen, welke het zich ten taak heeft gesteld, nasporingen te doen nopens het vrouwelijk gemoed, en die uit het straks
gemelde voorbeeld, eenige gevolgtrekkingen zoude willen maken, in staat te stellen, zoo hoog noodig, om een juist

{==697==} {>>pagina-aanduiding<<}
resultaat te verkrijgen, en geene dwalende voorstellingen te vormen van een voorwerp, dat schuins wordt ingezien, en slechts half zigtbaar is), welligt dan, zeggen wij, had op de naauwe betrekking, die tusschen de beide edele maagden bestond, van sterken invloed geweest, de wigtige omstandigheid, dat mathilda's broeder, langen tijd reeds, een welgevallig oog op hare schoone vriendin had geworpen, hetwelk deze, voor zooverre althans het naauwlettend zusteroog had kunnen bespieden, niet ongevallig scheen te wezen’ (D. I, bladz. 282). - Wie kan zulke zinnen lezen?
Dit zijn de voornaamste aanmerkingen, die wij op dezen roman hebben. En dat wij die moesten maken, speet ons daarom, vermits anders de aandacht goed wordt bezig gehouden, de wijze van verhalen en dialogiseren niet onaangenaam is, en in vele opzigten dit werk zich boven vele anderen niet ongunstig onderscheidt. - De uitvoering is zeer net, maar het boek niet goedkoop.

Toespraak van Johannes Ronge. Uit het Hoogduitsch. Tweede Druk. Te Zwijndrecht, bij J. Boden. 1845. In gr. 8vo. 12 bl. f :-15.

Pastoor Licht en zijne afscheiding van de Roomsche Kerk. Eene naauwkeurige beschrijving van zijne grondbeginselen, door hem zelven opengelegd in eene briefwisseling met den Bisschoppelijken Stoel te Trier, zijne bloedverwanten aldaar, het bestuur der gemeente te Leiwen, als ook in brieven van den overledenen Bisschop V. Hommer en andere personen; benevens een verzoekschrift aan den Minister Eichhorn enz. Te Zwijndrecht, bij J. Boden. 1845. In gr. 8vo. 91 bl. f :-80.

Voor de Duitsch-Katholieken. Een woord van Dr. K.G. Bretschneider. Te Zwijndrecht, bij J. Boden. 1845. In gr. 8vo. 48 bl. f :-50.

Aan het verlangen van den Uitgever, om deze brochures in dit tijdschrift aangekondigd te zien, kunnen wij slechts voldoen door eene eenvoudige herinnering, dat zij voor den gene, die wenscht bekend te zijn met den voortgang der

{==698==} {>>pagina-aanduiding<<}
Duitsch-Katholijke kerkbeweging, van genoegzaam belang zijn, om op dezelve zijne opmerkzaamheid te vestigen. In ronge's Toespraak trok onze aandacht het volgende o.a. tot zich: ‘De geest der eeuw laat zich niet tegenhouden; wij zijn ons zelven van dien geest bewust, bewust ook van zijne zegepraal. Reeds zijn door denzelven in weinige maanden groote veroveringen gemaakt, en wij zullen er in weinige maanden nog grootere maken. - Kent gij ze misschien niet, Roomsche en schijnheilig vrome hierarchische knechten? Dan wil ik er u eenige proeven van leveren. - Ziet, de nieuwe Kerkhervorming heeft de fakkel der tweedragt, die weder dreigde uit te breken, en die in Zwitserland bereids uitgebroken is, uitgebluscht; zij heeft den vrede in duizende huisgezinnen weder hersteld, die op eene boosaardige wijze was verstoord door het verbod der gemengde huwelijken; zij heeft duizenden, die door de Roomsche huichelarij van Godsdienst en Kerk vervreemd waren, tot de ijverigste leden en verdedigers der nieuwe gemeenten bekeerd; zij heeft de leer des Evangeliums tot een eigendom van allen gemaakt en overal het zelfdenken opgewekt; zij heeft het gevoel van eigenwaarde en het zelfbewustzijn der natiën verlevendigd.’
Pastoor licht is ons reeds van elders bekend, als een man, die in zijn kerkgenootschap wegens zijne braafheid en geleerdheid hoog geacht was, die gedurende 39 jaren als geestelijke met woord en daad zich, zelfs volgens het getuigenis van hen, die thans zijne vijanden zijn, op eene loffelijke wijze deed kennen. Als geestelijke geloofde de Heer licht zijne bijzondere denkbeelden over de tentoonstelling van de bekende reliquie schriftelijk te mogen uiten. Na vele pogingen, om hem zijn afkeurend oordeel te doen herroepen, had hetzelve zijne ontzetting van zijn ambt, als pastoor te Leiwen, ten gevolge. In zijnen brief, waarin hij zich formeel afscheidt van de Roomsche kerk, zegt hij: ‘Zoo als wij hopen, zal door den goeden geest, die zich overal eenen weg baant het ware rijk van God en het door jezus, den Zoon van God, den Middelaar tusschen God en de menschen, gestichte Godsrijk op aarde steeds meer en meer onder ons komen, onder de verschillende belijders van zijnen naam den vrede bevestigen, en het eindelijk daar henen brengen, dat ten laatste die eerbiedwekkende voorzegging vervuld worde: Het zal zijn één Herder en ééne kudde. Dat zij zoo.’
De naam bretschneider verstrekt tot genoegzamen waar-
{==699==} {>>pagina-aanduiding<<}
borg voor de belangrijkheid van zijn hier aangekondigd woord. Indien de Duitsch-Katholijken 's mans raadgevingen opvolgen, en zich wachten tegen hetgene, waarvoor hij met schranderheid en eerlijkheid waarschuwt, zal het hun voorzeker strekken tot bevordering van hunne zaak.
Tot verdere aanbeveling van deze stukjes merken wij nog aan, dat, wegens de bestaande betrekking tusschen de hoofden der Duitsch-Katholijke beweging en den Nederduitschen Uitgever, wij ook deze geschriften kunnen beschouwen als de zoodanige, welke ronge en czerski ook onder ons wenschen bekend te doen zijn.




De voornaamste Geschiedenissen van Noord-Nederland, aan zijne Kinderen verhaald, door Mr. J. van Lennep. 1ste, IIde en IIIde Stukjen. Van den tijd der Batavieren tot aan de vereeniging der Nederlanden onder Karel van Oostenrijk. Te Amsterdam, bij P. Meijer Warnars. 1845. In gr. 8vo. Te zamen 511 bl. f 2-40.

De bovengemelde titel van dit nuttige werkje geeft reeds bij voorraad te kennen, voor wie het geschreven is. Reeds vóór meer dan twaalf jaren, zegt de Heer van lennep in zijne voorrede, werden deze geschiedenissen ten gebruike bij het huisonderwijs zijner kinderen opgesteld; en de menigvuldige aansporing van sommige personen, die het handschrift ter inzage van den Schrijver ontvingen, en die beweerden, dat hij niet uitsluitend voor den familiekring bewaren mogt wat ten algemeene nutte strekken konde, deden hem, na lang aarzelen, tot de uitgave besluiten.
Wij twijfelen niet, of deze stukjes, in een' aangenamen verhaaltrant en levendigen stijl, met duidelijkheid en naauwkeurigheid, geschreven, zullen, niettegenstaande er reeds zoo veel over de geschiedenis van ons vaderland, ook voor kinderen, bestaat, aan velen welkom zijn.
Niet alleen voor dezen is het tot eigen onderrigt geschikt, maar ook voor ouders en onderwijzers, die hunne jeugdige kweekelingen tot de regte kennis der geschiedenis brengen willen. Bovendien heeft het werkje dit voordeel, boven de meeste van dergelijken aard, van niet uitsluitend de geschiedenis van Holland ten onderwerp te hebben, maar ook die

{==700==} {>>pagina-aanduiding<<}
van de belangrijkste gebeurtenissen aan te bieden, welke in de overige gewesten hebben plaats gehad.
Het komt Ref. geheel onnoodig voor, den Schrijver in het door hem in deze drie stukjes behandelde tijdvak der Graven na te gaan. De belangrijkste gebeurtenissen, zoo van Holland, Zeeland en Utrecht als van de overige zeven Provineiën, worden hier kort maar zaakrijk uiteengezet; terwijl de Schrijver, tot afwisseling en tot beter verstand tevens, van tijd tot tijd in eenige uitweidingen treedt, zoo als over het leenstelsel, de Etymologie van enkele plaatsen, de wapenkunde enz.; onderwerpen, die, naar ons oordeel, noeh te omslagtig noch te dor hier behandeld zijn.
Het nuttige en aangename dezer stukjes vindt Ref. nog verhoogd, doordien de Heer van lennep aan het einde van elk Deeltje eene vergelijkende tafel volgen doet, waarop, behalve de Bisschoppen van Utrecht en de Graven van Holland, ook de Keizers van Duitschland, als opperste Leenheeren over deze gewesten, en de Hertogen van Lotharingen of Braband, benevens de Graven van Vlaanderen, geplaatst zijn. De eerste kolom wijst het jaartal aan, waarop zij hunne regering aanvaardden; de laatste deze of gene merkwaardige gebeurtenis, in hunnen tijd voorgevallen. Verder zijn bij deze stukjes twee kaartjes gevoegd, het eene ons land ten tijde der Batavieren, het andere ons land in de XIVde en XVde eeuw voorstellende.
Over het algemeen is er op den druk niet te roemen: op vele plaatsen zijn bijna geheele woorden weggevallen, hetgeen, bij onduidelijkheid, de lezing moeijelijk maakt.
De eorreetie mogt ook wel naauwkeuriger zijn: Wij troffen aan o.a. 1ste stukje, bl. 127, reg. 1, ried voor riep; 2de stukje, bl. 59, reg. 12 v.o. 1647 voor 1347; 3de stukje, bl. 118, reg. 4 v.o. 1628 voor 1528 enz.
Alhoewel de Heer van lennep zijne eigene spelling heeft gevolgd, zal zulks, zoo wij vertrouwen, wel geen beletsel zijn, deze geschiedenissen ten gebruike op de scholen te stellen. Onderwijzers kunnen hiervan voor hunne kweekelingen, uit hoofde van het veelzijdig nuttige en belangrijke, veel goeds bij het onderwijs verwachten. Wij wenschen dit voor de doeltreffende aanleering en beoefening der Geschiedenis van heeler harte.





{==701==} {>>pagina-aanduiding<<}

Boekbeschouwing.

Nagelatene Leerredenen van P.W. van Doorn, Predikant te Hall. te Zierikzee, bij J. van de Velde Olivier. In gr. 8vo. XII, 204 bl. f 2-60.

Met de uitgave dezer nagelatene leerredenen van zijnen waardigen vriend van doorn heeft de Eerw. dumans, Predikant te Zierikzee, eene aangename dienst bewezen aan de betrekkingen, hoogschatters en gemeente van dien vroeg ontslapen Evangeliedienaar, terwijl eene ruime inteekening hem heeft in staat gesteld, daardoor tevens iets te doen ter verzachting van het lot der bedroefde weduwe en vaderlooze kinderen. De overledene verdiende ten volle de eenvoudige maar hartelijke hulde, hem door zijnen genoemden vriend in de welgestelde voorrede toegebragt, en de Steller dezer aankondiging verblijdt zich over den ruimen lof, waarmede hij deze proeven van den kanselarbeid eens waardigen, ook hem bekenden mans kan aanprijzen.
De leerredenen zijn tien in getal. De teksten en onderwerpen zijn deze: Aäron, een navolgenswaardig voorbeeld van stille onderwerping aan Gods wil, Levit. X:3a; het gebed, veel vermogend en God verheerlijkend, in den dag der benaauwdheid, Ps. L:15; de behoefte van den mensch aan zigtbare openbaring der Godheid, door J.C. volkomen bevredigd, Joh. XIV:8, 9; jezus' belijdenis aangaande den aard van zijn Koningrijk, Joh. XVIII:36a; de hooge waardij van het Godsrijk, en de verschillende wegen, langs welke de menschen tot hetzelve komen, Matth. XIII:44-46; jezus' aandoening bij het graf van zijn' vriend, Joh. XI:35; de hooge voortreffelijkheid der broederlijke liefde, Ps. CXXXIII; het nut en de troost eener godsdienstige beschouwing van den starrenhemel, Jes. XL:26; de lof des Verlossers, door de gezaligden bezongen, Openb. V:9, 10; de dood eens

{==702==} {>>pagina-aanduiding<<}
dienaars, verheerlijkt door de geboorte van zijnen Heer, Luk. II:29, welke laatste, ter nagedachtenis van wijlen den WelEerw. altendoorn l'allemand, vroeger wel gedrukt, maar niet opentlijk uitgegeven was.
Wij hebben deze stukken met genoegen gelezen. Zij bewijzen eenen voortreffelijken aanleg, dien de waardige overledene bij langer leven zeker voortreffelijk zou hebben ontwikkeld. De weinige aanmerkingen, die wij hadden, houden wij terug, want ze kunnen den Opsteller niet meer baten, waarom wij ons bij eenvoudige aankondiging en aanprijzing bepalen.




Tweetal Leerredenen, uitgegeven door den Kerkvoogd en Kerkeraad der Hervormde Gemeente van Herwen, Aerdt en Pannerden, tot daarstelling van een fonds, zoo tot aankoop van een Orgel, als tot jaarlijksche reparatie van hetzelve, en tot tractement van een' Organist. Te Doesborgh, bij Kets en Lambrechts. 1843. In gr. 8vo. 34 bl. f :-40.

De titel dezer leerredenen van den Eerw. colenbrander, Predikant te Herwen c.a., wijst duidelijk en breedvoerig genoeg het doel aan der uitgave. Dit doel geldt schijnbaar de verkrijging van een voorwerp van weelde, en toch is zulks het geval niet in eene zoo kleine gemeente, waarin het kerkgezang zonder orgel - wij hebben er elders de oorverscheurendste voorbeelden van gehoord - zich tot drie of vier van de allerbekendste zangwijzen, en hoe dan nog! bepaalt; vooral wanneer de overgroote meerderheid der bevolking Roomsch is en er alzoo geen Hervormde schoolonderwijzer gevonden wordt, hetgeen bijna altijd gebrek aan een' voorzanger ten gevolge heeft. Doch wij herinneren ons, dat in den tijd der rondzending van het prospectus dezer uitgave eene onjuiste beschouwing der zaak nadeel gedaan heeft aan de inteekening, waarom wij, indien het nog aan het goede doel bevorderlijk kan zijn, aanmoedigen, om dit boekske aan te koopen. Men zal

{==703==} {>>pagina-aanduiding<<}
toch ook deze beide leerredenen, over Mark. IV:35-41 en Hand. IX:36-42, niet zonder stichting lezen. Eerst onlangs ontvingen wij het stukje; vandaar, dat het niet eerder aangekondigd werd.

Vier Leerredenen van C. Schmid. Te Amsterdam, bij G.J.A. Beijerinck. 1844. In gr. 8vo. 84 bl. f :-75.

Als een onderhoudend, vroom, hoogst nuttig Schrijver is de Roomsche Priester schmid sedert lang aan onze jeugd bekend. Zijne Paascheijeren en eene menigte andere dergelijke werkjes, en vooral zijne Bijbelsche geschiedenis hebben hem eene eervolle plaats onder de schrijvers voor de beschaafde jeugd verworven. Van dien wijzen, godvruchtigen, verlichten Roomschen geestelijke worden in dit bundeltje vier leerredenen vertaald aangeboden, ten einde hem ook van deze zijde te doen kennen. Wij weten niet, of schmid, behalve deze, ook andere leerredenen heeft in het licht gegeven; zoo neen, dan was er, indien men dezulke wilde vertalen, geene keuze. Zoo ja, dan is die keuze niet zeer gelukkig uitgevallen. Immers, behalve de eerste, eene jubelrede bij gelegenheid van zijn vijftigjarig priesterambt, zijn het alle kerkelijke redevoeringen bij de inwijding als zoodanig van andere geestelijken. De Protestantsche lezer zal nu wel inschikken, wat met zijne denkbeelden niet overeenkomt, maar voor hem hebben deze stukken, juist door derzelver inhoud, eigenlijk weinig nut, en hij kan er hoogstens uit zien, hetgene hij reeds lang wist, dat de Prediker een verlicht, Christelijk denkend man is. Hoogst belangrijk en nuttig daarentegen zou de lezing van dit boekje zijn voor Roomschgezinde leeken en geestelijken. Voor de eersten, omdat het Evangelie, hier gepredikt onder de vormen, die zij noodig keuren ter zaligheid, hun tot ware leering en stichting zou kunnen zijn; en voor de laatsten, om te toonen, hoe men ook in die kerk leerzamer en nuttiger prediken kan, dan men het, helaas! met zeer zeldzame uitzonderingen, tot ergerms en

{==704==} {>>pagina-aanduiding<<}
droefheid hoort. Maar in derzulken handen zal het boekje niet komen. Zij mogen of willen eigenlijk niets goeds lezen. Waar de geest gebonden is door de ijzeren kluisters van doode onwetendheid - het moeit ons, het te moeten zeggen - daar wordt elke lichtstraal zorgvuldig afgesloten. Las men slechts; opende men slechts de oogen... maar men is bang, doodelijk bang voor besmetting, want men is zich bewust, dat één vonkje eenen laaijen gloed zou kunnen ontsteken. Maar waar zóó gepredikt en gearbeid wordt, als schmid het doet, daar behoeft men geene vrees te koesteren. De teekenen des tijds - - die deze leerredenen moesten lezen, zullen ze niet lezen.

Al de boeken des N.T. volgens de Staten-overzetting enz. Te Koevorden, bij D.H. van der Scheer. 1845. II-IVde Aflevering. In gr. 8vo. Ieder à f :-32.

De ongenoemde Bewerker dezer uitgave van het N.T. gaat voort ons eenen doorloopenden tekst te leveren, door verbeterde spelling, vertaling enz. ingerigt naar de behoeften van den tegenwoordigen tijd. De afleveringen, die nu voor ons liggen, loopen tot den brief van paulus aan de Collossensen. Belangrijke fouten in de overzetting hebben wij nergens ontdekt. Hoe moeijelijk het zij, om bij beknopte inhoudsopgaven niet beurtelings te veel of te weinig mede te deelen, vonden wij hier doorgaans het juiste midden bewaard. Welligt ware hier en daar een enkel ophelderend woord niet ongepast geweest. De onderneming, die voor eene zaak van dien aard te lang duurt, spoede eerlang gelukkig ten einde.




Over de verschillende vertaling van Gen. XXVII:39. Door Mr. J.J. Nahuys. Briefwisseling. Te Utrecht, bij L.E. Bosch en Zoon. 1845. In gr. 8vo. 21 bl. f :-40.

De Heer domela nieuwenhuis, Evangelisch Luthersch

{==705==} {>>pagina-aanduiding<<}
Predikant te Utrecht, thans Hoogleeraar te Amsterdam, hield in 1843 voor zijne gemeente eene leerrede over den zegen van isaak, aan zijnen zoon ezau gegeven, en merkte bij die gelegenheid aan, dat Gen. XXVII:39, zijns inziens, in een' negativen zin verstaan moet worden, zoodat ezau niet gezegend zou zijn met de vettigheden der aarde, noch met den daauw des hemels: eene opvatting, ook door van der palm gevolgd en, onder anderen, door gesenius verdedigd. Die verklaring wekte echter bij sommigen zijner hoorders bevreemding, en de Heer nahuys, een dilettant in de studie der Hebreeuwsche taal, vroeg hem daaromtrent schriftelijke opheldering. Het antwoord, op dat verzoek ontvangen, was weinig bevredigend. Nu gevoelde de Heer nahuys zich opgewekt, om zijne bezwaren tegen die, zijns inziens, verkeerde en onaannemelijke verklaring aan Ds. nieuwenhuis uitvoerig mede te deelen. Hij tracht haar eerst als strijdig met den oorspronkelijken tekst, als ontaalkundig ten toon te stellen, en wijst daarna aan, dat zij een' oneigenaardigen, onnatuurlijken, onverstaanbaren zin oplevert. En in antwoord daarop ontving hij, den 19 September 1843, eene korte missive, waarin hem dank gezegd werd voor zijne genomene moeite, met belofte van nadere toetsing der bijgebragte gronden.
Deze briefwisseling nu is thans, na verloop van bijna twee jaren, door den Heer nahuys in het licht gezonden, opdat het publiek beslissende uitspraak doe. Hij schijnt nader antwoord verwacht te hebben en wreekt zich op die wijze over zijne teleurstelling. Of het kiesch en bescheiden van hem gehandeld zij, betwijfelen wij zeer. Ds. nieuwenhuis had hem geene vrijheid gegeven tot openbaarmaking eener bijzondere correspondentie. Ook had hij niet beloofd, zijne uitvoerige missive te zullen beantwoorden; minder nog, die te zullen wederleggen. Allerminst kan hij geacht worden, in eenig opzigt daartoe verpligt te zijn. En zeker had het den Heer nahuys betaamd, eer hij tot de uitgave overging, hem daarover te gaan spreken, daar zij toch binnen dezelfde stad woon-
{==706==} {>>pagina-aanduiding<<}
achtig waren. Overigens laten wij het vellen van een eindvonnis over eene bloot uitlegkundige quaestie van ondergeschikt belang aan anderen over. Ons komt het voor, dat de Jurist aan de bestredene opvatting geen genoegzaam regt heeft laten wedervaren, al is het ook, dat de waarheid aan zijne zijde is. En onaangenaam deed de toon ons aan, door hem, bl. 19, 20, aangeslagen. Ook laten taal en stijl nog al wat te wenschen over. Van een' gegradueerde mogt men dit beter verwachten.
Het zal ons aangenaam zijn, van deze zaak niets meer te hooren, noch in geschrifte, noch bij geruchte. Treedt de Heer nahuys ooit weder als uitlegkundige op, dan moge hij aan bekwaamheid meerdere wetenschappelijkheid paren, dan wij thans in hem konden opmerken.




Aan de Protestanten en Katholieken in Nederland. Een woord ter zake van het Duitsch-Katholicismus. Door S. Coolhaas van der Woude, Predikant te Annerveen, beroepen te Emmen. Te Groningen, bij J. Oomkens, J.zoon. 1845. In gr. 8vo. 16 bl. f :-20.

Een vlugschriftje, aan de Nederlandsche Christenen gerigt, om hen op te roepen tot medewerking ten behoeve van het Duitsch-Katholicismus, is in deze bladen vervat. De Katholieken worden opgewekt, om, even als ronge c.s., het dwangjuk van Rome af te werpen, en de Protestanten, om blijken te geven van hunne belangstellende liefde jegens de Duitsche Medechristenen, die, hoe verschillend ook in uiterlijke vormen van eeredienst, met ons in beginselen en in den geest één zijn. Zelfs de Christenleeraars worden uitgenoodigd, om in hunne gemeenten vrijwillige geldelijke offers te verzamelen en daardoor de Duitsch-Katholieke gemeenten te ondersteunen. Dit een en ander wordt in een' krachtigen, vrij opgewonden' stijl voorgedragen en met den meesten ernst aangedrongen. Of het reeds weêrklank gevonden heeft, is ons niet gebleken. En zoo zou dan de Heer van der woude zich in de

{==707==} {>>pagina-aanduiding<<}
Nederlandsche Christenen bedrogen hebben? Wij vreezen het. In Nederland is men doorgaans voorzigtig genoeg, om niet met elk nieuw verschijnsel te dweepen. Vindt over het algemeen het Duitsch-Katholicismus onder ons opmerking genoeg, men wacht, in plaats van voorbarig te handelen, den loop van zaken af, totdat het zich in zijne ware gedaante zal hebben vertoond en allengs meer ontwikkeld. En blijkt het dan op de proef een werk van God te zijn, voorwaar, dan zullen onze Christelijke landgenooten, onze Protestanten vooral, zich niet onttrekken. Nog echter is, onzes inziens, die ure niet gekomen. En wij hadden wel gewenscht, dat ook de Heer van der woude tot zoo lang zijn oordeel opgeschort en zijn opwekkingswoord had teruggehouden. De goede zaak zou er niet bij verloren hebben.

Adres van de Protestantsche Christenheid aan de Hoogeschool. Grieven tegen de Wetenschap en het Hooger Onderwijs. Te Amsterdam, bij J.F. Schleijer. 1845. In gr. 8vo. 16 bl. f :-20.

Drie grieven worden, in naam der Protestantsche Christenheid, door den Schrijver dezer bladen, aan de Hoogeschool geklaagd. Er wordt gebeden om omverwerping der oude vermolmde scheidsmuren: weest Christelijk, gij onze hoogere leerstoelen! Niets minder, maar ook niets meer! Er wordt aangedrongen op meer practische opleiding der studenten: vormt ons leeraars, leidslieden op onzen weg naar de eeuwigheid! Er wordt eindelijk, als met gevouwene handen, gesmeekt om eene nieuwe vertaling der H. Schrift, overeenkomstig de behoeften onzer dagen: geeft ons een' Bijbel! Over deze drie bijzonderheden wordt in een' warmen, gloeijenden stijl vrij wat goeds gezegd en wat behartiging verdient. Maar de aanvrage geschiedt op zóó hoogen toon, is zóó weinig tot de bevoegde personen gerigt, van wie te dezen opzigte verbetering kan uitgaan, en draagt zóózeer de blijken van overhaasting en onmatigen

{==708==} {>>pagina-aanduiding<<}
ijver, dat zij ons toeschijnt als in de lucht gesproken te zijn. Wij vreezen dan ook, dat dit Adres, hoe welgemeend ook, vooreerst zal worden gewezen van de hand, en raden den ongenoemden Schrijver, wenscht hij zijn doel te bereiken, een' gansch anderen weg in te slaan.

De uitbreiding des Christendoms en het werk der Zendelinggenootschappen; een vijftal Gesprekken voor alle Protestantsche Christenen. Door P.A. van der Woude. Te Harlingen, bij S. Houtsma. 1845. In 12mo. 161 bl. f :-90.

Dit eenvoudige woord ter aanprijzing van medewerking aan de pogingen tot uitbreiding van het Evangelie door de Zendelinggenootschappen is volgens het voorberigt uitgegeven ten voordeele van den Schrijver, een' behoeftig en naar het ligchaam zeer gebrekkig persoon, die niet in staat is, om door handenarbeid zijn brood te verdienen, maar toch gaarne wenschte, ten minste iets bij te brengen tot voorziening in zijne hehoeften.
Dit boeksken te koopen, is dus een werk van Christelijke weldadigheid; en de inhoud, hoe eenvoudig ook, is belangrijk genoeg, om de eenten, die het kost, niet als eene bloote gave der liefde te doen beschouwen. Die het gekocht heeft, en er voor zich zelven geene behoefte aan had, geve het aan een' ander, die misschien met de goede, hier aangeprezene zaak minder is ingenomen - en hij doet een dubbel nut. Eene beschavende hand is er niet in te miskennen. Gaarne voldoen wij aan het met bescheidenheid gedane verzoek tot aanprijzing. Wij moedigen ongaarne de broodschrijverij aan, maar hier is het iets anders.

Christelijke Morgenuren, in Overdenkingen en Gebeden, tot huisselijke stichting. Uit het Hoogduitsch. Te

{==709==} {>>pagina-aanduiding<<}
Leeuwarden, bij J.W. Brouwer. 1844. In gr. 8vo. 185 bl. f 1-80.

Na 30 vertoogjes, die ieder eenen Bijbeltekst aan het hoofd hebben, volgen eenige gebeden, als: op elken dag der week, op feestdagen, en bij bijzondere levensomstandigheden. Van de gebeden zeggen wij met zeker katechiseerboekje: zij kunnen tot behulp dienen, maar het is beter zulk een behulp niet noodig te hebben. En de vertoogjes? Ja, er is niets onstichtelijks of onchristelijks in, maar toch - bij zoo veel gezond en krachtig zielevoedsel zouden wij dit dood, dood magere Hoogduitsche soepje maar niet op de Hollandsche tafel hebben gezet. Vinden echter Vertaler en Uitgever er hun voordeel bij - per nos licet!




Over Menschenpokken, Varicellen, Varioloiden, Inoculatie, Vaccinatie en Hervaccinatie, door Dr. Krugelstein, gewijzigd en vermeerderd door S.P. Scheltema, Iste Stads Doctor te Arnhem. Te Arnhem, bij J.G. Stenfert Kroese. 1845. In gr. 8vo. 40 bl. f :-45.

De onderwerpen, welke aan het hoofd dezer verhandeling genoemd worden, behooren tot de belangrijkste in de geneeskundige praktijk. De vaccine, welke, gelijk iedere ontdekking, in den beginne met vele tegenkantingen had te worstelen, had, althans bij het beschaafde publiek, algemeenen ingang gevonden, en de meeste gevaccineerden gevoelden zich zeer gerust in de overtuiging, dat zij voor zich van de vreeselijke pokkenziekte niets hadden te duchten; toen allengskens gevallen bekend werden van pokken, waardoor vroeger gevaccineerden waren aangetast, en eindelijk deze gevallen zoo veelvuldig voorkwamen, dat velen zich geregtigd waanden, aan de voorbehoedende kracht der vaccine te twijfelen. 't Is waar, doorgaans waren deze pokkengevallen van ligteren, gewijzigden aard, de etteringskoorts ontbrak meestal, en men noemde de ziekte deswege ook varioloïden; maar het feit, dat eene pokaardige ziekte bij gevaccineerden ontstond, kon niet geloochend worden en gaf

{==710==} {>>pagina-aanduiding<<}
het groote publiek wapenen in de hand, om de vaccine te bestrijden, te meer, daar ook verscheidene gevallen in hun beloop veel overeenkwamen met ware pokken, enkele zelfs doodelijk afliepen. Om de waarde der vaccine te handhaven, beweerde men nu van de zijde der voorstanders der vaccine, dat in dergelijke gevallen de vaccine niet goed was verrigt, dat hierdoor de vaccinestof verliep; anderen hielden het er voor, dat deze stof ook buiten de schuld der vaccinateurs verliep; anderen, dat zij wel, doch slechts tijdelijk behoedde. Geen wonder, dat er verscheidene geschriften over het onderwerp van den dag in het licht verschenen. Ook onze vaderlandsche geneeskundigen zijn in dezen strijd niet achterlijk gebleven. Nog in het verloopen jaar is als voorstander der onbepaald voorbehoedende kracht der vaccine Dr. naegeli, als verdediger van haar slechts tijdelijk beveiligend vermogen Dr. sas opgetreden, terwijl het Genootschap ter Bevordering van Genees- en Heelkunde reeds vroeger begonnen is, proeven in het werk te stellen omtrent het regenereeren der koepokstof. Te midden van dien strijd tusschen Dr. naegeli en sas verschijnt als brochure de boven aangekondigde vertaling van eene door Dr. krugelstein in henke's Zeitschrift für Staats-Arznk. 1844 geplaatste verhandeling, waarin eenigermate een middenweg wordt aangewezen. ‘De vaccine behoedt tegen de besmetting met natuurlijke pokken,’ zegt Dr. krugelstein, en uit zijnen mond ook Dr. scheltema (zie de voorrede), ‘overal, waar de dispositie door dezelve geheel is weggenomen. En of die dispositie geheel zal worden weggenomen, hangt én van het moment der vaccinatie, én van het gestel des persoons, én van de sterkte van den epidemischen invloed af.
Maar de stelling, dat, na verloop van jaren, de eenmaal weggenomene vatbaarheid voor de pokken-smetstof zich weder zou ontwikkelen, of weder zou ontstaan, is zulk een problematisch idée, en staat zoo geheel vreemd in het gebied der pathogenie, dat wij ons met deze hypothese, zoo lang geen betere gronden bestaan, en geen naauwkeurige onderzoekingen deze nader bewijzen, niet kunnen vereenigen. De meeste acute en met koorts verzelde uitslagziekten, die met verettering of afschilfering gepaard gaan, hebben de eigenschap, om, wanneer zij eenmaal een geregeld verloop in eenig individu gehad hebben, dat zelfde individu voortaan niet meer vatbaar te maken voor de soortgelijke smetstof’

{==711==} {>>pagina-aanduiding<<}
(bl. 1 en 2). Deze woorden zijn als 't ware het thema dezer geheele verhandeling, hetwelk wel niet overal zeer ordelijk en geleidelijk ontwikkeld, maar toch vrij consequent wordt volgehouden. Wat Dr. krugelstein van het verloopen, het verbasteren der vaccine denkt, is uit den geest dezer verhandeling wel af te leiden, schoon hij zijn oordeel niet bepaaldelijk hierover uitspreekt; maar dat Dr. scheltema er niet aan gelooft, bewijzen zijne woorden op bl. 38: ‘Schrijver dezes zag dezer dagen juist vaccinepokken van de nieuwe, uit koeijen te Amsterdam verkregene stof, en vond de locale reactie niet sterker.’ Omtrent dit punt is Rec. het in de hoofdzaak met hem eens, en hij gelooft, dat daar, waar men bij de vaccinatie steeds in alle opzigten de vereischte voorzorgen neemt, vooral wat betreft de keuze der stof, niet ligtelijk verbastering plaats heeft, schoon hij aan den anderen kant moet verklaren, dat bij die voorwerpen, welke hij heeft waargenomen, nadat zij met de geregenereerde koepokstof waren gevaccineerd, de locale reactie sterker was, dan men die doorgaans na de gewone vaccinaties observeert. Wat nu het bovengemeld thema betreft, hetzelve is niet zeer ordelijk en geleidelijk ontwikkeld, gelijk wij reeds zoo even zeiden, zoodat het ons inderdaad moeijelijk is van deze verhandeling een geregeld verslag te geven. Zoo is eene der hoofdredenen, waarom de Schrijver de voorbehoedende kracht der vaccine voor het geheele leven blijvend noemt, gelijk wij boven zagen, deze, dat alle acute huiduitslagen den mensch in den regel slechts eenmaal aantasten. En genoegzaam onmiddellijk daarop (bl. 2 en 3) lezen wij: ‘De voorbeelden toch, dat menschen, die reeds eenmaal de pokken gehad hebben, na eenige jaren weder door dezelve werden aangetast, zijn zoo talrijk, dat men geenszins de natuurlijke pokken als eene ziekte, die slechts eenmaal aantast, kan
beschouwen.’ Eilieve! Indien de pokken zelve niet onbepaald voor eenen hernieuwden aanval van pokken behoeden, waarom moet het dan de vaccine, die waarschijnlijk met de pokken niet identisch, maar slechts analoog is, doen? Wij vinden vervolgens, van bl. 3-6, eene uitvoerige vermelding der schrijvers, die het herhaald aantasten der pokken hebben waargenomen, welke optelling met de woorden besloten wordt: ‘Hoezeer nu eene groote menigte dergelijke ontwijfelbare waarnemingen bestaan, kan men echter vaststellen, dat het grootste gedeelte der voorheen bestaande

{==712==} {>>pagina-aanduiding<<}
gevallen geheel niet is opgeteekend, want het was destijds eene zoo algemeen bekende zaak, dat men het niet altijd der moeite waard vond, hiervan aanteekening te doen.’ Waarlijk deze optelling en deze slotrede doen meer eer aan de goede trouw van den Schrijver, dan aan zijne scherpzinnigheid en bondigheid van redenering. Op zijn standpunt had men van hem eene kritische beschouwing der verschillende vermelde gevallen van herhaalde pokken mogen verwachten, om te doen zien, welke derzelve tot ware, welke tot valsche pokken betrekking hebben; iets, hetwelk in zijnen tijd v. swieten (Comment. in Aph. Boerh. T. V, § 1381, p. 11-13) reeds omtrent eenige heeft gedaan. Van zijn standpunt had de Schrijver moeten trachten, op te sporen, wat tot dit herhaald aantasten door pokken, indien er geene dwaling in de diagnose had plaats gehad, kon aanleiding gegeven hebben; hij had uit de ziektebeschrijving, zoo mogelijk, moeten trachten op te maken, hoedanig het gestel der lijders was, of zij scrophuleus waren of aan eene andere cachexie leden. Hij had zulks daarom moeten doen, omdat hij eene voorname oorzaak, waarom in vele gevallen na gedane vaccinatie naderhand varioloïden ontstaan, zoekt in het kwaadsappig gestel: ‘Maar ook in het gestel zelf van sommige menschen,’ zegt hij (bl. 20), ‘ligt de oorzaak, dat de vaccine niet geheel de dispositie voor de variola noch voor de varioloïde wegneemt. De voornaamste oorzaak schijnt gelegen te zijn in den minder gezonden toestand des watervaatstelsels bij zulke kinderen of menschen. Als zoodanig is het de klierziekte, welke den volwassenen en kinderen eenige vatbaarheid schijnt over te laten, voor variola of varioloïde. Het schijnt, dat overal bij scrophuleuse voorwerpen, de slechts eenmaal verrigte vaccinatie, den aanleg voor pokken niet geheel wegneemt;’ en (bl. 28):
‘Dat echter de meer of mindere kwaadsappigheid, scrophulosis enz. tot de kans van nog vatbaarheid voor pokken, na de vaccine, te behouden, veel afdoet, is vrij waarschijnlijk, daar toch alle kachexiën de vatbaarheid voor alle smetstoffen, vooral voor huidziekten, verhoogen.’ - Uit de analogie zoude men met hetzelfde regt mogen aannemen, dat ook in het gestel de oorzaak moet schuilen, waarom sommigen tweemalen de natuurlijke pokken krijgen, en een nader onderzoek hieromtrent ware dus, van uit het standpunt des Schrijvers, noodzakelijk geweest. Maar die reden, welke de Schrijver

{==713==} {>>pagina-aanduiding<<}
voor het overblijven van vatbaarheid na de vaccinatie bijbrengt, geeft hij ons er het bewijs voor? Geen ander dan dit, hetwelk althans, indien wij ons niet bedriegen, voor zoodanig moet gelden (bl. 21): ‘De koortsige reactie is bij scrophuleuze en zwakke kinderen na de vaccine niet genoegzaam, en zeer onbeduidend, zoodat het geheele gestel niet genoeg in deze werking deelt, en bij gevolg de dispositie niet geheel wordt weggenomen.’ Wij gelooven, dat deze stelling willekeurig is: dat zwakte en scrophulosis eene verhindering kan zijn voor het zoogenaamd vatten der vaccine is mogelijk, althans de ondervinding leert, dat bij ziekelijke kinderen de vaccine dikwijls mislukt; maar dat de vaccine, wanneer zij vat, bij zwakkelijke en klierachtige kinderen, even als ieder andere prikkel, het gestel heviger aandoet, is evenzeer mogelijk, ja per analogiam, waarschijnlijk; immers de pokken zelve zijn voor dergelijke gestellen het gevaarlijkst, omdat de koortsachtige reactie, naar gelange der aanwezige krachten, te hevig is. Wij zouden zelfs eenen stap verder kunnen gaan, en uit de voorhanden bevindingen van kundige mannen een tegenovergesteld besluit afleiden omtrent de reactie der vaccine bij zwakkelijke voorwerpen. Zoo heeft Dr. f. wirer von rettenbach (Ueber Vaccination, Revaccination und den wahren Werth beider, Wien 1842), reeds ten tijde, toen men nog de inoculatie met echte variolastof bewerkstelligde, en later ook bij de vaccine waargenomen, dat, wanneer men zwakkelijke en cachectische kinderen met stof van gezonde en sterke kinderen inentte, het gestel der eerstgenoemde hierdoor eene verbetering onderging; zoo neemt men waar, dat, wanneer men kinderen van scrophuleusen aanleg met lymphe ook van gezonde kinderen inent, de klierziek te daarna zich onder uitslagvormen openbaart, waarna de dyscrasie zich, onder het inachtnemen eener goede
verhouding, allengs verbetert: uit welke waarnemingen sommigen zelfs de hoop hebben opgevat, dat de vaccine eene heilzame werking ook op andere ziekten zoude kunnen uitoefenen. (Men zie hierover: zimmermann, Ueber Menschenpocken, und die wahre Bedeutung der Schutzpockenimpfung, 1844, p. 46, 47). Hoe zoude nu zoodanig iets kunnen plaats hebben, indien niet daar de variola-stof en hier de vaccine eene sterke reactie in het gestel had te weeg gebragt? Onze Schrijver zelf neemt het zoo even genoemd verschijnsel als waar aan, getuige de woorden op bl. 23: ‘Nog

{==714==} {>>pagina-aanduiding<<}
anders, kan juist de vaccine bij de normale reactie, door de ontwikkelde pok veroorzaakt (eene reactie, die het geheele bloed en zenuwstelsel prikkelt) daardoor, zeg ik, kan een pathologische toestand, waartegen geene reactie bestond, worden verbeterd;’ maar hij gebruikt de algemeene uitdrukking ‘pathologische toestand’ en wacht zich zorgvuldig, om de woorden scrophulosis of cachexie te bezigen, omdat hij anders te klaarblijkelijk met zichzelven in tweestrijd zoude zijn, hoewel hij het er toch inderdaad niet minder om is. Aan die onzekerheid met zich zelven schrijven wij dan ook de twijfeling verradende uitdrukkingen toe, waaronder hij zijne bovengenoemde stelling voordraagt: als: het schijnt, het is waarschijnlijk. Waarom zeide hij niet, wanneer er wezentlijk veel voor dezelve te zeggen was: ‘De ondervinding heeft geleerd,’ of ‘mijne ondervinding heeft geleerd?’

(Het vervolg en slot hierna.)




Cesar en zijne Tijdgenooten. Door P. van Limburg Brouwer. IIde Deel. Te Groningen, bij W. van Boekeren. 1845. In gr. 8vo. 466 bl. f 4-50.

De werkzame en kundige Hoogleeraar p. van limburg brouwer vervolgt spoedig de door hem op zich genomene taak, en bewijst weder hier, gelijk steeds, zijn' onvermoeiden ijver en geleerde kennis. Wij zeggen het door hem bij vorige gelegenheid geuite na, dat hij in onze letterkunde een waarlijk nieuw en, voegen wij er gerust bij, een zeer belangrijk werk hier levert.
Dit Deel verschilt daarin van het vorige, dat cesar nu meer als op zich zelven voorkomt, slechts nu en dan door tijdgenooten dadelijk omringd, terwijl die tijdgenooten, pompejus, cato, crassus, cicero, niet meer afzonderlijk, maar als bij en met cesar, zoo ver zij tot zijne geschiedenis in betrekking staan, zijn opgenomen. Wij keuren dit goed en vinden het zeer natuurlijk. Zoo loopt alles geregeld tot den hoofdpersoon ineen, tot cesar en zijne heerschappij.
Na in onze vorige aankondiging over de geheele strekking van dit werk en het oogpunt, waaruit de Hoogleeraar de zaken, wel eens eenzijdig, maar altijd met groote kunde, beschouwd heeft, te hebben uitgeweid, kunnen wij thans

{==715==} {>>pagina-aanduiding<<}
kort zijn, te meer, daar een derde en welligt een vierde Deel, eigenlijk het belangrijkste, nog te wachten is.
Het vierde boek bevat het driemanschap. Cesar Consul, cato op Cyprus en cicero's ballingschap.
Hier treden dus pompejus, cato, cicero, crassus nog bij cesar ten tooneele, met clodius en anderen. Lucullus had de wijste partij gekozen en zich verwijderd; van atticus en dergelijke, die wel geen' dadelijken, maar zijdelings toch veel invloed hadden, vindt men niets gewaagd. Wat cesar betreft, alles scheen zamen te loopen om hem te verheffen, meer dan dat wij gelooven, dat hij zelf van den beginne af eenig denkbeeld had van de alleenheersching zich aan te matigen. Pompejus was, naar ons oordeel, een ijdel, eigenlijk weinig beteekenend wezen, een speelbal van de fortuin en door lieden omringd, die hem vleiden, verhieven, misleidden en vernederden, naar mate hun belang dit medebragt. Eigenlijk was pompejus, hij moge of gelukkig of ongelukkig met regt genoemd worden, nimmer inderdaad groot.
Naar ons inzien verheft de Heer van limburg brouwer cato eenigzins te zeer. Hij was een man zeker, vast van beginselen, maar zijne hoofdigheid en nu en dan zelfs niet te wedersprekene wreedheid zijn ons dan toch uit dit werk zelf, dat hem wat al te zeer prijst, gebleken. Had hij, bij zoo veel moed en vastheid, de wijsheid gevoegd, zich naar de omstandigheden, die door hem alleen toch niet te dwingen waren, wat te willen schikken, en met cicero, atticus en dergelijke brave lieden, die het wel meenden, willen medewerken en den krachtigen arm en het helder hoofd van eenen cesar zich ten nutte maken, het had er, zoo wij meenen, misschien anders uitgezien. De alleenheersching van cesar werd alsnu eene wezentlijke behoefte, eene noodzakelijkheid. Door eenen cato met zijne beginsels van strikte zedelijkheid, vrijheid en vastheid gesteund en gewijzigd, was cesar welligt met de partijen verzoend, en, of nooit tot de alleenheersching als gedwongen, of vaster en veiliger geweest. En cicero? - Wij vroegen ons zelven vroeger, en in dit tweede Deel vooral, telkens af, wat heeft de brave man, die toch waarlijk het goede zocht en onbesmet bleef van de wandaden en wreedheden zijner tijdgenooten, den Groninger Professor zoo zeer tegen hem doen innemen, om hem als 't ware telkens te berispen? Is het waar, gelijk de Heer van limburg brouwer in zijne voor-
{==716==} {>>pagina-aanduiding<<}
treffelijke verhandeling, bij de openbare zitting der derde Klasse van het Koninklijk Nederlandsch Instituut gehouden, te regt beweert, dat de studie der oude letteren nuttig is, ook nu nog voor de negentiende Eeuw, tot vorming van smaak, ter veredeling van hart, voor zich en anderen; dat de eerbied en hoogachting voor de oude letteren voor alle standen nog haren weldadigen invloed kunnen en moeten uitwerken tot heil van Staat en Kerk, en ter beschaving der geheele
natie, tot wering van overdrevene begrippen, ligtzinnigheid, onverdraagzaamheid, onverstand en wansmaak; is het waar, dat Europa kan en moet als gered worden door eenen welbegrepen geest der vrijheid, menschelijkheid en waarheid; dat men den op nieuw kunstmatig gewekten geest der middeneeuwen niet anders kan bestrijden, dan met den geest der oudheid, door het Christendom veredeld en gezuiverd, die de menschheid koestert en verkwikt en der ontwikkeling nader brengt; en is cicero een wegwijzer, een verdienstelijk schrijver daartoe? - waarom hem dan als bij voorkeur ten toon gesteld? Men verbindt zoo gaarne de woorden aan des sprekers, het geschrevene aan des schrijvers leven en handeling. Strekt dit niet eerder ter afwering dan ter aanlokking tot zijne onsterfelijke schriften, vooral voor de beschaafde jongelingschap, de hoop der maatschappij, aan des Hoogleeraars opleiding zoo wel toevertrouwd? Wij durven dit den Hoogleeraar gemoedelijk afvragen, en blijven bij ons vroeger over cicero geuite gevoelen. Hij moge zwak, eenigzins ijdel geweest zijn, maar hij, de vader der welsprekendheid, de roem der Latijnsche letteren, de vreedzame, met atticus, in den Staat en eenmaal de redder van het vaderland, verdiende niet, dat men zijne openhartige, gulle uitstorting in zijne brieven zoo zeer tegen zijn openbaar leven als wapenen gebruikte. Wij herhalen het, als wij de brieven zijner tijdgenooten even zeer als de zijne hadden, wij zouden de zijne in een gunstiger licht zien. Wij zeggen het een geacht schrijver na: ‘bij het schrijven en beantwoorden van brieven houdt men zich met elkander, niet zoo zeer met de overige wereld, bezig. Wanneer slechts schrijver en ontvanger, in brief en antwoord, elkander als in schrift zien en verstaan, is het hun beider zaak als bij uitsluiting; trekt men er al te nadeelige gevolgen uit, dat is niet redelijk, het gepaste van tijd en persoon wordt dan dikwerf ongepast
in een' anderen tijd voor andere personen; het publiek hoort

{==717==} {>>pagina-aanduiding<<}
eenzijdig en de aangeklaagde kan zich niet verdedigen, noch iemand ons iets ophelderen.’ Die de woelige en bedorvene maatschappij, waarin een cicero leefde, gadeslaat en hem naast een' verachtelijken onverlaat als clodius, een' wreedaard en roover als verres, een' wellusteling en bloeddorstige als antonius, geplaatst ziet, zal hem als een lichtende ster, in dien donkeren tijd, onderscheiden, en, bij de meest waarheidlievende, onpartijdige en onafhankelijke beschouwing der geschiedenis, wil hij die geen geweld aandoen, hem als een al te gevoelig, te prikkelbaar en te ligt bewogen karakter mogen aanwijzen, maar hij zal hem voor het minst sparen en verschoonen, gelijk men groote vernuften, uitstekende talenten doen moet, niet zich in het ongunstige als verlustigen, en des ondanks hem nu eens den braven, dan weder den regtschapen man noemen. Wij kunnen daarom de redenen, die den even braven, regtschapen en kundigen Schrijver bewogen hebben, om zoo weinig Ciceroniaansch, ja als geheel anti-Ciceroniaansch te zijn, niet doorgronden. Hij zal toch wel in stijl en taal Ciceroniaansch zijn willen?
Met den rijken en rampzalig gesneuvelden crassus moet ieder hier medelijden hebben. - Maar wij loopen te zeer vooruit. De ondergang van crassus wordt eerst in het zesde boek vermeld, en op uitstekende wijze naar den gewonen trant des Schrijvers. Het vijfde boek handelt over cesar's twee eerste jaren in Gallië, pompejus te Rome, cicero in verbond met het driemanschap. Het zesde verzelt cesar verder in Gallië, Germanië en Britannië, terwijl het tevens het tweede Consulaat van pompejus en crassus gadeslaat. Het zevende vermeldt het tweede vijfjarig krijgsbewind van cesar in Gallië en de voltooijing van de verovering aldaar.
Het laatste gedeelte, ja de grootste helft van dit tweede Deel van des Hoogleeraars werk beschouwt cesar als held, en stelt zijne hooge verdiensten als zoodanig in het helderste licht. Schoon het dan den lezer niet zoozeer boeit door afwisseling en aangenaamheid als andere vroegere gedeelten, is het, als historisch gedenkstuk, meestal uit cesar's schriften zelve uitnemend geput, en daardoor, schoon wel eenigzins eenzijdig, dat niet te vermijden was, toch hoogst belangrijk en noodwendig om cesar ook van die zijde regt te leeren kennen. Hadden wij Gallische berigten van dien tijd, konden er berigten of brieven van Gallische, Germaansche of Britsche opperhoofden van die dagen bestaan, de Romeinsche

{==718==} {>>pagina-aanduiding<<}
geweldenarij zou dan waarschijnlijk deerlijk afsteken bij de welverdiende vermelding van cesar's moed, kracht, welsprekendheid, welberadenheid, stoutheid, ja onvergelijkbare krijgsmans verdiensten, waarvan de proeven hier zeer vele zijn, maar tevens niet zelden van wreedheden, ook eenen cesar en zijnen tijdgenooten, behalve eenen cicero en atticus, eigen. Met onbegrijpelijke naauwkeurigheid geeft de geleerde Schrijver de krijgsbedrijven van cesar in Gallië, Germanië en Britannië op. De Heer van limburg brouwer beschrijft, in eenen vloeijenden stijl, met diepe historische en geographische kennis, in zuiver Nederduitsch, hetgeen zeker niet zonder veel moeite uit Latijnsche en Grieksche bronnen heeft kunnen geput worden. Ondanks onzen natuurlijken afkeer van oorlogen, heersch- en wraakzucht, bewonderen wij cesar, en denken onwillekeurig aan eenen napoleon, die dan ook somwijlen hier met cesar vergeleken wordt, aan den inval der Franschen in Algerië, en wenden het oog af van verwoesting, moord, wraak, wreedheid en bloeddorst, helaas! nog niet verbannen uit de zoo gezegde verlichte dagen onzer Eeuw. En nog wachten ons treuriger tafereelen, die de geschiedenis ons van den Romeinschen burgeroorlog heeft bewaard. Schoon dit gevoel van afgrijzen ook den Hoogleeraar dikwerf vervult, en hij het voor den lezer blootlegt, heeft hij nogtans met warmte en volharding zijne taak dusverre treffelijk volbragt, en getracht de tooneelen van slagting en bloedvergieting, verminking en onmenschelijke wreedheid, zelfs jegens onweêrbare overwonnenen gepleegd, af te wisselen door enkele stalen van cesar's zucht, om zijne krijgers te sparen, zich zelven aan den onwissen
oorlogskans prijs te geven, en ons tevens in cesar den bekwamen redenaar en de kracht van zijn vermogen tot overtuiging en doorzetting te doen kennen. Cesar's welsprekendheid is van eenen geheel eigenaardigen trant, en doet ons den man kennen, bij wien alles in één' hoofdtrek zamenliep, waardoor zijn karakter zich onderscheidt; die hoofdtrek is: eene weinig geëvenaarde kracht, en gevoel van eigen waarde.
Zullen wij thans tot een algemeen gezigtspunt onze gewaarwordingen bij de aandachtige lezing van dit tweede Deel te zamen brengen, daar eene beschouwing in de bijzonderheden voor het bestek en de bestemming der Vaderlandsche Letteroefeningen minder dan voor een meer bepaald wetenschap-
{==719==} {>>pagina-aanduiding<<}
pelijk Maandwerk geschikt zou zijn, dan mogen wij ook thans weder volmondig verklaren, dat de arbeid van den werkzamen en doorkundigen Schrijver allerverdienstelijkst is. Zelden lazen wij een werk van zoo klassiken aard, en echter in den vorm, in stijl en taal zoozeer op de hoogte van onzen tijd, als het tegenwoordige; zelfs het schetsen der oorlogstafereelen, van belegeringen, van het slagveld en de legerplaatsen bij de Ouden, is zóó natuurlijk, geleidelijk en oordeelkundig ingerigt, dat zeker nog zelden in onze dagen eenig schrijver daarin den Heer van limburg brouwer overtroffen heeft. Hij heeft uit eene ijverige en veelomvattende lectuur der oude schrijvers een voortreffelijk zamenstel als resultaat weten te vergaderen, waarin men de meesterhand erkent, om zoo veel verschillend, overal verspreid, in één verband en tot één zamenhangend overzigt te brengen. Zelfs ook buiten de waarde van 't geschiedkundige verdient de Schrijver allen lof voor de juiste oordeelvellingen, die hij ons soms mededeelt. Als een voorbeeld halen wij hier Bl. 32 aan: ‘De oude staatsregeling te Rome was, zoo als die van de meeste oude staten, eene stadsregering, geschikt voor eenen staat van geringen omvang; haar te willen staande houden, sedert de grenzen van het gemeenebest die van Italië geworden waren, was even belagchelijk als van Frankrijk nu eene republiek te willen maken.’ Bl. 126 omtrent cesar's oogmerk bij het beoorlogen van Gallië: ‘Cesar had slechts te kiezen,
waar hij de wapenen wilde slijpen, die hem naderhand dienen moesten om Rome zelf te onder te brengen.’ Bl. 386: ‘De vrijheid heeft ook altijd alleen hare beteekenis gehad voor die zelf haar verlangt.’ Men zie ook het geheele slot van dit tweede Deel.
Wij willen bij geene kleinigheden in taal of spelling ons ophouden.
Wij zien met groot verlangen uit naar het volgende Deel, (*) dat en uit den aard van het daar te vermeldene, en in aanmerking genomen de zoozeer geblekene kunde en bekwaamheid des Schrijvers, hoogst belangrijk zijn moet. Daar zullen niet zoozeer vreemde en afgelegene volken en oorlo-
{==720==} {>>pagina-aanduiding<<}
gen, maar de Romeinen onderling in worstelstrijd en de voorbereidende of beslissende stappen van cesar voor de geschiedenis der wereldbeheersching zeker onze aandacht boeijen. Wie kan aan cesar, het wenden van zijn leger tegen Rome, den strijd tegen zijne tegenstanders, aan zijn wijs en gematigd bestuur, aan zijn' ontijdigen en geweldigen moord denken, zonder hooge belangstelling? Hoe meer lezenswaardig zijn zulke werken, dan die onbekookte en losse, dikwerf zedelooze schriften van onzen tijd. Zij overtreffen zelfs, behoudens onze hoogachting voor de bekwame en te regt beroemde schrijvers, de in onzen tijd zoo geachte historische romans, waarin de geschiedenis romantisch en de roman geschiedkundig behandeld wordt, zonder dat wij het één van het ander juist weten te onderscheiden, zonder, om eens eene triviale uitdrukking te gebruiken, dat wij weten of wij visch of vleesch voor ons hebben. Neen, de historie blijve historie, zij blijve ons eene leidsvrouw, een lichtende en waarschuwende fakkel des levens, op onderzoek naar waarheid gegrond. De grondslag van den waren roman moet zedelijk, bevorderlijk zijn tot het goede, en afschrik van het kwade, door het glas van verdichte verhalen. Eenmaal was men op den goeden weg, maar men werd langwijlig, vervelend, en nu kan het niet te akelig, te gedrogtelijk wezen, om te behagen. Maar men komt terug, dank zij eene Zweedsche frederika bremer en
anderen, die haar spoor betreden. Doch wij dwalen van het spoor af en leggen de pen neder, den Heer van limburg brouwer dank zeggende, en hem tot het vervolgen van zijnen arbeid aanmoedigende.




Bijdragen tot de Geschiedenis, Oudheden, Letteren, Statistiek en beeldende Kunsten der provincie Noord-Braband, door Dr. C.R. Hermans, Stads Archivarius en Rector der Latijnsche Scholen te 's Hertogenbosch, enz. II tot VIde Stuk. Te 's Hertogenbosch, bij Gebr. Muller. 1843-1845. In gr. 8vo. 469 bl. f 5-:

Met dezelfde belangstelling, waarmede wij het geschiedkundig Mengelwerk over Noord-Braband in het Iste Stuk dezer Bijdragen ontvingen, ontvangen wij het bovengenoemde vervolg, waarin de Heer hermans vele belangrijke bijzonderheden, Noord-Brabands geschiedenis en letterkunde

{==721==} {>>pagina-aanduiding<<}
betreffende, mededeelt. Met genoegen geven wij dan ook wederom van de vijf voor ons liggende Stukken verslag: alles op te geven, wat de Schrijver hier belangrijks mededeelt, achten wij echter onnoodig en bepalen ons dus tot het volgende:
Bl. 113-140 treffen wij aan een levensberigt van den Edel groot achtbaren Heer joannes linsen. Dit levensberigt, met naauwkeurigheid opgesteld, (de Schrijver was daartoe in staat gesteld, door dat Mevrouw linsen de goedheid had hem het familie-archief toe te vertrouwen) gaat als inleiding vooraf van het, bl. 141-182, volgende Journal contenant les principaux Évènemens survenus dans le Département des Bouches du Rhin etc. Dit Journal is voor de geschiedenis van 's Hertogenoosch zeer belangrijk, het was door linsen, als Secretaris Generaal der prefectuure van de Rijnmonden, vervaardigd tijdens de belegering dier stad door de Pruisen, en zal dus als een authentiek berigt door ieder met belangstelling ontvangen worden.
Bl. 182-200 vinden wij het eerste tiental Noord-Brabandsche legenden en volksoverleveringen. Hoewel, naar ons inzien, de mededeeling hiervan voor het algemeen minder belangrijk is, maken deze legenden, op eene eenvoudige wijze voorgedragen, met hetgeen hieromtrent door anderen ook van andere provinciën onzes lands is medegedeeld, een belangrijk geheel uit.
Belangrijker voorzeker is de navolgende opgave der boekwerken, betrekkelijk de geschiedenis der stad en baronie van Breda (bl. 209-372.) Deze opgave heeft op dezelfde wijze plaats, als die betrekkelijk de geschiedenis van Bergen op Zoom, vroeger in het IIde Deel van het geschiedkundig Mengelwerk geplaatst. De Schrijver geeft namelijk eerst de titels der boeken, benevens de drukplaats, het jaartal en de plaats waar dezelve zich bevinden, naauwkeurig op, daarna volgt het kritisch overzigt over dezelven, bevattende tevens eenige levensbijzonderheden der schrijvers. Deze laatsten, wij moeten het bekennen, zien er veelal vrij droogjes uit; ook hadden wij gaarne gezien, dat de Schrijver iets meer van de onderscheidene werken gezegd had. Het deed ons echter genoegen van hemzelven te vernemen (zie bl. 209), dat de mededeelingen, die hem door velen gedaan zijn, later als bijvoegsel zullen worden opgegeven. Tot zoo lang schorten wij dus ons oordeel op en beloven later onze aanteeke-
{==722==} {>>pagina-aanduiding<<}
ningen, zoo dit noodig is, door middel van ons Tijdschrift mede te deelen. Wij brengen nu onzen dank aan den Heer hermans voor zijnen, in velen opzigte belangrijken arbeid, overtuigd zijnde welk eene moeite en hoeveel onderzoek hiertoe vereischt wordt.
Bl. 373-394 volgt een verslag wegens het gesmeed ijzeren stuk geschut, liggende op de binnenplaats achter het stadhuis te 's Hertogenbosch. Dit verslag, door den 2den Luitenant der Artillerie l.s.r. sesseler vervaardigd en ter plaatsing afgestaan, is versierd met eene door hem vervaardigde naauwkeurige afteekening van het kanon zelf. De Heer hermans voegde hierbij nog eenige uittrekselen uit de stads rekening van het jaar 1511-1512, het bewuste kanon betreffende, welk een en ander over dit merkwaardig overblijfsel der oudheid een belangrijk licht verspreidt.
Bl. 399-474 komt voor eene verzameling van stukken en bescheiden, betrekkelijk den slag van Lekkerbeetje voorgevallen op de Vuchterheide. Alles wat op dit ruitergevecht betrekking heeft is door den Schrijver met groote naauwkeurigheid opgespoord, en wordt hier achtereenvolgens medegedeeld. Hoe getrouw echter aan den titel de opgave ook is, komt zij Rec. eenigzins verward voor, en liever hadden wij gezien, dat de Schrijver uit de gedrukte en ongedruk te bescheiden, daartoe voorhanden, een geheel achtereenvolgend verhaal dier gebeurtenis had gegeven, waarbij hij dan die bijzonderheden als bijlagen had kunnen voegen, die geschikt waren om de waarheid van zijn verhaal te staven en te bevestigen. Hoe dit echter zij, zeker zal ieder geschiedkundige den Heer hermans voor deze mededeeling dankwijten.
Bl. 475-492 komen voor eenige geschiedkundige aanteekeningen betrekkelijk de stad Geertruidenberg. Zij zijn door een aanzienlijk burger dier stad opgesteld en loopen van het jaar 1787 tot het jaar 1823. Hoewel wij alle belangrijkheid aan deze aanteekeningen niet willen ontzeggen, gelooven wij evenwel, dat dezelve zonder groote schade voor de geschiedenis achterwegen hadden kunnen blijven.
Meer belangrijk zijn, naar ons inzien, de bl. 495-533 voorkomende staatsstukken en bescheiden, betrekkelijk de inlijving van de souvereine heerlijkheden Ravestein, Megen, Boxmeer, Bokhoven, Gemert en Oefelt, in Frankrijk en vervolgens in Noord-Nederland (eerste gedeelte), welke staats-
{==723==} {>>pagina-aanduiding<<}
stukken tot nog toe onbekend waren, als niet voor het publiek bestemd zijnde, terwijl eenige, uit zeldzame werken genomen, voor de geschiedenis dier heerlijkheden en voor de geschiedenis van dien tijd waarlijk belangrijke mededeelingen zijn.
Het volgende stuk, bl. 535-566, bevattende eene beschrijving van eenige ontdekte vóór-Christelijke begraafplaatsen in Noord-Braband, is door den Heer p.n. panken, Schoolonderwijzer te Werkhoven enz. vervaardigd, in den vorm, zoo als wij gewoonlijk de berigten omtrent vroegere begraafplaatsen ontvangen. Als bijdrage tot de vroegere gesteldheid van Noord-Brabands grond, heeft deze beschrijving zeker eenige waarde; ons echter kwamen de beschrijvingen der onderscheidene grafheuvels altijd zeer vervelend voor, en wij gelooven niet, dat de lezers er dat genoegen en dat nut van zullen hebben, dat bij het schrijven dier drooge berigten beoogd wordt.
Bl. 567-597 treffen wij, onder het rubriek verscheidenheden, eenige korte berigten omtrent de geschiedenis, oudheden en letteren van Noord-Braband aan, die den Schrijver somtijds voorkwamen of door anderen hem werden medegedeeld. Deze verscheidenheden waren ons zeer aangenaam, en wij hopen, dat de Heer hermans van tijd tot tijd hiermede voort zal gaan.
En nu zouden wij ons verslag kunnen eindigen, ware het niet, dat wij het volgende nog meenden te moeten zeggen:
Indien wij ons niet vergissen, dan was het oorspronkelijke plan van Schrijver en Uitgever, deze Bijdragen in 6 Afleveringen compleet te doen zijn. Hoewel wij het, in der tijd uitgegeven Prospectus niet hebben gelezen, vinden wij toch op de omslagen der stukken zulks uitdrukkelijk vermeld. Nu echter bemerken wij uit den titel, die voor deze zes stukken gegeven is, dat deze slechts het eerste Deel uitmaken en dat er nog een tweede volgen zal. Heeft men dit nu uit het Prospectus vooraf geweten, hetgeen echter met het berigt op de omslagen strijdig is, dan houde men deze aanmerking als niet geschreven. Is dit het geval niet, dan vragen wij, hoe gaarne wij ook voortbrengselen van des Schrijvers hand ontvangen, of zulks wel geheel in den regel is? Schrijver en Uitgever houden ons deze aanmerking ten goede, die alleen in het belang van lezers en koopers gemaakt wordt. Men zoude ons te gemoet kunnen voeren, dat het eerste Deel

{==724==} {>>pagina-aanduiding<<}
op zichzelf kompleet is; maar wat hebben dan de lezers aan het eerste tiental legenden; aan het eerste gedeelte der hiervoor gemelde staatsstukken; en aan het eerste gedeelte der beschrijving van de vóór-Christelijke begraafplaatsen?
Wij wenschen intusschen, dat de Heer hermans lust moge behouden, om de geschiedenis, oudheden en wat dies meer zij voor de provincie Noord-Braband nog nader, door zijne belangrijke geschriften, op te helderen.




Jonge Dooden. Zuchten en Zangen. Door R. Bennink Janssonius. Te Groningen, bij P. van Zweeden. In gr. 8vo. 45 bl. f :-50.

Een lief bundeltje, dat ligt hier en daar weêrklank vindt in het treurende moederhart. Zal Rec. het dan aan eene strenge kritiek onderwerpen? Het zou onheusch zijn.

Wellicht dan dat het lied mijn zwakke borst ontvloten, 
Op 't grafjen van een dierbaar kind, 
Een moederlijke ziel ontsloten 
En open voor zijn balsem vindt, 

zegt de Dichter in het laatste stukje. Daarom willen wij niet met hem twisten over zijne denkbeelden omtrent den toestand der vroeg gestorvene kinderen, van welken hij vrij wat meer zegt, dan hij in staat zou zijn te bewijzen. Rec. is geen vriend van dergelijke droomerijen over dingen, die ons niet geopenbaard zijn, en vindt meer troost in het geloovige en vertrouwende: Wat God doet, is welgedaan! dan in de fraaiste, maar onbewezene voorstellingen en schilderingen, waarop redenaars en dichters in dit opzigt ons vergasten. Doch anderen denken daarover anders, en zullen zich ligt gerust nederleggen bij des Dichters droomen. Wij bevelen daarom het kleine boekje gaarne den treurenden aan. Hier of daar zal hun de regte toon zijn aangeslagen.





Amsterdam in MDLXVI, of Geloof en Berouw. Te Amsterdam, bij G.J.A. Beijerinck. 1844. II Deelen. In gr. 8vo. 643 bl. f 6-50.

Het romantisch verhaal, dat, onder dezen titel, den lezer

{==725==} {>>pagina-aanduiding<<}
wordt aangeboden, is genomen uit den tijd, toen de hervorming hare zegenrijke stralen ook op ons vaderland begon uit te schieten; toen domheid en dweeperij plaats moesten maken voor verlichting en zuivere Evangelische kennis; toen Nederlanders, om des geloofs wille, tot den brandstapel werden gevoerd en aan vervolging en marteling ten prooije waren.
Het verhaal is dus op de geschiedenis gegrond. Buiten het XVIIde hoofdstuk des tweeden Deels, hetgeen trouwens door den Schrijver openhartig gezegd wordt, is de geschiedenis getrouw gevolgd. De karakters zijn vrij wel geteekend. Dat van den leeraar arentsen heeft ons het best bevallen. Nuttige wenken ter bevordering van Godsdienst en deugd zijn hier ingeweven, en maken het werk, ook van dien kant, niet geheel onverdienstelijk.
Hoe gevoelvol het sterven van arentsen op den brandstapel door den Schrijver is voorgesteld, hij had echter, om de historische trouw, die anders in zijn verhaal doorstraalt, moeten melden, dat die geheele strafoefening een product is zijner verbeelding, daar het toch bij de geschiedkundigen bekend is, dat de bewuste jan arentzoon mandemaker op den 28 Augustus 1573, te Alkmaar, tijdens het beleg, zijnen natuurlijken dood gestorven is. Zie brandt, Historie der Reformatie, Iste D., bl. 543, en g. boomkamp, Alkmaar en deszelfs Geschiedenissen, bl. 240.
Eene andere aanmerking, die wij moeten maken, is deze, dat de persoon van anselmo, die op bl. 63 van het IIde Deel zulk een regt Christelijk antwoord aan den leeraar arentsen geeft, op bl. 66 en 90 uitdrukkingen bezigt, die geheel en al met bovengenoemd antwoord in strijd zijn; men leze van genoemde bladzijden reg. 3 v.o. en reg. 6 v.o.
Bl. 327 van het IIde Deel leze men, regel 9, verhinderen voor bevorderen.
De Schrijver kan, bij de beoefening onzer geschiedenis, nog ruime stoffe voor romantische verhalen vinden. Hij legge zich op duidelijkheid toe, en vermijde gerektheid. Terwijl wij het werk voor onze leesgezelschappen wel kunnen aanbevelen, brengen wij den Uitgever lof voor de nette uitvoering.


{==726==} {>>pagina-aanduiding<<}

De Verborgenheden van Londen, van Sir Francis Trolopp. IV Deelen. Te Amsterdam, bij M.H. Binger. 1844-1845. In gr. 8vo. 1681 bl. f 16-80.

Wij behoeven het aantal der navolgingen niet te herinneren, waartoe het bekende werk van sue heeft aanleiding gegeven. Het is de oorzaak geworden van menig letterkundig bedrog, hetwelk als een teeken van de gewetenloosheid des tijds kan worden beschouwd. Men schaamde zich niet, om de namen van geliefkoosde schrijvers van den dag op den titel van werken te zetten, waaraan zij geen het minste deel hadden, of het ligtgeloovig publiek door eenen nieuwen titel van een oud werk te bedriegen. In dit Tijdschrift werd reeds vroeger de onbeschaamdheid en rooverij aan de kaak gesteld, die den naam van Mr. harrison ainsworth wederregtelijk stal, om dien voor eene zamenflansing te stellen, waaraan die schrijver geheel vreemd was; zoo zag Rec. in het Duitsch Geheimenissen van Londen van dickens, waarin hij bij het eerste opslaan terstond diens Oliver Twist herkende. Niet volkomen zoo onbeschaamd handelde de Schrijver van het werk, dat wij hier aankondigen, toen hij den pseudonym van Sir francis trolopp aannam. Hij stal althans den naam van eenen bekenden schrijver niet, ofschoon wij hem niet zouden willen vrijpleiten van de zucht, om door gelijkheid van klank het publiek in den waan te brengen, dat het eenen bekenden naam wedervond. Paul feval, die later als schrijver van deze Verborgenheden genoegzaam bekend is geworden, is een jonge Franschman, die met dit zijn boek vrij wat opgang heeft gemaakt, en wien het, dit moet men er van zeggen, niet aan bekwaamheid ontbreekt. Zijn voorberigt reeds, waarin hij eene beoordeeling geeft van sue's roman, toont scherpzinnigheid. Hoe verre hij intusschen het denkbeeld van navolging wegwerpt, het is toch eene navolging, die hij er van gegeven heeft, gelijk de tallooze tooneelen aanduiden, waarbij wij in de boevenwereld van Londen worden verplaatst, en de rol
die de markies de rio santo speelt, die wel op eene geheel andere wijze, maar toch ook, gelijk rodolphe, eene soort van geregtigheid op zijne eigene hand uitoefent. Hij gaat van het plan zwanger om Ierland op Engeland te wreken, en het reuzenontwerp

{==727==} {>>pagina-aanduiding<<}
komt in den roman zijne uitvoering zeer nabij en mislukt slechts door eene enkele onverwachte omstandigheid. Aan verbeelding ontbreekt het den Schrijver zeker niet, die den draad der intrigue tusschen zoo vele personen heeft weten te verwarren en weder te ontwarren. Ook de nieuwsgierigheid houdt hij doorgaans gaande, mits hij ons niet in de holen der diepste verdorvenheid rondvoert, waarvan men zich met afkeer afwendt. En zoo kunnen wij ons wel begrijpen, dat dit verhaal bij de uitgave opgang maakte, en dat het ook bij vele lezers onder ons bijval zal vinden. Met dat al kunnen wij den smaak niet goedkeuren, die aan deze romanlektuur het aanzijn heeft gegeven, waarin men maar al te veel in het slijk der menschelijke ondeugd en gemeenheid rondwroet.
Er zijn nog andere redenen, waarom men zich den bijval zeer wel kan begrijpen, dien dit boek in Frankrijk ondervond. Er straalt een hoogstvijandige geest tegen Engeland in door, die ondanks de entente cordiale der beide hoven bij velen der natie maar al te zeer weêrklank vindt. Zeker is er in den maatschappelijken toestand van Engeland veel, wat strenge afkeuring verdient, en is er op hunne philanthropie, die de wereld omvat, en in eigen land zooveel verkeerds en ellendigs laat bestaan, vrij wat af te dingen. Maar hoe men bij het lezen van al de hatelijke uitvallen een oogenblik aan eenen Engelschen oorsprong van dezen roman heeft kunnen denken, vatten wij niet. In dat opzigt heeft de Schrijver zijne rol zeer slecht volgehouden. Niet minder daarin, dat hij volkomen onbekend toont te zijn met de inrigting van het Londensche policiewezen of althans dit voorstelt gelijk het in vroegere dagen was, in een tijdvak, waarin de maatregelen van Sir robert peel Londen tot de veiligste hoofdstad hadden gemaakt, die men betreden kan. Maar deze voorstelling had hij noodig, om zijn evenwel reeds onwaarschijnlijk ontwerp niet volslagen onmogelijk te doen zijn.
De grootste deugden van dit boek zijn zeker levendige, dikwijls onderhoudende verhaaltrant, de gave om des lezers nieuwsgierigheid gaande en het verwarde kluwen eener zoo ingewikkelde intrigue vast te houden en eindelijk te ontwarren, maar of het aan de hoogdravende beloften van het voorberigt voldoet, op die vraag zal wel niemand toestemmend antwoorden.


{==728==} {>>pagina-aanduiding<<}

Koning Eric en de Bannelingen, of de Troon, de Kerk en het Volk in de dertiende Eeuw. Naar het Deensch van Ingemann. II Deelen. Te Haarlem, bij A.C. Kruseman. 1845. In gr. 8vo. 682 bl. f 6-90.

Een der beste historische romans, die Rec. in eenigen tijd in handen kreeg. Veel, wat de Noordsche romanlectuur, die tegenwoordig zoo in den smaak valt, ons aanbiedt, behoort tot den huiselijken roman, die zich de schildering van het dagelijksche leven voorstelt. Hier worden wij geheel in het historische gebied verplaatst, en de Schrijver stelt het zich ten doel, om den toestand der maatschappij in een bepaald tijdvak af te teekenen. Het is de strijd tusschen de kerk en den troon, die het onderwerp zijns verhaals uitmaakt, en met de grootste naauwkeurigheid en trouw heeft hij de geschiedenis gevolgd, en aan haar de meeste der personen ontleend, die hij ten tooneele voert. Koning eric heeft te kampen met de magt der geestelijkheid, die zich met woede tegen hem verzet bij zijne pogingen om den moord, aan zijnen vader gepleegd, te wreken, en die over hem en zijne vrienden den banvloek uitspreekt. Het is eene zeer levendige en getrouwe voorstelling van deze worsteling tusschen het wereldlijke en het geestelijke gezag, die den lezer onafgebroken belang inboezemt. Daarbij zijn de personen, die ten tooneele worden gevoerd, met fiksche en meesterlijke trekken geteekend; er is rijkdom en afwisseling in het verhaal, dat door belangrijkheid boeit. Ten volle durven wij het dan aan onze lezers aanbevelen als een boek, dat hun eene aangename lectuur zal opleveren, en dat hun daarenboven den geest van een belangrijk tijdvak in de geschiedenis kan doen kennen. Dezelfde strijd, die hier geteekend werd, is ook elders gestreden, en er kon een tijd komen, waarin hij, gewijzigd naar de omstandigheden, op nieuw gestreden moest worden.




In Dalarna. Door Frederika Bremer. Te Haarlem, bij A.C. Kruseman. 1845. In gr. 8vo. 315 bl. f 3-50.

Het is onnoodig, om bij het verschijnen van eenen nieu-
{==729==} {>>pagina-aanduiding<<}
wen roman van frederika bremer het publiek daar opmerkzaam op te maken. Hij is zeker reeds in vele handen. Maar wij mogen hem toch wel een woord van waardering medegeven. Onbepaald is Recs. bewondering van deze Schrijfster niet; hare bekwaamheid zal hij niet ontkennen, maar dat men hare verdiensten heeft overdreven, schijnt hem even zeker. Het is ook hier, gelijk bij de meeste harer werken: de bijzonderheden zijn fraai, het geheel is gebrekkig en laat den lezer onvoldaan. De knoop, die hier gelegd is, en waarin de eigenlijke intrigue van den roman bestaat, is zeer ongelukkig gelegd. Het geheim, dat Mevrouw nordevall drukt, is van dien aard, dat deszelfs verberging voor eenen teeder beminden echtgenoot, bij eene zoo gelukkige en vertrouwelijke verbindtenis, als hier tusschen de echtelingen wordt geschilderd, en bij een karakter zoo edel als dat van Mevrouw nordevall, eene ongerijmdheid is, en bij iederen nadenkenden lezer eene ontevredenheid opwekt, die hem aan het einde het boek met eene onverwachte onvoldaanheid doet wegleggen.
Dat is de zwakke zijde van dezen roman. Daartegenover staan wederom voortreffelijke eigenschappen. De Schrijfster is eene meesteresse in het teekenen van bevallige en getrouwe huiselijke tafereelen, en daarin is ook deze roman rijk. Hij heeft daarenboven iets eigenaardigs, hetwelk de titel uitdrukt. Het is eene schildering van het leven in Dalarna of Dalecarlië. Zeden en gebruiken, bijgeloovigheden en volksoverleveringen, de natuur en de mensch worden hier met de bevalligheid en aangenaamheid geschetst, die aan Jufvrouw bremer eigen zijn, en die het gebrekkige van den eigenlijken roman in vele opzigten vergoeden. Wij bejammeren het daarom te meer, dat de intrigue zelve ons zoo weinig bevredigde. Het overige had voor ons meer uitlokkends, dan vele van hare andere geschriften, en den lezer tegen deze teleurstelling gewapend hebbende, raden wij hem de lezing van het boek zeer aan; het is versierd met een zeer goed uitgevoerd portret van de Schrijfster, hetzelfde, dunkt ons, dat ook in de Tijd heeft gestaan.




Kunnick en Naja; of de Groenlanders. Een Verhaal van B.S. Ingemann. Uit het Deensch vertaald door Mr. C.J.

{==730==} {>>pagina-aanduiding<<}
N. Nieuwenhuis. Te Amsterdam, bij G. Portielje. 1845. In gr. 8vo. 228 bl. f 2-40.

Een roman, die met eenvoudigen gang, zonder ingewikkelden knoop of onverwachte voorvallen, zich ten hoofddoel stelt, een tafereel op te hangen van het leven en de denkwijze der Groenlanders, schijnt al zeer weinig te hebben, dat hem aanbeveelt; want de eenvoudige, om niet te zeggen half dierlijke levenswijze, de engbeperkte kundigheden, de lage maatschappelijke toestand dier menschen mogen voor de mensch- en volkenkunde haar belang hebben - voor het romantische schijnt dit veld bijzonder dor en onvruchtbaar te zijn. Maar de ook bij ons niet onbekende Prof. ingemann heeft door zijne voorstelling aan het eenvoudigste eene zekere aantrekkelijkheid, en door de invoeging van sagen en volksliederen aan zijn boek eene belangrijkheid weten te geven, die het de eer volkomen waardig maakte, om uitmuntend door den Heer nieuwenhuis vertaald en met eene voorrede door den smaakvollen lublink weddik bij ons ingeleid te worden. Laatstgenoemde spreekt met zekeren ophef van de dichtmatige overzetting der ingevoegde stukken door ten kate, dien (namelijk den ophef) wij laten voor hetgeen hij is. Wij twijfelen niet, of dit aangenaam geschreven boek zal bij de toenemende belangstelling in het Noorden en de Noordsche letterkunde eene gunstige ontvangst vinden, waartoe deze korte aankondiging medewerke. Het is ons onmogelijk, en schijnt ook minder noodig, van dergelijke schriften eene opzettelijke beoordeeling te geven.

Wilhelm Zabern, of de Hollandsche Vrouwen aan het Hof van Christiaan II. Uit het oorspronkelijk Deensch. Te Schoonhoven, bij S.E. van Nooten. 1845. In gr. 8vo. 325 bl. f 3-:

De ongenoemde Schrijver van dezen roman geeft in eene historische inleiding voor, zijn verhaal uit een oud, gevonden handschrift mede te deelen, en hij doet dit met zulk eenen schijn van ernst, dat wij naauwelijks weten, of het voor waarheid te houden zij, dan of het eene herhaling is van een afgesleten kunstje der romanschrijvers. De grond-
{==731==} {>>pagina-aanduiding<<}
slag van het verhaal schijnt intusschen waar te zijn; want de Deensche geschiedenis (wij meenen het te hebben gelezen in meursii, Hist. Dan., die wij nu niet bij de hand hebben) maakt melding van een meisje (duifje, hier dyveke genoemd) uit Holland afkomstig, dat met hare moeder naar Bergen in Noorwegen was gevlugt, aldaar de aandacht van christiaan II trok, hem naar Denemarken volgde en na ongeoorloofde verstandhouding met den Koning, men meende aan vergiftiging, overleed. Ook is de wreedheid, door dien tiran den Zweden, en bijzonder aan de moeder en zuster van gustaaf wasa aangedaan, geschiedkundig waar. De romantische inkleeding en stijl zijn overigens van dien aard, dat het boek eene aangename uitspanningslectuur is. De laatste alleen is, vooral in het begin, niet geheel vrij van eenige jagt op eenvoudigheid, waarvan het gekunstelde zich niet genoegzaam verbergt. De beschrijvingen missen geen' gloed en leven, hoewel zij op enkele plaatsen wel wat te veel in het onbeduidende vallen.
De vertaling is over het geheel niet kwaad. Onjuist is met dat al de keuze van verscheidene woorden; zoo als: ‘met het grootste verlangen aan zijne kindschheid terug denken,’ bladz. 19. ‘De meeste geestelijken spraken kwaad van den Hertog,’ bladz. 80, welk woord bij ons doorgaans van een ongegrond ongunstig spreken over iemand wordt gebezigd, hetgeen hier de bedoeling niet is. ‘Wanneer iemand eerst in Holland geweest is,’ bladz. 191; de Vertaler meende: pas. Uitdrukkingen, gelijk: ‘Niets van dat alles zoude mij volgen,’ bladz. 208, voor moest (sollte); ‘de wind had zich gedraaid,’ bladz. 212, schijnen aan eene vertaling uit het Hoogduitsch te doen denken. Het is immers met dat: uit het Deensch op den titel geene.....?

Celina, het Heidinne-meisje. Een Roman van A.T. Woeniger. Uit het Hoogduitsch. Te Nieuwediep, bij C. Bakker, Bz. 1844. In gr. 8vo. 302 bl. f 3-:

Wij kunnen niet instemmen met het oordeel des Vertalers, die dezen roman ‘een pronkjuweeltje’ noemt; want hoe gunstig ook de vooringenomenheid was, waarmede wij na het lezen van dien eertitel het werkje ter hand namen, in gemoede moeten wij zeggen, dat het een dagelijksche

{==732==} {>>pagina-aanduiding<<}
roman is, niet slechter, maar ook niet beter dan honderd anderen, die ijverig (alleen tot tijdkorting van den lezer, dit spreekt van zelf) worden overgezet, of ook - maar dat gebeurt nog al niet heel dikwijls - aan den valkenblik van vertalers en uitgevers ontsnappen. Maar daarin heeft de Overzetter gelijk, dat spindler ‘veel uit zijne schrijfveder heeft doen vloeijen,’ hetwelk nog minder beteekent. Misschien ware beter gezegd geweest, dat op naam van spindler veel is uitgegeven, waarboven dit romannetje zich dan nog verheft. Met dat al hopen wij, dat deze reden tot het vertaald of ‘oorspronkelijk’ uitgeven van boeken niet algemeen worde, want werd dit een antecedent, dan wisten wij niet, waar het heen zou moeten, als men zich kon verontschuldigen, met nog grooter prullaria aan te wijzen. Men denk eens aan de poëzij - wij willen zeggen het versregels zamenstellen -!.....
Zevenbergen voor het Zevengebergte, bladz. 46, is eene zonderlinge vertaling. Maar nog zonderlinger vertaling is het, wanneer: Dixi et salvavi [sc. animum], bladz. 74, wordt overgebragt: ik heb gezegd en groet u allen! alsof er salutavi stond. Maar men moet in een' roman niet op zulke dingen hechten, zegt men. Dat is waar ook, want voor goede boeken zoekt men goede Vertalers, maar voor..... Wij hebben gezegd en groeten u allen, lezers!




Seppel, of de Synagogebrand te München. Door Gustav Nieritz. Tot nut en leering voor jong en oud. Naar den tweeden druk uit het Hoogduitsch vertaald door D. Bomhoff, Hzn. Te Amersfoort, bij W.J. van Bommel van Vloten. 1844. In kl. 8vo. 144 bl. f 1-25.

Een aangenaam en niet onnuttig boekje. Dat men geene Jodinnen in het midden der synagoge, maar wel op eene afgeslotene galerij aantreft, (bladz. 121) en dat men kreeften niet met koud water te vuur zet, (bladz. 124) had de Schrijver moeten weten. De uitdrukking, dat een kind met smart door de moeder gebaard is, welke ons in eene menigte boekjes voor de jeugd hinderde, vindt men ook hier, bladz. 67. Voor Germanismen, gelijk slapen in de wed, (zur wetten, alsof het gewed was, bladz. 54) had de Vertaler zich moeten en kunnen wachten.






{==1==} {>>pagina-aanduiding<<}

Mengelwerk.

Over den waren moed en het moedbetoon in het dagelijksche leven.

Door J. Boeke.

Er zijn sommige algemeene stellingen, die, als vrucht van nadenken, opmerking en ondervinding, wel waardig zijn gekend en hooggeschat te worden, doch die nogtans veel oordeel en omzigtigheid vereischen bij hare toepassing, omdat zij, verkeerdelijk toegepast, tot zeer bedenkelijke gevolgtrekkingen leiden. Ik zou eene menigte u kunnen opnoemen. Doch eenige weinige mogen ter opheldering volstaan. Daar hebt gij de
Stelling: Geniën zijn doorgaans zonderlinge, onbestendige, zelden geregeld werkzame menschen. - Toepassing: Wie niet zonderling, luimig en ongestadig is, kan geen geniaal mensch zijn; begin slechts met u te ontslaan van alle onderwerping aan orde en regel, gebruik en welvoegelijkheid, en gij zijt dan althans op den weg om een genie te worden.
Stelling: Hoogst beschaafde, geletterde vrouwen zijn vaak niet de knapste huishoudsters, de aangenaamste echtgenooten, de zorgvuldigste moeders. - Toepassing: Wacht u uwe dochters meer kennis en ontwikkeling bij te brengen, dan noodzakelijk is tot het raadplegen van het kookboek en het optellen van de verschot- of waschlijsten.
Stelling: Braven, bekwamen en ijverigen menschen gaat het doorgaans wèl in de wereld. - Toepassing: Die menschen komen niet vooruit, zij moeten dus niet braaf, niet knap zijn; zij zijn zeer ongelukkig, derhalve deugen zij niet veel.
Stelling: Het ware Christendom heeft vele en bittere

{==2==} {>>pagina-aanduiding<<}
vervolging in de wereld ondervonden. - Toepassing: Wie niet door overdrijving en onverdraagzaamheid aanstoot geeft en tegenspraak en tegenstand uitlokt, is geen waar Christen.
Ik vraag niet, maar meen vrij zeker te weten, hoe gij, M.H.! over deze toepassingen van als waar erkende stellingen oordeelt; en toch, zij zijn niet geheel uit de lucht gegrepen.
Even zoo is het gelegen met de vaak zeker ook door u gehoorde uitspraak: in buitengewone omstandigheden, in tijden van ommekeer en spanning, van nood en gevaar, legt de mensch al zijne grootheid aan den dag, en ontwikkelt en openbaart hij de edelste en verhevenste krachten.
Voorzeker is deze stelling waar, en gestaafd door de geschiedenis en de ondervinding. Maar ook zij nogtans vereischt eene omzigtige en verstandige toepassing. Want onwaar en verkeerd zou het wezen, indien men nu daaruit wilde afleiden, dat in gewone omstandigheden, in het dagelijksche leven, de kracht en de grootheid van den mensch geene gelegenheid vinden om zich te ontwikkelen en te openbaren. Voorwaar, M.H., dan stond het treurig met ons geschapen. Dan zouden wij, om der menschheid wille, naar het einde van orde en rust, van vrede en voorspoed moeten verlangen en naar woelige, onrustige, bange dagen moeten wenschen. Gelukkig, dat het anders is verordend door de hoogste wijsheid en liefde! Zij toch heeft het geheele leven tot een oefenperk en ontwikkelingsmiddel van de in den mensch gelegde vermogens bestemd en verordend. Ook de geringste aardsche werkkring biedt, zelfs bij de meest gewone lotwisselingen, aan iederen mensch ruime gelegenheid, om de kracht van zijnen geest te oefenen en te ontwikkelen, om waarachtige menschelijke grootheid aan den dag te leggen.
Dat is eene verheffende, bemoedigende, met het leven bevredigende waarheid, M.H.! Ik wensch haar thans eenigzins toe te lichten en te staven, door u eenige oogenblikken te onderhouden
over moed en moedbetoon in het dagelijksche leven.
Moge dit standpunt van beschouwing, waarop ik poogde

{==3==} {>>pagina-aanduiding<<}
u te plaatsen, het belang mijner rede voor u verhoogen en te gereeder uwe aandacht mij doen verleenen! Ik besef toch maar al te wel, dat dit onderwerp een der zoodanige is, waarover bezwaarlijk zich iets nieuws laat zeggen, en dat aan den Spreker alleen de verdienste overlaat, van datgeen, wat ieder verstandig man over hetzelve meermalen opgemerkt en gedacht heeft, duidelijk en belangwekkend uit te drukken.
Overeenkomstig mijn oogmerk moet ik
I. U daarvan pogen te overtuigen, dat in den moed vooral de edelste kracht van den mensch werkzaam is en zijne grootheid zich openbaart, ten einde daarna
II. U te doen opmerken, hoe veelvuldige aanleiding en gelegenheid tot moedbetoon het dagelijksche leven een iegelijk aanbiedt.

Ik begin met rondborstig te bekennen, dat ik, bij de opgave van den inhoud van het eerste deel mijner rede, eigenlijk (zoo als dat trouwens eene enkele maal ook door openlijke sprekers en schrijvers meer gebeurt) maar de halve waarheid gezegd heb. Want ik kan noch wil ontveinzen, dat ik wel degelijk het voornemen heb, om daarin niet enkel aan te toonen, dat in den moed de kracht en grootheid van den mensch zich vooral openbaren, maar ook, maar vooral moest ik misschien zeggen, om daarin het wezen van den waren moed te ontvouwen, u opmerkzaam te maken op, en is het noodig u terug te brengen van de valsche, dwalende voorstellingen, die te dien aanzien door velen gekoesterd en aan den dag gelegd worden. Ware het mij alleen om het eerste te doen, ik zou dan, naar ik meen, al zeer beknopt en spoedig mijn doel kunnen bereiken. Het komt mij namelijk voor, dat er een zeer eenvoudige en korte weg is, om de overtuiging bij u te wekken, of zooveel noodig te bevestigen, dat in den moed vooral de kracht en grootheid van den mensch zich openbaren; door namelijk u te doen opmerken, dat alle menschen, in alle tijden, zoowel de oude Grieken en

{==4==} {>>pagina-aanduiding<<}
Romeinen, als de tegenwoordige volken, het daarvoor gehouden hebben en nog houden, dat moed naauw verbonden, ja eenzelvig is met zielskracht, sterkte van geest, menschelijke grootheid en voortreffelijkheid. Vreest niet, M.M.! dat ik zulks door eene menigte van aanhalingen uit oude en nieuwere schrijvers zal pogen te bewijzen. Dat zou voorwaar geen korte weg van overtuiging wezen. Neen, ik heb daarvoor een veel beknopter en toch niet min afdoend bewijs, en wel in de oude en nieuwere talen. Gij zult mij toch wel toestemmen, dat, over 't algemeen, de menschen in en door hunne taal niet enkel hunne denkbeelden uitspreken, maar dat zij evenzeer in de vorming en in het gebruik hunner taal hunne denkwijze en hunnen geest onwillekeurig openbaren. Blijkt het derhalve, dat in alle talen bijkans, ter aanduiding van den moed, woorden worden gebezigd, die eigenlijk en oorspronkelijk ziel, gemoed, het gevoelend en handelend beginsel in den mensch, of ook kracht, sterkte, manhaftigheid, zielskracht, voortreffelijkheid, deugd beteekenen, dan mag men, dunkt mij, het gerust daarvoor houden, dat zij, die den moed met zoo schoone, edele, veelbeteekenende namen noemden, den moed ook voor iets voortreffelijks, groots en edels gehouden hebben, en dien waardeerden en hoogschatteden, als bewijs, kenmerk, uitvloeisel van des menschen adel, kracht en grootheid. Dat nu dit werkelijk alzoo bestaat, weten allen, die met de voornaamste oudere en nieuwere talen bekend zijn. Hun komen hierbij de onderscheidene woorden, met welke in die talen de moed wordt aangeduid, ligtelijk van zelf voor den geest, ook zonder dat ik ze noem. Wie met die talen onbekend is, zou er weinig aan hebben, of hij mij die vreemde woorden hoorde uitspreken en opsommen. Daarom meen ik mij daarvan te mogen, ja te moeten onthouden,
vertrouwende, dat, wie ten deze niet zelfstandig kunnen oordeelen, mij op mijne verzekering zullen gelooven, en deskundigen mijne opmerking als waar en gegrond zullen beamen. Trouwens ook in onze eigene taal ontmoeten wij hetzelfde verschijnsel. Wat toch is het woord moed anders dan eene gebruikelijke

{==5==} {>>pagina-aanduiding<<}
verkorting van het woord gemoed, zoo als blijkt uit de spreekwijze wel of kwalijk te moede, edelmoedig, grootmoedig en dergelijke meer? En dat door gemoed ook bij ons het edelste deel of vermogen van de ziel, de zetel van het gevoel en van den wil aangeduid wordt, weet ieder. In dezelfde rijke en edele beteekenis bezigen wij vaak ook het woord hart in plaats van gemoed. Maar hart wordt immers evenzeer ter aanduiding van den moed gebruikt, in de spreekwijze: ‘heb het hart eens dat te doen,’ ‘het hart zinkt hem in de schoenen;’ zoo als ook hij lafhartig en kleinhartig genoemd wordt, die weinig of geen moed toont te bezitten. Bovendien hebben ook wij, ja heeft onze ook hierin rijke taal meer nog dan andere, onderscheidene andere woorden, die als overeenkomende of verwant in beteekenis vaak met moed verwisseld of aan den moed gegeven worden, en die ook bijkans alle wijzen op den goeden, verhevenen aard, dien men aan den moed toekent. Denkt slechts aan zielskracht, dapperheid, heldhaftigheid, onvervaardheid, manhaftigheid en dergelijke meer, die allen daarop wijzen, dat men zich den moedigen mensch als eenen voortreffelijken mensch, van grooten, krachtigen, verhevenen geest, voorstelt.
Doch ik dien op te passen, dat ik den door mij als zoo kort geprezenen weg van overtuiging niet door uitweiding tot een' langen doe worden. Anders zou ik door nadere ontleding van elk dier zoogenaamde synonyme woorden het beweerde nog krachtiger kunnen staven.
Ik zal daarom nu de stelling, dat in den moed vooral 's menschen kracht en grootheid zich openbaren, nog wat nader toelichten, door kort uwe aandacht te vestigen op den aard en het wezen van de eigenschap of deugd, die, gelijk wij zagen, met zoo vereerende namen betiteld wordt. Gij zult daaruit, vertrouw ik, zien, dat de zoo oude en wijdverbreide publieke opinie ten deze althans niet dwaalt, en dat, welke leelijke dingen ook soms onder de menschen ten onregte mooije namen mogen dragen, de moed daaronder niet kan gerangschikt worden, maar de edele en loffelijke benamingen, waarmede hij betiteld wordt, ten volle waar-
{==6==} {>>pagina-aanduiding<<}
dig is. Om u het wezen en den aard van den moed te doen kennen, moet ik zoowel u doen opmerken wat hij niet is, wat ten onregte soms als moed beschouwd en geprezen wordt, als u van dat wezen eene zooveel mogelijk bepaalde beschrijving geven. Het laatste is beknopt en spoedig te doen. Ik meen althans eene vrij duidelijke en volledige omschrijving van den waren moed u te geven, als ik zeg, dat hij is: de kracht, de sterkte van den geest, die den mensch in staat stelt en drijft, om noch door inspanning en moeite, noch door tegenstand of gevaar zich te laten terughouden van zoodanig zich te gedragen, als naar zijne overtuiging noodig of nuttig, pligtmatig en betamelijk is.
Natuurlijk haast ik mij deze beschrijving van den waren moed voorop te zenden, ten einde u des te beter te doen inzien, dat veel voor moed doorgaat, wat niet moed is, en daarom niet verdient dien naam te dragen. Trouwens, ik meen dat hierin niet zelden wordt misgetast.
Omdat het namelijk den moed eigen is ook des noods het levensgevaar te trotseren, schijnen velen te meenen, dat ieder, die vrijwillig zijn leven in gevaar stelt, ook waren moed bezit. Maar geheel bezijden de waarheid, M.H.! Ziet, daar klimmen twee Engelschen naar het kruis, dat op den hoogen koepel van de St. Pieterskerk te Rome prijkt! De een plaatst zich op den arm van het kruis. De ander klimt in zijn' wedijver hooger op en klemt zich aan den top van het kruis. Maar nu rigt de eerste zich op, wringt zich den ander voorbij, haalt zich op aan den afleider boven op het kruis, (eene vrij lange en zoo dunne stang, dat die, bij de verbazende hoogte, van beneden naauwelijks te onderscheiden is) en steekt daar bovenop zijn handschoen, terwijl hij als in de lucht schijnt te zweven voor het oog der menigte, die beneden dit schouwspel aanziet en uitroept: ‘bravo! o hoe moedig!’ Dat zouden wij immers niet meê geroepen hebben, M.H.! Neen, wij zouden zeggen: hoe roekeloos, hoe dol! En met volle regt. Want zonder eenige noodzaak of nut het kostbare leven te

{==7==} {>>pagina-aanduiding<<}
wagen is niet moedig, maar hoogst berispelijke stoutheid, onverantwoordelijke roekeloosheid.
Niets is meer gewoon, dan moed te hooren toekennen aan elken onvervaarden, dapperen strijder. Ja, ik geloof niet te veel te zeggen, door te beweren, dat er zijn, die naauwelijks een denkbeeld hebben van anderen moed, dan die zich in het vechten openbaart, en die het daarom vreemd, ja haast belagchelijk zouden vinden, als zij hoorden, dat iemand van mijnen stand in het hoofd kreeg om opentlijk over moed en waren moed te durven spreken. Gij zult er, vertrouw ik, anders over oordeelen, M.H.! Maar het kan toch geen kwaad, ten deze vooral, het oordeel van eenen krijgsman te doen vernemen. Een beroemd Saksisch Maarschalk zeide eens: ‘Men kan niet met regt een' krijgsman dapper noemen, maar alleen zeggen, dat hij op dien en dien tijd zich dapper heeft gedragen.’ En wat bedoelde hij daarmede? Dit, dat gewoonlijk de dapperheid der soldaten van de oogenblikkelijke stemming van ligchaam en geest afhankelijk is. En zoo is het, M.H. Die koen- en stoutheid ontstaat soms uit eenen strijdlust, die even weinig redelijk van aard is als die, welke gij bij sommige sterke en overmoedige jonge knapen en nog duidelijker bij jonge haantjes kunt opmerken. Die koenheid is vaak het gevolg van eene ligtzinnige en onverstandige geringachting van het kostbare leven, of het uitwerksel van de verhitting des bloeds, van bedwelming en opgewondenheid, teweeg gebragt door sterken drank, door aanprikkelende krijgsmuzijk, door den kruiddamp; met één woord, zij is, gelijk garve het treffend uitdrukt: ‘eene dapperheid van het bloed en niet van het karakter.’ Trouwens, hoe zou ook de ware moed, die zielskracht, sterkte van geest is, die uit overtuiging en eerbied voor den pligt geboren wordt, plaats kunnen vinden bij menschen, in wier doorgaand levensgedrag vaak bijkans geen spoor van zielskracht, van overtuiging of van achting voor den pligt is te ontdekken? Slechts aan dien krijgsman, die, door zoodanige beginselen bezield en gedreven, al is
het dan ook met een kloppend hart, onverschrokken ge-
{==8==} {>>pagina-aanduiding<<}
vaar en dood trotseert, waar de pligt roept, hem slechts is ware moed toe te kennen; maar voorzigtig is het daarom, onderscheid te maken tusschen koenheid of stoutheid en moed, zoo als zelfs de, overigens met dapperheid zoo hoog loopende, Franschen doen, die haar bravoure en niet courage noemen.
Ook in andere opzigten geldt vaak als moed, wat niet meer dan stoutheid is of tegenwoordigheid van geest. Stout, niet eens roekeloos of vermetel noem ik het, als de Engelsche luchtreiziger green met zijnen bol door het luchtruim zweeft, en zelfs, als hij het noodig acht, soms uit zijn schuitje stijgt en opklimt tegen het netwerk, dat den bol omgeeft, steunt en beschermt; terwijl mij eene huivering door de leden vaart bij de voorstelling, wat, bij een' enkelen misgreep of mistred, het lot zou wezen van hem zelven en van zijne, dan, zonder zijn geleide, geheel weêrloos daarheen vliegende togtgenooten.
Stout en welberaden noem ik den Franschen luchtreiziger, van wien, zoo als wij vóór eenigen tijd lazen, bij het opstijgen de bol omkantelde. Daardoor sloeg natuurlijk ook zijn schuitje om. Hij stort naar beneden. In zijnen val echter grijpt hij een uit het schuitje afhangend touw, en terwijl hij, snellijk in de hoogte gevoerd, met de eene hand zich daaraan vasthoudt, wuift hij niet alleen met de andere naar de met verbazing en schrik hem nastarende menigte, om haar gerust te stellen, maar weet vervolgens in het afhangende einde van het touw een lis te leggen, den voet tot meerderen steun daarin te plaatsen, en volbrengt in die houding, later gelukkig nederdalende, zijnen huiveringwekkenden togt.
Vraagt gij, waarom ik weiger aan die mannen den eernaam van moedig te geven. Om dezelfdereden, waarom ik dien onthoû aan kunstpaardrijders en koorddansers, die toch dagelijks bij hunne halsbrekende kunsten een dreigend lijfs- of levensgevaar trotseren. Om deze eenvoudige reden namelijk, dat de ware moed van redelijken aard, de vrucht eener redelijke overtuiging is, en ik mij onmogelijk kan voorstellen, hoe iemand op redelijke gronden tot het be-
{==9==} {>>pagina-aanduiding<<}
sluit kan komen, om, zonder eenig ander nut dan anderen te vermaken, dagelijks zich aan het gevaar bloot te stellen van jammerlijk zich te verminken of om te komen.
Juist omdat stoutheid niet, gelijk de ware moed, redelijk van aard en beginsel is, slaat zij zoo ligt tot vermetelheid over, die daar plaats vindt, waar men, uit ligtzinnigheid of onwetendheid, de moeijelijkheid of het gevaar, dat men trotseert, te ligt rekent; of, uit eigenwaan en hoogmoed, te hoog een denkbeeld koestert van de eigene kracht; of, zonder eenigen redelijken of waarschijnlijken grond, op gunstig toeval of medewerking meent te mogen staat maken. Vermetel alzoo, niet moedig, was het bestaan van napoleon, om ook Rusland aan zijn reeds zoo uitgestrekt gebied te onderwerpen; vermetel, niet moedig, waren de ondernemingen van zijnen jeugdigen bloedverwant te Straatsburg en te Boulogne, met zoo bespottelijken uitslag beproefd. Vermetel, niet moedig, waren vele van de verbazende ondernemingen en handelsoperatiën der meer koene dan naauwgezette Yankees, waarvan thans nog in de handelwereld de naweën gevoeld worden. Wordt door de bespottelijke of beklagelijke uitkomst de vermetelheid onmiskenbaar openbaar: dan, ja, wordt zij algemeen als zoodanig erkend en gelaakt; maar doet een niet te voorzien gunstig toeval de buitensporige ondernemingen van den vermetele slagen: dan, dat leert immers de ondervinding, wordt hij, met hoeveel onregt ook, vaak als moedig verheven en geprezen.
Nergens echter wordt het wezen van den waren moed meer ganschelijk miskend en de naam erger misbruikt, dan waar die gegeven wordt aan den zelfmoordenaar. Ik laat mij ongaarne het verschoonende denkbeeld ontnemen, dat doorgaans, meestal althans, de zelfmoord het uitwerksel is eener verstandsverbijstering, monomanie. Ook daarom was mij te opmerkelijker, wat ik onlangs in een berigt uit Parijs vermeld vond: ‘Een man, tot zelfmoord besloten, klimt op de leuning van de Pont-Royal, en is juist gereed den doodelijken sprong in de Scine te doen, toen hij aangeroepen wordt door eenen

{==10==} {>>pagina-aanduiding<<}
schildwacht, die, met op hem aangelegd geweer, met nadruk hem beveelt af te klimmen, dreigende hem anders neêr te schieten.’ Wat schijnt natuurlijker, dan dat de beslotene tot sterven onvervaard die bedreiging zou versmaden en toespringen? Hij evenwel klimt haastig af en loopt zoo hard hij kan naar zijne woning.
Zoo min echter bij zinsverbijstering aan waren moed valt te denken, evenmin zou een spoor daarvan aanwezig zijn bij hem, die waarlijk met overleg aan zijn leven een einde kon maken. Integendeel, juist hij zou volslagen gemis van geestkracht en de uiterste lafhartigheid aan den dag leggen. Vrees toch, niets dan vrees voor armoede en vernedering, voor ontbering of smart, voor onverdiende of verdiende schande, drijft dan dien ongelukkige, en onderdrukt door hare hevigheid bij hem de, bij al wat leeft, natuurlijke vrees voor het sterven, waarover de ware moed door redelijke overtuiging, menschenliefde en pligtbesef zegepraalt.
Doch ik behoef dat, vertrouw ik, voor niemand uwer, M.H.! nader te ontvouwen of te bewijzen. Sprak ik in Parijs, ik zou hier langer bij stilstaan; u doe ik daarbij alleen nogmaals opmerken, dat wij vooral niet den waren moed bij uitsluiting in het trotseren van levensgevaar moeten meenen te vinden. Het leven kan immers een last worden, zwaar om te dragen, zwaarder dan het sterven. Voor menigen zwaargepersten lijder wordt het sterven waarlijk eene begeerlijke uitkomst. Maar de ware moed openbaart zich juist daarin meest onmiskenbaar en heerlijk, dat hij even gereed en sterk is tot dragen, tot verduren, als tot ondernemen en strijden; dan, namelijk, als dragen en lijden, en niet handelen en strijden noodig en pligtmatig is. De overtuiging immers, dat hebben wij opgemerkt, van het redelijke, nuttige en pligtmatige is het, die den waarlijk moedige kenmerkt. En zijn moed bestaat juist daarin, dat hij uit en om den wille dier overtuiging alles trotseert, wat zich tegen het naleven van haar in den weg stelt, en daarover zoekt te zegepralen. De ware moed is dus evenzeer zedelijk als redelijk van aard. Hij bestaat in, en strekt ten

{==11==} {>>pagina-aanduiding<<}
kenmerk van de heerschappij des krachtigen geestes over de zinnelijke natuur, over alle ligchamelijke gewaarwordingen en aandoeningen der ziele. Zijn doel is altijd edel en goed, voor 't minst rein en zuiver. Zijn vertrouwen is welgegrond, steunende op verstandig overleg, op de bewustheid van eigene kracht, maar bovenal op de verwachting van de hoogere medewerking, die, bij het betrachten van 't geen goed en regt is, met gerustheid mag ingewacht worden. Daarom zwicht niet, maar rijst die moed bij het klimmen van het gevaar, en kan en durft op redelijken grond ook het onwaarschijnlijkste hopen, het gevaarlijkste ondernemen, het meest bezwaarlijke met volharding volbrengen. De ware moed beheerscht de indrukselen der ziel, ook in de meest beroerende en verwarrende omstandigheden. Hij geeft kalmte tot welberaden en vaardig besluiten; hij doet standvastig zijn bij het volbrengen. De ware moed maakt waarlijk onverschrokken; hij is stout, waar hij beseft te moeten wagen; dapper, als de pligt tot strijden roept, en gaat even onvervaard miskenning en ellende te gemoet, als hij onverschrokken den dood in het aangezigt ziet. De waarlijk moedige, en hij ook alleen, is in staat, om, gelijk eens de vrome vriend des Allerhoogsten, met reuzenkracht der ziele, droefheid, schrik, ja het verscheurendste wee van het vaderhart te beheerschen en te overwinnen, en den teêrbeminden zoon willig, bedaard en standvastig ten bloedig offer te brengen, als geloof en gehoorzaamheid zoo ontzettend een offer eischen.

Ik vertrouw met het bijgebragte het eerste gedeelte der op mij genomene taak te hebben afgewerkt. Immers, als ik daardoor de erkentenis niet bij u gewekt of verlevendigd heb, dat in den waren moed vooral de kracht en grootheid van den mensch zich openbaren, dan zou ik, in plaats van moedig, vermetel zijn geweest, door iets te ondernemen, wat mijn vermogen te boven ging. Hoewel daaromtrent onzeker, heb ik nogtans den moed, om met het afwerken dier taak voort te gaan, bewust van de zuiverheid mijner bedoeling, overtuigd dat ik de waarheid voorsta,

{==12==} {>>pagina-aanduiding<<}
ja eene nutte waarheid in het licht stel, vertrouwende ook op uwe medewerkende aandacht, en hopende op het bereiken van mijn, noch onredelijk noch onbetamelijk oogmerk, om u aangenaam en nuttig te onderhouden.
Ziet daar, M.H.! al dadelijk als ter inleiding een staaltje u gegeven van hetgeen ik nu nog u aanwijzen moet, en door deze voorstelling van 't geen, waarmede ik bezig ben, u als 't ware voorgehouden, hoe de moed in het dagelijksche gewone leven te pas komt, althans te pas gebragt kan worden. Trouwens, ik heb waarlijk eenigen moed noodig, om te trachten, binnen het korte tijdsbestek, dat mij tot spreken nog rest, u een inzigt of overzigt daarvan te geven, hoe veelvuldige aanleiding en gelegenheid tot moedbetoon het gewone dagelijksche leven aan een iegelijk aanbiedt. Dat gebied toch is zoo uitgebreid. En eigenlijk is het toch waar, dat niets goeds door ons kan geschieden, zonder zekere mate van moed, zoo als ik met een enkel woord u kan doen inzien. De moed toch, dat hebt gij nu, mag ik vertrouwen, wel begrepen, bestaat en openbaart zich in het onversaagd en standvastig bestrijden van alle hindernissen, die aan het volbrengen van den pligt, aan het pligtmatige handelen, in den weg staan. En nu vraag ik u, of gij wel ééne pligtmatige handeling kunt uitdenken, bij wier volbrengen wij niet eene of andere hindernis ontmoeten, aan den een' of anderen vijand weêrstand te bieden en dien te bestrijden hebben. Komt de vijandige wederstand al niet van buiten, dan hebben we dien toch altijd in ons zelve, in onze natuurlijke traagheid en gemakzucht, in onze zinnelijke neigingen en begeerten, of in 't geen wij vaak zwakheid hooren noemen. Daarom is tot elke goede handeling zekere moed noodig. Wij moeten niet schromen den strijd met den vijand van binnen of van buiten te aanvaarden, en daarin pal staan, of er komt niets goeds voor den dag. Vele menschen, de ondervinding leert het, zijn niet deugdzaam, omdat hun de moed ontbreekt om het te zijn. Zij missen het vertrouwen, dat zij het kunnen worden, de eigenlijke wil van het te zijn; zij schrikken terug voor de bezwaren, die zij daartoe zouden

{==13==} {>>pagina-aanduiding<<}
moeten trotseren en overwinnen. Zoo zij het al beproeven, laten zij, door den nooit geheel ontbrekenden wederstand, zich vervaard maken en ontmoedigen, en ten laatste beginnen zij ter goeder trouw te wanen, dat zij niet anders kunnen zijn en handelen, dan zij zijn en zich gedragen.
Ook al bezien wij het veld, dat wij hier moeten betreden, van een' anderen kant, uit een ander oogpunt, ook dan bemerken wij spoedig, dat het baast onoverzienbaar, en dus niet in korten tijd te doorwandelen is. De moed, namelijk, bestaat en openbaart zich in het verbannen of overwinnen van vrees en mismoedigheid of neêrslagtigheid. Maar, eilieve, wie is in staat, al bleef hij ook een rond jaar opmerken en nadenken en den ganschen avond door spreken, om alles op te sommen, wat in het gewone leven voorkomt en uit den aard geschikt is om zorg, droefheid, verslagenheid te wekken of vreeze aan te jagen, is het al niet dadelijk voor ons leven, dan toch voor ons tijdelijk welzijn, voor onze eer en den goeden dunk der menschen, voor ons gemak of ons voordeel?
En toch, M.H.! moet ik op dat uitgestrekte veld althans een blik u doen werpen, eenigzins nader aanwijzen, hoe en waar en wanneer ieder mensch in het gewone leven aanleiding en gelegenheid krijgt, om zijnen moed te betoonen. Gij gevoelt zelf, dat het niet meer dan vlugtige wenken zijn kunnen.
De meeste menschen krijgen tot moedbetoon gedurige aanleiding in het beroep, dat zij om den wille van het lieve brood of tot geldwinning gekozen hebben en waarnemen. Velen zeker denken hierbij eerst en vooral aan den krijgsmansstand. Ik zou dien echter niet vooraan plaatsen. De gelegenheid ter betooning van moed in het vechten en trotseren van doodsgevaar komt, - dank zij de vredelievendheid of de welberekende staatkunde der hooge magten, - in onze dagen gelukkig slechts zeldzaam voor, en wordt zelfs bij het krijgvoeren, door de wijze, waarop het geschiedt, grootelijks verminderd, ja bijkans weggenomen.
Neen, er zijn andere en vele noodzakelijke en nuttige

{==14==} {>>pagina-aanduiding<<}
beroepen, die bijkans dagelijks gevaar voor lijf of leven te trotseren bieden. Denkt slechts aan den zeeman, die soms zelfs in den donkeren nacht, bij 't gieren van 't schip en 't slingeren en zweepen der touwen, naar boven moet klimmen, en, over de bruischende golven hangende, nog de handen moet reppen. Denkt aan de gevaarlijke, althans vreeswekkende werkzaamheden, vaak door loodgieter en leidekker, timmerman en metselaar, schilder en schoorsteenveger te verrigten. Onder die allen echter komt, wat het huiveringwekkende betreft, geene kostwinning in vergelijking met die, waardoor de kustbewoners der Faroe-eilanden in hunne nooddruft moeten voórzien, het eijeren zoeken namelijk. Zij zoeken die in de holen en kloven, waarvan de buitenzijde van die rotsachtige kust rijkelijk voorzien is, en waarin de zeevogels in grooten getale die nederleggen. Doch die bijkans loodregte rotskust is 1000 à 1500 voeten hoog verheven boven de zee, die tegen haren voet klotst en breekt. Om dus in die gaten te komen, worden zij van boven, met touwen om het lijf, tot op de hoogte dier holen en kloven afgelaten, waarin zij dan al slingerende moeten trachten binnen te raken. Verbeeldt u die positie! het hangen aan een touw, dat, vijlende tegen de scherpe rotskanten, zoo ligt kan gaan rafelen en breken, met het uitzigt op de vreesselijke diepte en de bruisende en brekende golven beneden; en erkent, dat er groote moed noodig is, om alzoo in de nooddruft van vrouw en kroost te voorzien. Ik weet wel, dat voorbeeld en gewoonte het besef van dat gevaarlijke aanmerkelijk verminderen, en naar die mate minder eigenlijke moed vereischt wordt; maar het blijft daarom niet minder waar, dat hij, die de gevaren, aan zijn noodig en nuttig beroep verbonden, rustig trotseert, in het bewustzijn van beroeps-pligt, vertrouwende op zijne kennis van zaken, op de vastheid en bedrevenheid van hand of voet, op de genomene maatregelen van voorzigtigheid, en
bovenal op de hoogere bescherming, waarlijk moed bezit en aan den dag legt.
Meent echter vooral niet, dat bij eene menigte andere beroepen geen moed te pas zou komen. Ééne gelegenheid

{==15==} {>>pagina-aanduiding<<}
tot moedbetoon bieden alle. Hij namelijk bezit en betoont dien moed, die, welk ook zijn eerlijk bedrijf zijn moge, uit besef van nut en pligt, en zich bewust van goeden wil en ijver, het besluit neemt, om het daarin zoo ver mogelijk te brengen, om tot een zeker meesterschap daarin te geraken, en dat besluit, ondanks allerlei hindernissen en moeijelijkheden, standvastig zoekt ten uitvoer te brengen.
Maar daarenboven, M.H.! zijn ook in de uitoefening van bijkans ieder beroep gevaren te trotseren, is het al niet voor leven of gezondheid, dan toch voor den goeden naam, de eer of de geldbeurs. Hoe vele beroepen brengen niet meer of minder uitgestrekte, moeijelijke, en, wat de voordeelige of eervolle uitkomst betreft, hagchelijke ondernemingen mede, al zijn die niet alle zoo bezwaarlijk, maar ook zoo grootsch, als die van brunel, met de te Londen nu treffelijk volbragte tunnel! Waarlijk, er behoort reeds veel wezentlijke moed toe, om zich met het oppertoezigt, en alzoo met de verantwoordelijkheid van den bouw eener Amsterdamsche beurs, of van een gasthuis te Rotterdam, te belasten. Gelukkig voor de stad en voor den verantwoordelijken man, indien de uitkomst mag toonen, dat de moed geene vermetelheid was, maar deze zich als zoodanig, door het standvastig bestrijden en eindelijk overwinnen van de meest onverwachte en moeijelijke hinderpalen, voor ieders oog mag openbaren! Hoe veel wezenlijke moed vereischt niet menige onderneming van den koopman, die zijnen naam waardig is; ondernemingen, die, aan hoe vele gevaren ook blootgesteld en voor mislukken vatbaar, echter op te grondige inzigten en juiste berekeningen steunen, om vermetel of zelfs enkel stout genoemd te worden. Mogt, en dien wensch zal niemand mij, hoop ik, ten kwade duiden, mogt er bij de handelaars onzer dagen slechts meer van dien waren edelen moed, en niet zoo veel dolle vermetelheid bij sommigen, zoo veel schroom en moedeloosheid bij anderen openbaar worden! Zoo ook, M.H.! behoort er moed toe, om in een' tijd, waarin goedkoop de algemeene leus is, maar dat goedkoope

{==16==} {>>pagina-aanduiding<<}
door de innerlijke nietigheid en slechtheid der waren en werkstukken vaak nog overtroffen wordt, het besluit te nemen en te volvoeren, om alleen goede waar en goed werk tegen betamelijke verdiensten te leveren en aan eene laaghartige concurrentie het hoofd te durven bieden. Daartoe toch is redelijke overtuiging, pligtbesef, vertrouwen op de deugd en op haren beschermer onmisbaar. En zonder deze beginselen, zonder ware vastheid van geest kan evenmin dat vaak onopgemerkte, zelden gewaardeerde, maar daarom niet min edele en waarachtige moedbetoon plaats vinden, om hetwelk de koopman en handwerksman geprezen en gehuldigd verdient te worden, die, ter handhaving der goede trouw en om de rust zijns gewetens, standvastig en naauwgezet zich onthoudt van het plegen dier oneerlijke en bedriegelijke kunstgrepen, die, door hare algemeene aanwending, bijkans als gewettigd door de meesten helaas! beschouwd worden.
Doch, gij zelve, M.H.! beseft, hoe veel van dien aard ik nog tot dit punt betrekkelijk zou kunnen aanvoeren, en ik wilde u toch nog kortelijk op een ander gebied van het dagelijksche leven wijzen, waar niet minder gelegenheid tot moedbetoon aanwezig is. Ik bedoel de maatschappelijke zamenleving en omgang, en de onderscheidene betrekkingen, waarin wij geplaatst worden. Ook hieromtrent slechts wenken.
Dat het maatschappelijke zamenleven, bij de ongelukken, die daarin van tijd tot tijd voorkomen, menigvuldige gelegenheid aanbiedt, om bij het wagen van lijf of leven moed en stoutheid aan den dag te leggen, behoef ik naauwelijks u te doen opmerken. Welke treffende bewijzen van beradenheid en tegenwoordigheid van geest, van onverschrokkenheid en stoutheid levert niet menig brandonheil hier ter stede op, al worden die ook niet allen opgemerkt en regt gewaardeerd door hen, die ze bijwoonden, en al komen vele daarvan nooit ter algemeene kennis! Hoe vele blijken van moedbetoon in het gewone leven bieden niet de lijsten van dusgenoemde edelmoedige daden, die, jaarlijks door onze maatschappij aan het licht gebragt en

{==17==} {>>pagina-aanduiding<<}
bekroond, een hartverheffend deel van ons Verslag uitmaken, al is het dan ook, dat niet die alle, zonder onderscheid, ten volle den hoogen eernaam van edelmoedig verdienen! Hoe rijkelijke aanleiding tot betooning van wezenlijken moed gewordt niet aan een iegelijk, in elken stand en kring, als de woningen van verwanten, vrienden en bekenden door besmettelijke en gevaarlijke ziekten worden bezocht, en hij in staat en daarom verpligt is, hulp en bijstand of troost en bemoediging te bieden! Vele blijken van moedige liefde en pligtsbetrachting worden in zoodanige omstandigheden, soms door weinigen opgemerkt, gegeven. Of zoudt gij den waren moed niet herkennen en huldigen in de behoeftige vrouw, die hare buurvrouw, aan eene hoogst besmettelijke en gevaarlijke ziekte lijdende, trouwelijk, zoo veel zij kan, oppast, en, wanneer eene bezorgde raadgeefster haar het dreigende gevaar voorhoudt, het edele beginsel van haar moedig bestaan zoo treffend uitdrukt in de eenvoudige woorden: ‘De arme ziel heeft niemand nader! God kan mij immers bewaren!’ Enkelen leggen daarbij zelfs roekeloosheid en vermetelheid aan den dag; maar voor niet weinigen ook, helaas! worden zij aanleiding tot het betoonen van eene berispelijke, ja soms aan het belagchelijke grenzende schroomvalligheid en lafhartigheid, die niet zelden hare straf met zich voert, door de kleinmoedigen het eerst de slagtoffers te doen worden van de met zoo veel schroom ontvlodene krankheid.
Doch ook ten deze vooral moeten wij in gedachten houden, dat de ware moed niet alleen of bovenal zich openbaart in het onverschrokken trotseren van lijfsgevaren, maar ook en niet minder treffend in het bestrijden en overwinnen van de zoo magtige vrees voor menschen, voor hunnen invloed, hunne boosheid en kwaadwilligheid, in het pligtshalve op het spel zetten van ons voordeel, van onze eer, van ons gemak, en het onversaagd gevaar loopen van te dien aanzien gevoelige verliezen te lijden. En wie nu de maatschappij, zoo als zij is, kent, en eenigzins slechts weet, wat in de meest onderscheidene betrekkingen omgaat, die zal, vertrouw ik, niet rekenen zich aan laster schuldig te

{==18==} {>>pagina-aanduiding<<}
maken met te erkennen, dat overal, behoudens weinige loffelijke uitzonderingen, onopregtheid en leugen, bedrog en oneerlijkheid, baat- en winzucht minder of meerder in het duister en openlijk hare heerschappij oefenen. En erkent gij dat, M.H.! dan zult gij ook beseffen, hoeveel waarachtige moed, op pligtbesef gegrond, voor een iegelijk noodig is, in hoogeren en lageren stand, om, zonder omzien of uitwijken, den regten koninklijken weg van waarheid en opregtheid, van eerlijkheid en trouw te bewandelen en geweten en handen rein te bewaren van alle besmetting der boosheid, die helaas! zoo diep in alle betrekkingen des maatschappelijken levens is doorgedrongen. In dit opzigt vooral komen ware moed en vaste beradenheid te pas. Hier is geene oogenblikkelijke stoutheid of koenheid voldoende, maar moet vaak een gedurige, aanhoudende wederstand geboden, en met wezenlijke zielskracht doorgezet worden. Maar juist daarom komen velen ten deze zoo verre te kort. Door kleinmoedige vrees voor schade, en door ontzag voor boosheid en kwaadwilligheid, door magt, aanzien en invloed gesteund, zwijgt menigeen waar hij moest spreken, neemt wat hij moest weigeren, bedekt waar hij moest openbaren, geeft toe waar hij moest weigeren, prijst waar hij moest laken, en laat zich meêslepen met den stroom, waartegen hij met alle zijne krachten moest opwerken. Gij gevoelt zelve, dat dit in 't algemeen gezegde voor zeer pikante bijzondering zou vatbaar zijn; doch ik moet mij bekorten. Daarom wijs ik u nog slechts met vlugtigen wenk op den waarachtigen en vasten moed, die er toe behoort, om van harte en ijverig en vooral volhardend mede te werken aan dingen, die, edel en loffelijk in hunnen aard, door rede en Godsdienst gebillijkt, ja voorgeschreven, door den grooten hoop en helaas! niet door dezen alleen voor onuitvoerlijk worden gehouden, zoo als de verlichting en verbetering van het zoogenaamde gemeen, de wering der dronkenschap, de vermindering der armoede, de zedelijke
verbetering van misdadigers en dergelijke.
Een' zeer vlugtigen blik slechts kan ik nu ten laatste nog met u werpen op dat deel of gebied van het gewone leven, dat nog

{==19==} {>>pagina-aanduiding<<}
meer dan de beide genoemde, ja meest van allen, aan een iegelijk zonder uitzondering aanleiding en gelegenheid ter betooning van waarachtigen moed aanbiedt. Gij raadt misschien reeds zelve, dat ik het oog heb op de teleurstellingen en misrekeningen, op de rampen en wederwaardigheden dezes levens, en op de ziels- en ligchaamssmarten, die daaruit geboren worden. Het zou noodeloos u ophouden zijn, indien ik hare onoverzienbare menigte en verscheidenheid ook slechts eenigermate wilde uiteenzetten of ook slechts de voornaamsten opnoemen. Ieder kent ze, en, zoo hij niet vroeger of later die zelf ondervindt, is hij nogtans daarvan getuige; en ook hij, die ootmoedig en dankbaar het meest opene oog en hart heeft voor de zich nooit en nergens verzakende goedheid en weldadigheid des oppermagtigen Albestuurders, zal nogtans erkennen, dat elk mensch voor ontelbare ligchaamssmarten en zielskwellingen blootstaat, en meer of minder, vroeger of later, daardoor getroffen wordt.
Evenmin zal ik vele woorden behoeven om u te overtuigen, dat het de ware moed is, die bij al deze smartelijke ondervindingen, zonder uitzondering, gelegenheid vindt om werkzaam te zijn en zich te openbaren. Wij hebben het immers reeds opgemerkt, moed is noodig tot en openbaart zich in het wederstaan, bestrijden en overwinnen niet alleen van de vrees, angst en moedeloosheid door nakende en dreigende gevaren natuurlijk gewekt, maar ook, maar niet minder in het wederstaan, bestrijden en overwinnen van de moedeloosheid en verslagenheid, die het natuurlijke uitwerksel zijn van het aanwezige en drukkende leed. En welk eene menigte van verkeerdheden gaat niet met die moedeloosheid en verslagenheid gepaard en wordt daaruit geboren; verkeerdheden, die den toestand des rampspoedigen slechts verergeren, nooit verbeteren, ja der verbetering in den weg staan; die hem onwil en soms verachting in plaats van deelneming en hartelijkheid doen ondervinden; die vooral ten eenemale strijdig zijn met zijne waarde als mensch en als Christen, en met zijne betrekking tot Hem, onder wiens bestuur de rampen hem toe-
{==20==} {>>pagina-aanduiding<<}
komen. Ongeduld, bitterheid, wrevel, radeloosheid en wanhoop heeten zij. Dat zijn de magtige vijanden, tegen welke wij bij teleurstelling, verlies, nood en smart hebben te strijden. Wie door ongevoeligheid en verharding of door ijdele ligtzinnigheid die vijanden denkt te weren, zal spoedig zich bedrogen vinden. Door waarachtigen moed alleen zijn zij te overwinnen.

Geen enkle smarte 

(gij zult mij deze aanhaling, hoop ik, vergunnen, en de geëerde dichter zal het mij, hoop ik, niet opentlijk verwijten, dat ik een enkel van zijne woorden verander.)

Geen enkle smarte te vergeten, 
Maar sterk te zijn bij iedre smart: 
Ziedaar wat waarlijk deugd mag heeten, 
Ziedaar de kracht van 't moedig hart! 

Ja, M.H.! door ware sterkte van geest, door krachtigen moed alleen kunnen zij overwonnen worden, en wij in onzen rampspoed geraken tot en volharden in die rustige bedaardheid, dat onderworpene verdragen, dat standvastige geduld, die liefderijke zachtheid, dat onwankelbare vertrouwen, die edele hoop, die, terwijl zij den druk ook van het zwaarste lijden onbedenkelijk verligten, de kracht des geestes en de verhevene zielegrootheid des menschen op het heerlijkst openbaren, ja den lijdenden mensch tot het voorwerp maken niet alleen van liefderijke en hulpvaardige deelneming, maar tevens van hoogachting en bewondering voor allen, wier verstand en hart deze grootheid weet op te merken en te waarderen.
Niet altijd wordt zij opgemerkt en gewaardeerd, doorgaande slechts door weinigen, want in de binnenkamer en het ziekenvertrek vooral openbaart zij zich, en weinige anderen dan de huisgenooten zijn hare getuigen. Maar juist daarom ook is deze moed te edeler en grooter, omdat hij niet gesteund en opgewekt wordt door de eerzucht, door het ontzag voor de publieke meening, die bij meer openlijk moedbetoon zoo krachtig medewerken. Maar hij bestaat

{==21==} {>>pagina-aanduiding<<}
en werkt daarom niet te minder, die grootsche, die edele lijdensmoed. En weet gij, wie niet het minst daarin zich onderscheiden? Het zijn zij, die zekerlijk daarin zouden achterstaan, indien moed met ongevoeligheid eenzelvig ware of enkel het gevolg van grovere zenuwen en harder en vaster ligchaamsgestel. Het zijn de vrouwen, M.H.! Niet slechts worden deze op dit gebied des levens evenzeer als wij, mannen, tot het betoonen van moed in de gelegenheid gesteld, maar, - waarom zouden wij mannen het niet gaarne erkennen? - zij hebben in haren meer stillen en beperkten kring vaak met nog meerdere bezwaren en smarten te kampen; zij hebben leed te dragen, waarvan wij naauwelijks een denkbeeld hebben. En stelt het spraakgebruik een' mannelijken geest met een' moedigen geest gelijk, getuigt zelfs het beste boek, dat een ‘mannengeest den mensch staande houdt, zelfs onder verbrijzelende smarten,’ tot lof der vrouwen zij het getuigd, de vrouwengeest evenaart, ja overtreft niet zelden dien des mans, vooral bij dragen en lijden in ware kracht en grootheid, door het standvastig betoon van dien edelen en verhevenen heldenmoed, waarin, gelijk wij gezien hebben, de kracht en grootheid des menschen vooral zich kunnen en moeten openbaren.
M.H.! Ik heb den moed gehad veel van uwe aandacht te vergen. Ik hoop daarbij niet vermetel te zijn bevonden. Ik zou dat echter gewisselijk mij betoonen, indien ik de denkbeelden en opmerkingen u alle nog wilde mededeelen, die onder het behandelen van mijn onderwerp zich bij mij ontwikkelden. Daarvoor althans wil ik mij wachten. En hoe zou ik dan meer gepast kunnen eindigen, dan met den lof van haar, die wij immers gaarne prijzen en die, ten deze voorzeker, aller lof en hulde ten volle verdienen?




Liverpool.

(Uit leo faucher's Studiën over Engeland.)

1. Voorkomen der Stad.

De Engelsche havensteden kunnen in buiten- en binnen-
{==22==} {>>pagina-aanduiding<<}
havens verdeeld worden. Eerstgemelde liggen onmiddelbaar aan den oever der zee; de andere, zoo als bij voorbeeld Londen, aan die plaats eener rivier, waar, van den oorsprong gerekend, ebbe en vloed zich het eerst doen bespeuren. Liverpool staat tusschen de beide klassen midden in. Het ligt aan den mond van de Mersey en reikt bijna tot aan zee. Aan de landpunt, die de uitvaart vormt, verheft zich eene eenvoudige schans, de eenige beschermster van zoo vele opeengestapelde schatten. De hier liggende stukken schijnen er slechts om den vorm aanwezig te zijn, en wekken minder de gedachte aan eene krachtdadige verdediging, dan het besef, dat men hier, in het midden der zegeningen van den vrede, zelfs in den droom aan de gevaren des oorlogs niet denkt. Van den oever gezien, verheft zich de stad, als de trappen van een amphitheater, langs de helling van eenen heuvel. De rivier is, als ware het, de arena van dezen handelscircus, eene antieke naumachie op vergroote schaal, die een onafgebroken schouwspel van aankomende en vertrekkende schepen levert. Op den voorgrond ontwaart men de dokken, eene lange rij van in graniet omvatte water-bekkens langs de rivier. Hier verdringen zich Indiën - vaarders, kustvaarders, stoombooten, welker masten, zeilen en takelwerk als het ware een gordijn vóór het bont gewoel der speculanten en der arbeidslieden vormen.
Achter de dokken rijzen, op de kaaijen en in de naastgelegene straten, ruime, zeven tot acht verdiepingen hooge gebouwen, waarin de waren, uit de schepen gelost, opgeslagen worden. Verder langs de hoogte opwaarts vindt men beurs en tolhuis, bij welke de hoofdslagaders der stad in elkander loopen, en waar in een enkel uur duizenden der gewigtigste zaken gedaan worden. Naar het midden der stad, voor de prachtige zuilenpoort van het spoorwegsstation, verheffen zich twee windmolens, die hier schijnen staan gebleven te zijn, om de oude grenzen der stad te kenmerken. De spoorweg loopt afwaarts tot aan de Kalkstraat door een tunnel, of gewelfden gang, welke de reizigers in het midden der stadswijken voert, waar weelde en handelsdrokte heerschen. Een andere tunnel, die onder de geheele stad henen loopt, brengt de waren tot in het Koningsdok. Aan het noordelijkst einde der stad liggen de groote werkplaatsen, de woningen der laagste volksklasse, en de gevangenis. Oostwaarts, op de hoogte, staan de gasthuizen. Het

{==23==} {>>pagina-aanduiding<<}
zuidelijke deel der stad, hetwelk nog in het begin dezer eeuw door de rijke kooplieden bewoond werd, is thans door hen verlaten. Het gedruisch en de winkels, die zich, bij het toenemen der bevolking, langs de hooger gelegene straten uitgebreid hebben, hebben hen van daar verdreven. Zij hebben hunne woningen naar het land verplaatst, en brengen thans slechts de vijf of zes uren, waarin zaken gedaan worden, in Liverpool door, waar zij hunne kantoren hebben, even gelijk de Londensche kapitalisten in de City. Zoo volgt allengskens de middelklasse in Engeland het voorbeeld der aristocratie en verhuist naar buiten. De steden blijven aan de lagere klassen overgelaten, en zijn misschien bestemd, om eindelijk de zetel te worden van eene onrustige democratie.
Te Liverpool moet men geene prachtige tempels, schouwburgen en museums zoeken. De beheerschers dezer wereldmarkt zijn parvenus van gisteren, die nog geenen tijd gehad hebben, om zich de liefhebberijen der aristocratie eigen te maken, die noch de fijnere levenswijs in hoogeren zin noch de behoeften van eenen gelouterden smaak hebben leeren kennen. Zij achten genoeg te hebben gedaan, wanneer zij van hunnen overvloed iets aan kerken, scholen en inrigtingen van liefdadigheid besteed hebben. Vraagt men bij hen naar gedenkteekenen der bouwkunst, zoo wijzen zij op hunne dokken en waterwerken. Ook maakt de stad, in haar geheel genomen, niet dien poëtischen en majestueuzen indruk, dien men naar enkele prachtgehouwen verwachten zou, maar hier te vergeefs zou zoeken. Onder eenen zuidelijken hemel kan zelfs eene stad van baksteenen zulk eenen indruk te weeg brengen. Men zie, bij voorbeeld, Toulouse. De sombere stad heeft hare poëzij, die de verbeeldingskracht in beweging brengt, even als een drama in het werkelijke leven. In het Engelsche klimaat neemt eene stad van gisteren het voorkomen van ouderdom aan, maar niet van oudheid. Haar gezigt heeft iets onbepaalds en treurigs, dat eer tot droefheid dan tot droefgeestigheid stemt. Nevel en rook trekken als een lijkkleed over de straten. De huizen zweeten de vochtigheid uit. De menschen in hunne zwarte kleederdragt spreken niet, en hunne bewegingen zijn die van gaan en komen, van heffen en dragen, doch zonder mienenof gebarenspel. In dezen donkeren dampkring schijnt spraak zoowel als vrolijkheid te verstijven.

{==24==} {>>pagina-aanduiding<<}

Wie Liverpool wil leeren kennen, die moet het des avonds in deszelfs gasverlichting zien. Overdag gaat ieder, met eene koortsachtige drift, waarin hij zich niet laat storen, zijne zaken na. De menschen zijn er allen te zamen machinen of cijfers, en de beweging bedwelmt hen, gelijk anderen de werkeloosheid. Uit deze bedwelming ontwaken zij voor eenige uren met den invallenden nacht. Overal heeft het werken opgehouden; men denkt thans slechts aan uitspanning. Het is niet de vrolijkheid van Napels, maar het is dezelfde levendigheid. Liverpool had voormaals zijne schouwburgen in de open lucht, voor welke het volk zich even als in eene Italiaansche stad verzamelde. Naderhand heette het, dat de Engelsche zeden zich met geene penningkomediën verdroegen, en de overheid schafte die af. Thans moet de menigte zich met het aanstaren der prachtige winkelmagazijnen vergenoegen. Zij, die niet zoo ligt te voldoen zijn, drinken zich phlegmatisch in de kroegen een' roes, of knoopen op pleinen en aan hoeken van straten gesprekken aan met liederlijke vrouwspersonen. De meer ordelijken bezoeken de saloons, eene soort van koffijhuizen, waar tevens tooneelvoorstellingen gegeven worden, en de ordelijksten wonen de eene of andere pieuze, of philosophische, of politieke zamenkomst bij, en stellen zich voor het zwijgen van den dag schadeloos door het houden van eindelooze verhandelingen. Ontegenzeggelijk waren de penningkomediën weldadiger voor het ligchamelijke zoowel als voor het zielswelvaren des volks. Doch wat vraagt eene femelende geldaristocratie daarnaar? Drijft men de menschen naar de saloons, dan rijst de waarde der huizen, en men kan het geld zoo veel te voordeeliger beleggen. Dit is eene rede van gelijken aard als die, waarom in de onmiddelbare nabijheid der dokken geene pakhuizen aangebouwd worden.
Bijzonder zigtbaar is de verlustigingsdrukte in eene groote Engelsche stad op den zaturdagavond. Die avond is daar iedere week min of meer hetzelfde, wat in katholieke landen eens in het jaar de vastenavond is. Het werkvolk en de bootsgezellen hebben hun loon ontvangen. Kooplieden en koopmansbedienden, wier schrijfwerk in orde is, hebben tijd, zich tot het maken van eenige verteringen te verledigen. Alles is tot gelduitgeven gestemd, en kasteleins en kramers, boeven en beurzensnijders doen er hun voordeel mede. Tot middernacht zijn de winkels open en schitterend verlicht.

{==25==} {>>pagina-aanduiding<<}
De verkoopers op de straat roepen hunne waren uit, en maken een geraas, dat men zijn eigen woord niet hooren kan. De kinderen loopen iemand tusschen de beenen. De vrouwen verdringen elkander in kruidenier- en kommenijswinkels, vereffenen hare rekeningen over de afgeloopen week en borgen op de nieuwe. De mans vullen de jeneverpaleizen en bakkeleijen op de straten. De geriefelijke meisjes komen in zwermen, als wespen, uit hare holen te voorschijn en houden de voorbijgangers met geweld staande. De gaauwdieven, in benden verdeeld, brengen onder de golvende menigte een door kunst verwekt gedrang te weeg en zoeken hun goed in de zakken van anderen. De buitenlander, die in zulk eene draaikolk geraakt, is te beklagen. Door slechte vrouwen vervolgd, aan stooten en stompen van dronkaards blootgesteld, en eindelijk door dieven onder den voet geworpen, kan hij dien avond zelfs niet hopen, dat de gewoonlijk zoo uiterst dienstvaardige policie hem zal ophelpen. Die magt, die anders in Engeland wezentlijk zich meer beijvert om misdrijven te verhoeden dan te straffen, heeft op dat uur de handen vol werk om deugnieten te vatten. Met den klokslag van twaalven neemt deze heksensabbat een einde. De zondag begint, en ieder is bedacht, de alsdan bevolene rust en stilte niet te storen. De deuren worden gesloten. Weldra hoort men geen ander gerucht meer dan het fluiten der dieven, die elkander seinen geven, en het gekletter van de met ijzer beslagene stokken der policieopzigters op de straten.

2. De Woningen der Armen.

Om mij een denkbeeld te verschaffen van den toestand der armere volksklasse te Liverpool, doorwandelde ik, op zekeren avond, met eenen Heer whitty, opperintendant der politie, de straten, waar de behoeftigen wonen. Het eerst bezochten wij dat gedeelte, hetwelk tusschen Parklane en Wapping in de nabijheid der dokken ligt, en voornamelijk door Iersche arbeiders bewoond wordt. Het was negen ure des avonds. De kinderen speelden bij troepen op straat, en de vrouwen, in de schemering aan hare deuren staande, ademden eene lucht in, die iets minder onrein was dan in hare spelonken. De Crosbie-straat, door welke wij gingen, was mij als eene zoodanige aangeduid, waar jaar uit jaar in de koorts heerschte. Overal lag vuil van allerlei aard, dat elke week

{==26==} {>>pagina-aanduiding<<}
zes dagen lang tijd heeft om zich op te hoopen. Rioolen of dergelijke lozingkanalen zou men te vergeefs zoeken. Zulk eene weelde blijft voor grootere straten bewaard, waarin stads vaderen en huns gelijken wonen; en alsof dit nog niet genoeg ware, om de lucht, welke de armere lieden moeten inademen, te verpesten, zoo hebben nog velen hunne woning in vochtige, onderaardsche gewelven. Te Liverpool telt men zevenduizend kelderwoningen, in welke meer dan 20,000 menschen hun leven slijten; 50 à 60,000 zijn in gangen en achterpleintjes opgesloten.
De kelders, waarin de wevers in Vlaanderen en Picardië zulk een ellendig leven doorbrengen (*), zijn paleizen, vergeleken met die, waarin de Iersche bevolking te Liverpool woont. Deze laatste zijn aardgaten van zes voet in het vierkant en niet zelden nog minder dan zes voet hoog, zoodat een rijzig man er niet regtop in staan kan. Aan vensters is niet te denken. Licht en lucht dringen door de deur naar binnen, welker bovendeel gewoonlijk met den beganen grond gelijk is. In deze holen klimt men als in een' put, met hulp eener ladder, af, of anders langs eenen bijna loodregten trap. Water en stof, en het uit beider vereeniging zich vormende slijk, hebben beneden hunne vergaderplaats. Zelden is de grond met een' houten vloer gedekt. Hier en daar is deze kelderwoning in twee afdeelingen gescheiden, van welke de achterste, die tot slaapvertrek dient, haar licht en lucht (men kan denken, welk) uit de voorste ontvangt. In zulk een gat wonen nu van drie tot vijf menschelijke wezens. De huur is twee schellingen 's weeks, dat meer dan f 60 in het jaar uitmaakt. Eene kamer op de eerste verdieping kost ook niet meer, en die voor een jaar lang huurt, kan tot dien zelfden prijs een geheel huisje hebben, dat op elke verdieping eene kamer heeft. Het bij de week huren verklaart zich, deels door de armoede der bewoners, deels daaruit, dat het verblijf van vele arme Ieren te Liverpool slechts kortstondig is. Raadselachtig alleen is hunne voorkeur voor woningen onder den grond, daar die er boven niet duurder zijn. De mindere behoefte

{==27==} {>>pagina-aanduiding<<}
en kosten tot verwarming, zeker, zou eene beweegreden kunnen zijn. Ik vroeg eenen huisvader hierover. Hij antwoordde mij: ‘Ik ben nader bij de straat, voor mijne kinderen.’ Indedaad brengen de kinderen der arme arbeiders den geheelen dag, en zelfs een gedeelte van den nacht, op straat, door. Ware dit niet het geval, zoo zouden deze bleeke en niets minder dan fraaije schepseltjes geheel verkwijnen. Maar de opvoeding op straat, die hare ligchamelijke voordeelen heeft, is voor de zedelijkheid met groote gevaren verbonden. In Engeland kent men de klasse van onschuldige straatslijpers niet, die in Frankrijk, onder den naam van badauds en flaneurs, zoo talrijk is. De Engelsche straatslijpers zijn lieden, die met de wetten in onmin leven, en dezen nu zijn de opvoeders van der armen kinderen. Hunne scholen zijn de dokken, waar de opgroeijende dieven zich in het ontvreemden van koopwaren, oefenen. In een 1836 uitgebragt rapport van het policie-committé wordt berekend, dat 600 dieven hun bedrijf in de dokken oefenen en 1260 kinderen tot handlangers hebben.
Nevens de kelderwoningen zijn de achterhuizen eene eigenheid van Liverpool in de deelen der stad, die door de armere bevolking bewoond worden. Elders heeft men ook achterhuizen, doch gewoonlijk lager dan de voorhuizen, en door eene behoorlijke ruimte van deze gescheiden. In de bedoelde wijken van Liverpool bestaat elk blok huizen uit vier rijen. Twee komen naar buiten op de evenwijdig daarmede loopende straten uit, en twee zijn van binnen tegen de andere aangeleund. Meestal hebben deze huizen drie verdiepingen (*). De onbebouwde ruimte tusschen de twee rijen binnenhuizen heeft eene breedte van zes tot vijftien voet. Hieruit kan men zich een denkbeeld maken van de donkerheid, vochtigheid en ongezondheid der vertrekken, die op deze binnenplaatsen uitkomen. Echte Ieren, gelijk die in de Vauxhalswijk, vermeerderen dezen nadeeligen invloed nog daardoor, dat zij op die kleine plaatsen ezels of varkens houden. Duncan verhaalt, in zijn verslag omtrent den gezondheidstoestand der arbeidende klassen, dat hij in een achterhuis der Thomasstraat te Liverpool, in den hoek van

{==28==} {>>pagina-aanduiding<<}
een kamertje, op een' hoop stroo een' zieke heeft vinden liggen, terwijl in den hoek daar tegenover een ezel stond en voor het venster een hoop mest lag, welke de zieke gewoon was, met hulp van zijnen langoor, in de stad bijeen te zamelen. Te Liverpool telt men omstreeks 2500 zulke binnenplaatsjes, elk met zes tot acht achterhuizen. Derhalve bestaat de helft der 32,000 huizen, welke Liverpool bevat, uit achterhuizen. De huurprijs dezer laatste bedraagt de helft, menigmaal twee derden minder dan die der huizen, welke aan straat uitkomen. De weg uit de achterplaatsen naar de straat loopt door een' donkeren gang van het voorste huis, in welken een volwassene niet dan gebukt kan gaan. Vele achterhuizen hebben ook weder hunne woonkelders. Volgens de stedelijke verordeningen, mag te Liverpool, strikt genomen, volstrekt geene ruimte beneden den grond tot woning verhuurd worden. Doch in het plutocratische Engeland is de menschenliefde meestal huichelarij (*). Het handhaven dezer verordeningen zou een nadeel voor de kapitalisten zijn; reden genoeg, om een oog toe te drukken. In kelders worden de kinderschooltjes gehouden; kelders zijn de herbergen voor aankomende Ieren, reizende muzikanten, bedelaars en landloopers. Die drie pence (drie Hollandsche stuivers) voor eenen nacht slapens besteden wil, bekomt een bed in eene kamer boven den grond; doch deze kamer moet hij met vier of vijf andere slapers deelen, welke door een gordijn, naar gelang der verschillende kunne, van elkander gescheiden zijn. Die slechts een penny (een' stuiver) wil of kan uitgeven, moet zijn nachtleger in een' kelder zoeken, waar stroo op den grond gespreid is en zoo veel menschelijke wezens
toegelaten worden, als er slechts immer ruimte vinden kunnen. Deze opeenstuwing van menschen is het ergst in Raystraat, Highfieldstraat en de omliggende straatjes en steegjes, waar de helers en de lieden, die gene eigenlijke blijkbare kostwinning hebben, hun verblijf houden. Whitty bragt mij in verscheidene huizen van dit kwalijkberuchte kwartier. Waar hij aanklopte, werd oogenblikkelijk opengedaan, en bewoner en bewoneres beijverden zich, den opperintendant elk hoekje van hun huis te laten zien. Hier en daar waren vijftig personen in eene ruimte

{==29==} {>>pagina-aanduiding<<}
zaamgepakt, die slechts voor acht of tien de tot ademhaling noodige lucht kon leveren. De verhuurde kelders bestonden elk uit een' voorkelder, die tot keuken, eet- en slaapkamer dient, en uit twee achterkelders. In elk dezer achterkelders stond eene brits van wormstekig hout, met een' stroozak en eene zaamgelapte deken. In elken voorkelder zag men naast elkander twee, soms wel vier ledekanten met gordijnen. Door elkander werden drie personen voor ieder bed gerekend. Het eenige min of meer poëtische, dat wij onder al deze armzaligheid opmerkten, was eene Iersche doodenwaak. Terwijl in geheel de Highfieldstraat anders nergens een licht te zien was, ontdekten wij een enkel verlicht huis. Hier waren ongeveer dertig Ieren verzameld, om bij het lijk van een kind te waken. Met open deur en bij het schijnsel van vele lichten voltrokken zij hunne half heidensche volksgebruiken.

3. Nachthuis. Saloons.

De ellendige kelderherbergen, waar men een' stuiver slaapgeld betaalt, zijn voor menigeen nog te duur. De allerarmsten vinden, al naar mate hun nood slechts oogenblikkelijk of duurzaam is, nachtverblijf in het nachthuis (night asylum) of in het werkhuis (workhouse). In dit laatste waren den 22sten Julij des vorigen jaars 346 mans, meest bejaard, 712 vrouwen, meest jong, en 476 kinderen aanwezig. Vrouwen en kinderen vormen dus hier 77 ten honderd van het gezamentlijk aantal, terwijl zij te Manchester slechts 70 pCt. daarvan uitmaken. Manchester, namelijk, is eene fabrijkstad, waar vrouwen en kinderen ligter werk vinden; Liverpool eene koopstad, waar men mansarmen noodig heeft. In het nachthuis, een steeds in den rook der naburige fabrijken gehuld gebouw, op den Vauxhalweg, vinden alle nachten, door elkander genomen, 103 menschen nachtverblijf, 's winters meer, 's zomers minder, in Januarij dooreen gerekend 125, in Junij 77. Op eenen zomeravond in het jaar 1843 woonde ik, van 8 tot 11 ure, het opnemen van 78 armen, die zonder dak waren, in het nachthuis bij. Onder hen was een scheepskok, die naar Belfast wilde - een maaijer, die uit Ierland terugkwam - eene vrouw uit Schotland die haren man zocht - eene vrouw met een onecht kind, sedert twee dagen uit het kraamhuis gekomen - een matroos met een houten been, die wegens

{==30==} {>>pagina-aanduiding<<}
het niet betalen zijner huur uit zijne woning gejaagd was - eene in gelijk geval zich bevindende vrouw van een' afwezigen zeeman - eene vrouw, die te Leeds hetzelfde lot gehad had - een vijftienjarige knaap uit Staffordshire, die scheep gaan wilde - twee dergelijke kinderen uit Newry en uit Glasgow, welke men van de straat had opgegrepen - eene jonge fabrijkwerkster uit Manchester, die hare zuster zocht - eene Iersche vrouw, die sedert derdehalve maand te Liverpool was - eene dergelijke, pas aangekomene, die beweerde, dat men haar aan boord van de paketboot vijf ponden sterling ontstolen had - een sedert vijf weken te Liverpool aanwezige Amerikaansche matroos uit Savannah - een wever uit Nottingham en zijne vrouw, onder weg naar Dublin - eene Iersche vrouw niet drie kinderen, die haren man zocht - eene vrouw van Liverpool, aan welke haar man ontloopen was - een uit het gasthuis gekomen matroos. De overigen waren deels afgedankte soldaten, deels werklieden uit Macclesfield, Birmingham, Warrington, Londen, waarvan sommigen gelegenheid zochten om in hun beroep aan werk te komen, anderen als matrozen dienst zochten te nemen aan boord van eenig schip. Onder deze laatsten was een jonge spinner uit Manchester, die barrevoets, en met niets dan een hemd en broek aan het lijf, de veertien uren afstands tusschen de beide plaatsen in zwaren regen was komen loopen, en nu doornat, van koude klappertandende en uitgeput van vermoeidheid, geene bete broods, maar alleenlijk eene harde legerstede vond.
In Schotland bemoeijen zich de stichters en bestuurders der nachthuizen onmiddelbaar met de armen; te Liverpool laten zij die zorg aan een' ouden en knorrigen waarnemer over. Te Edimburg worden de opgenomenen terstond in een bad gebragt; dan ontvangen zij eene portie grutten, en vóór dat zij naar bed gaan ook nog zielespijs uit den mond van eenen kerkelijke. Te Liverpool bestaat in het nachthnis geen spoor van zorg voor ligchaam of voor ziel, en dus heerscht er natuurlijkerwijs ook geenerlei achting voor de inrigting. Men treedt er binnen met den hoed op het hoofd, fluit, zingt, schreeuwt, twist in de vertrekken. Aan welvoegelijkheid en zindelijkheid wordt hier niet gedacht, waar drie rijen britsen boven elkander aangebragt zijn, als tusschendeks op een schip. De reden van dit verschil is duidelijk genoeg. In Schotland heerscht nog de

{==31==} {>>pagina-aanduiding<<}
oude Puriteinsche geest, aan den eenen kant met deszelfs stijve femelarij, maar aan den anderen ook met ware Christelijke liefde. In Engeland is geld de afgod. De armen worden als in den weg staande dingen beschouwd, welke men zich de moeite getroosten moet op te ruimen, uit vrees voor grooter ongelegenheid. Vandaar de schandelijke misbruiken der armemwet, welke dickens in zijne romans zoo indrukmakend heeft afgeschetst, en van welke de dagbladen gedurig nieuwe daadzaken als bewijzen leveren. Nog eerst onlangs werd een stervend man uit eene kleine gemeeete, waar hij aan de armverzorgers te lastig was, op eene kar naar de naaste stad gebragt, waar een werk- of verzorgingshuis bestaat. Weinige uren na zijne aankomst gaf hij den geest. Het coroner- of lijkschouwers-geregt verklaarde zijnen dood, wat de eigenlijke oorzaak betrof, als het gevolg van zwakte, maar als verhaast door hoogst achtelooze behandeling bij den vervoer. De Tories hebben geen ongelijk, wanneer zij tegen de onbarmhartigheid der plutocratie ijveren.
De hier boven medegedeelde lijst der in het nachthuis opgenomene personen toont, hoe, ten gevolge van den sedert eenige jaren in Engeland ondervonden stilstand in vele takken van bedrijf, de menschen van het land naar de zee en van den koophandel naar de fabrijken overgaan. Liverpool is de plaats, waar wel voornamelijk deze wisseling plaats heeft. Een groot gedeelte der bevolking vloeit af en aan, en leeft daarom hier slechts voor het oogenblik en zonder huiselijkheid. Van daar de menigte plaatsen, die aan berispelijk en onberispelijk vermaak en tijdverdrijf gewijd zijn, de saloons, wijnhuizen en bordeelen, met derzelver onvermijdelijken volgstoet van diefstallen en onbetamelijkheden van allerlei aard. Acht jaren geleden telde men te Liverpool 1600 jenever-, 585 bierhuizen, 70 gaarkeukens, 20 saloons en 300 ontuchtige huizen met 1200 ligte vrouwen. Het getal dezer laatsten is thans tot 3000 gestegen. Ook de vorige cijfers hebben eene daarmede evenredige vermeerdering ondergaan; alleen is nu laatstelijk in het getal der jeneverhuizen weder eenige vermindering gekomen, ten gevolge der matigheidspredikatiën van matthew. Desniettemin echter is het getal der gin-temples te Liverpool nog altijd naar evenredigheid grooter dan te Londen. In deze lange, prachtig verlichte, met spiegels en verguldsel kwis-
{==32==} {>>pagina-aanduiding<<}
tig versierde zalen liggen aan de eene zijde de vaten en zitten aan de andere bij honderden, op banken, mannen, vrouwen en kinderen, om er in stille behagelijkheid het genot te smaken, dat een glas jenever of whisky verschaft. Men kan zich geen treuriger contrast verbeelden, dan een havelooze hoop menschen, die zich in een paleis zit dronken te drinken. Wanneer er geen brood meer in huis, geen vuur op den haard is, zendt de vader zijn kind met den laatsten stuiver uit, om
jenever te halen. Hoe is het nu anders mogelijk, of de kinderen moeten een hoog begrip van eene hartsterking krijgen, waaraan zij zien, dat alles opgeofferd wordt?
De saloons zijn openbare huizen, die gelijkvloers eene koffijkamer, en op de eerstvolgende verdieping eene komedie, dans- of concertzaal hebben. Deze inrigtingen vermeerderen zich tegenwoordig in alle Engelsche steden. Er zijn er voor alle trapsgewijze rangen der zamenleving. Die, welke de kooplieden en kantoorbedienden bezoeken, hebben eene tint van fatsoenlijkheid. Terwijl de gasten drinken, zingt of speelt de hospes op het klavier de aria's uit de laatste opera. Hij is dus kastelein en kunstenaar in éénen persoon. In deze fatsoenlijke saloons worden geene vrouwen toegelaten. In andere zoodanige huizen verschijnen paren, die zich hier of daar op den hoek eener straat gekoppeld hebben en die er voor echtgenooten doorgaan, om pantomimes te zien of buiksprekers te hooren. In een dezer saloons is de waard zekere jakob ward, een luimige dikzak, die langen tijd voor den feniks der boksers heeft doorgegaan. Hij vermeerdert thans in zijne nieuwe hoedanigheid het vermogen, waartoe hij als prijsvechter en wedder den grond gelegd had. Weder andere saloons zijn uitsluitend voor matrozen bestemd, die, nadat zij, beneden, hunne verbeeldingskracht met grog verwarmd hebben, boven, op grappen en vertooningen naar hunnen smaak onthaald worden. De gaauwdieven hebben almede hunne bijzondere saloons. Ik heb driehonderd van dat geboefte in eene zaal bij elkander gezien, waar men hen met ontuchtige liedjes en morsige vaudevilles verlustigde. Er heerschte rust en orde onder hen; evenwel was het mij in hun midden zoo beklemd om het hart, dat ik slechts zoo lang bleef, tot dat mij de drukste gevangenisbezoekers onder hen aangewezen waren.
Het getal dier visiteurs is niet gering. Luidens de poli-
{==33==} {>>pagina-aanduiding<<}
cie-rapporten, zijn er te Liverpool 770 verdachte huizen, 246 bedelaarsdoelens en 93 woningen van helers. Dit is, wat de policie weet; maar zij weet niet alles. In het jaar 1842 werden omtrent 16,000 personen in hechtenis genomen, de helft daarvan wegens dronkenschap en straatgerucht; 5500 wegens roof, diefstal en bedrog, de overige 2500 wegens gewelddadigheden. Het bedroevendste hierbij is, dat, onder 6000 wegens eigenlijke misdaden voor den regter gebragten, 2200 jonge lieden beneden de 18 jaren waren, en dat het vrouwelijke geslacht voor 30 pCt. aan dat getal deel had. Te Liverpool met zijne 300,000 inwoners vallen bijna even zoo veel diefstallen voor als in het viermaal zoo sterk bevolkte Parijs. Nu en dan wordt Parijs eene groote herberg genoemd, omdat een aanmerkelijk gedeelte van deszelfs inwoners er niet vast gezeten is. Te Liverpool is dit waarschijnlijk nog veel meer het geval. Onder honderd lieden, die er gevat worden, zijn slechts 37 te Liverpool zelf geboren. Ondertusschen zou men bijna genegen zijn, aan de geloofwaardigheid dezer door de policie gedane opgaven te twijfelen, wanneer men, in de door Kapitein miller te Glasgow opgestelde vergelijkingstabel, aan Liverpool de derde plaats, van onderen af gerekend, op de schaal van zedelijkheid der Britsche steden ziet aangewezen. Volgens deze vergelijking, kwam te Dublin over 7, te Edimburg over 14, te Liverpool over 16, te Glasgow over 23 en te Londen slechts over 24 menschen één voor, die zich aan een vergrijp tegen de wetten schuldig maakt.

(Het vervolg en slot hierna.)

De twee grensbewoners, of het lynch - regt.

(Een Tooneel uit Texas.)

Er zijn thans zestien jaren verloopen, sedert twee jonge en ondernemende burgers van een' der zuidelijke staten van Noord-Amerika hunne woonplaats verlieten, met oogmerk, om zich in het toen pas tot republiek verklaarde Texas te vestigen. Hunne namen waren rivers en savidge. Zij waren van kindsbeen af buren, vrienden geweest. Tot op dat oogenblik had er nooit eenige oneenigheid tusschen hen plaats gehad, en zij verhuisden nu te zamen, om in een

{==34==} {>>pagina-aanduiding<<}
vreemd land eene voor beiden hoogst belangrijke onderneming te beproeven. Zij kochten land aan de oevers van de schoone Guadaloupe, en betaalden ieder een gelijk deel der onkosten, bouwden een houten huis, ontginden den woesten grond, en leefden in alle opzigten als broeders. De eenige bepaling, die tusschen hen was gemaakt, was, dat, zoo ooit in later tijd een van beiden zou wenschen van den ander te scheiden en naar elders te gaan, deze of zoodanig eene billijke som voor zijn deel in de plantaadje zou aannemen, als de ander zou aanbieden, of eene even groote som voor het deel van den ander zou geven.
De brandende zon van drie zomers was naauwelijks over hunne hoofden heengegaan, of eene bloeijende plantaadje en een wèlvoorzien huis beloonden hunne vlijt, en schenen, door het kontrast met de woestenijen van den omtrek, sprekende bewijzen van den triumf des menschen over de natuur en van de heerlijke vruchten, die, in een land van vrijheid, wèlbestuurde vlijt en volharding, geholpen door een klein kapitaal, van haren arbeid kunnen plukken.
Zekerlijk was er ééne donkere zijde bij dit alles. Men had daar de slavernij. Tien zwarten bewerkten den grond; want ofschoon de slavernij in naam door de wetten van het land is verboden, bestaat zij er in de daad even zeer, als in het vroegere vaderland onzer vrienden. Bij hen evenwel was de slavernij niet veel meer dan een naam. Ketens en zweep werden nooit gebruikt, en de arbeid was ligter, dan die van millioenen in landen, waar geen slavernij wordt gekend. Tot dus verre was er niets gebeurd, dat de rust van onze beide vrienden kon verstoren; ofschoon een tijdlang een verschil die had bedreigd.
Omstreeks den middag van zekeren dag in Augustus 1831, toen de bijna loodregte stralen der zon den arbeid voor een paar uren hadden doen staken, zaten rivers en savidge, in een ruim vertrek van hunne woning, in een ernstig, schoon niet onvriendelijk gesprek. Beide waren zoo dun mogelijk gekleed in de gewone gedrukte katoenen kleederen des lands, en op den vloer, tegen hunne stoelen, lagen twee breedgerande strooijen hoeden, van Carthagena of Panama afkomstig, die zij bij het binnenkomen hadden afgezet. Op de tafel voor hen stonden flesschen met de fijnste wijnen, eene flesch met de beroemde oude Mohongahela Whiskey uit de Vereenigde Staten en verschillende soorten

{==35==} {>>pagina-aanduiding<<}
van heerlijke meloenen, de vrucht, welke de Voorzienigheid tot genot schijnt te hebben bestemd voor hen, wier lot het is, om onder de vreeselijke hitte der keerkringen te leven.
‘Wel, savidge,’ zeide rivers, terwijl hij zijn glas op nieuw vulde, ‘ik zie niet in, hoe wij de zaak zullen schikken. Wij staan beide gelijk; wij zijn beide vrij en onafhankelijk; wij wenschen beide hetzelfde meisje te trouwen, en hebben geen van beiden lust, om de zaak op te geven, omdat wij beiden evenveel aanspraak op haar hebben. Waren de meisjes niet juist zoo bijzonder schaarsch, als zij tegenwoordig in Texas zijn, dan zou er nog een kans op zijn en zou men er een gat door zien; maar zoo als de zaken nu staan, zijn wij ten einde raad.’
‘Vooronderstel eens, dat wij de zaken haren gang lieten gaan, gelijk tot hiertoe,’ zeî savidge; ‘dat wij beiden ons best deden, en de vraag dan lieten beslissen door het meisje zelf, als wij beiden te gelijk met ons voorstel voor den dag komen; want, vriendlief, zij dient toch per slot uitspraak te doen.’
‘Ik zou liever om haar willen kegelen,’ antwoordde rivers. ‘De zaak is, hebben moet ik haar.’
‘Als gij haar krijgen kunt.’
‘Juist, als ik haar krijgen kan; juist gesproken. Maar zoo niet, dan zal ik u zeggen, wat mijn plan is; ik verkoop u mijn aandeel en trek op naar Kentucky.’
‘Neen, neen, doe dat niet, man! Wij krijgen zeker oorlog met sant' anna, voordat gij opstapt; en als wij dan Mexico binnenrukken, dan kunt gij aan iederen vinger eene Spaansche Gravin krijgen, terugkomen, landerijen hier in de buurt koopen, en als goede vrienden met ons leven, met mij en izabella, als wij getrouwd zijn.’
‘Ik sta haar nooit af, of zij zelve moest mij weigeren,’ hernam rivers eenigzins stuursch.
‘Ik ook niet,’ sprak de ander op gelijken toon.
En toen zaten de beide vrienden eene wijl zwijgende en aten meloenen en dronken wijn, ten bewijze, dat zij geene steenen beelden waren. Savidge was de eerste, die het gesprek hervatte. ‘Wat zijn wij beide dwaas!’ riep hij.
‘Dunkt u dat?’ zeide rivers.
‘Wel zeker! Daar zitten wij, een paar vrienden, als jonge boomen, met elkander opgegroeid, die nooit verschil met

{==36==} {>>pagina-aanduiding<<}
malkaâr hebben gehad, en die nu, zes- of zevenëntwintig jaren oud, om een meisje rusie gaan maken.’
‘Een meisje,’ hernam rivers, ‘kan voor een' man belangrijker zijn dan iets ter wereld; zoo denk ik er ten minste over, en ik vind derhalve eene vrouw geen onverschillige oorzaak van twist. Wat mij betreft, ik gaf duizend dollars, als onze rusie iets anders gold.’
‘Maar is het niet dwaas,’ ging savidge voort, ‘dat wij elkander in den weg zouden staan? Wat zullen wij van malkaâr gaan denken? En waarop zal het uitloopen?’
‘Dat gaat mijn begrip te boven,’ hernam rivers koel.
‘Maar het mijne niet,’ vervolgde de ander. ‘Gij en ik en menigeen, wij hebben bloed zien vergieten als water, om verschillen negenënnegentig percent onbeduidender in den beginne, dan het onze nu is. Ik ben niet bang voor hetgeen het nu is, maar voor hetgeen het in de toekomst worden kan. Laat ons tijdig op onze hoede zijn, en laat de zaak nu en voor altijd uitgemaakt worden.’
‘Maar hoe?’ vroeg rivers. ‘Wie zal ze beslissen?’
‘Gij en ik.’
‘En op welke wijze?’
‘Wilt gij in mijnen voorslag toestemmen?’
‘Laat hooren; maar geen kogel - geen degen.’
‘Liever dan dat, rivers, stond ik haar terstond aan u af, schoon gij de jongste zijt van ons beiden, en offerde mijne liefde voor u op.’
‘Neen, riep rivers uit, “dat zult gij niet doen. Ik zou het aanbod niet aannemen, al wildet gij het doen. Wat ik niet kan geven, dat wil ik ook niet ontvangen.”
Nu, dan is mijn voorslag eenvoudig deze: dat op dit oogenblik, en voordat wij van deze tafel opstaan, het verschil tusschen ons door dobbelsteenen zal worden beslist. Ieder zal op zijn woord van eer beloven, dat hij, zoo hij het verliest, van alle aanspraak op de hand van izabella voor altijd afstand zal doen, tenzij, let wel op, tenzij zij zelve later den ander stellig mogt weigeren; in welk geval hij, zoo de ander die weigering erkent, van zijn woord zal ontslagen zijn.’
‘Top!’ antwoordde rivers.
De beker werd op de tafel gezet. ‘Ieder werpt drie malen met twee steenen, en de hoogste oogen winnen!’ zeide savidge.

{==37==} {>>pagina-aanduiding<<}

‘Goed!’ hernam de ander. ‘Maar eer wij voortgaan, moesten wij de zaak geheel in orde brengen. Als ik verlies, dan verlaat ik het land, gelijk ik u zeide. In dat geval moet ik van deze plantaadje afstand doen; mijne helft komt aan u. Als wij de zaak omtrent de dame in orde gebragt hebben, dan zal één worp beslissen, wie eigenaar van de geheele bezitting zal blijven? Wat zegt gij er van?’
‘Zoo als gij wilt. Ja, goed!’
Zij lootten, en de eerste worp viel aan savidge te beurt. Hij wierp twee zessen. Andermaal wierp hij; nogmaals twee zessen.
‘Ik win de bruid!’ riep hij zegepralend. ‘Nog één worp gelijk deze, en de zaak is klaar.’
Rivers werd eensklaps doodsbleek en nam zijne toevlugt tot een glas vol klare Mohongahela, dat hij in eens inzwolg en met een slok ijswater afspoelde. ‘Ga voort!’ zeide hij. ‘Ik ben de zaak al moede.’
Savidge wierp voor de laatste maal. Twee en nul. Rivers glimlachte barsch, zoo niet bitter; maar er was nog hoop in zijne onnatuurlijk schitterende oogen te lezen. Hij greep den beker met de gretigheid van een wild dier, dat op zijne prooi neêrschiet, sloeg zijne oogen eenige sekonden naar boven, als in eene vreeselijke spanning, en deed toen zijnen worp. ‘Vijf en vier!’ Andermaal wierp hij, en de twee zessen lagen boven. ‘Eenëntwintig tegen zesëntwintig, en nog een worp!’ Hij wischte het zweet van zijn voorhoofd en gelaat, dat nu gloeide, als had hij drie uren in de brandende zon gearbeid. Hij verzwolg op nieuw een half glas whiskey, terwijl savidge doodstil bleef zitten, gedachteloos bijtende in eene meloen, alsof het een stuk vleesch ware, en met de oogen stokstijf op de plek, waar de dobbelsteenen waren gevallen. Andermaal hoorde men het ratelen der steenen. De beslissende worp werd gedaan.
‘Zes en drie! Ik heb gewonnen!’ En terwijl rivers deze woorden letterlijk uitgilde, zonk hij op zijnen stoel neder, en wierp den houten beker woest op de tafel.
Er volgde eene pijnlijke stilte van eenige minuten, gedurende welke de twee vrienden als beelden zaten, elkander zelfs geen' blik toewerpende. Het was alsof beide in hun hart dezelfde vraag poogden te beantwoorden: ‘Zijn wij nu meer vrienden, dan wij waren, en dan wij zonder dit alles zouden geweest zijn?’ Eindelijk stond savidge werktuige-
{==38==} {>>pagina-aanduiding<<}
lijk op, om het spel te hervatten en de tweede vraag te beslissen, wie van beide geheel eigenaar der plantaadje zou worden.
‘Ware het niet beter, daarmede op dit oogenblik niet voort te gaan?’ zeide rivers op zachten toon.
‘Wat? En het is uw eigen voorslag? Ik vermoed, dat gij nu tevreden zijt en de zaak wilt laten rusten. Neen, neen, vriend, een man een man, een woord een woord!’
Gelijk de goede of kwade geest des toevals het wilde, savidge wierp vijf, en rivers twee.
‘Quite!’ riep de eerstgenoemde, en zijn gelaat helderde op. ‘Gij hebt het meisje en ik de plantaadje. Maar, rivers, als zij u nu toch bedankt, omdat gij niets meer bezit? Dan wordt het weder mijne beurt volgens onze afspraak, en dan, jongenlief, zou ik wel eens kunnen slagen met het meisje, zoo goed als met de plantaadje, en het beleven, dat ik beide de mijne noem.’
De natuurlijke jaloezij van den jongen minnaar deed hem eene kleur krijgen bij deze redenering, ofschoon hij op een' gedwongen toon van vertrouwen, dat hij blijkbaar niet geheel gevoelde, zeide: ‘Ik ben te gerust op het vrouwelijke hart, om dat mogelijk te achten.’
‘Gij zoudt u toch kunnen bedriegen,’ hernam savidge. En daarmede eindigde het gesprek.
Doch het is misschien meer dan tijd, dat wij zien, wie het meisje was, waarover aldus werd gehandeld. Een half uur lager af de rivier Guadaloupe en aan den anderen kant stond een huis van vrij grooten omvang, vroeger de woonplaats van nicholas lamar, een afstammeling van een der oude Spaansche familiën, die zich op Mexikaansch grondgebied nederzetteden, voordat dit land zich van Spanje onafhankelijk verklaarde. Doch ten tijde van ons verhaal was lamar reeds verscheidene jaren overleden, en, behalve dat hij leefde in de harten van zijne weduw en hare dochter izabella, de schoone Kreole, zoo als zij doorgaans genoemd werd, was er niets, wat zijn vroeger bestaan herinnerde, dan een ruw houten grafteeken in zijnen eigen tuin, waar hij, naar het gebruik der grensbewoners, lag begraven. Een aantal kinaboomen, wier takken naar beneden hangen, als die van onze treurwilgen, waren rondom die heilige, schoon ongewijde plek geplant, en digt bij het grafteeken stond een landelijke zetel van gebogene wortelen en takken, waar

{==39==} {>>pagina-aanduiding<<}
de weduwe en hare dochter menig uur doorbragten in den heeten middag of in den stillen avondstond, als de maan onbewolkt aan den hemel straalde. Deze eenzame plek was doorgaans bekend onder den naam van het Veer, omdat lamar bij zijn leven daar eene boot had geplaatst ten gemakke van de reizigers, die de rivier moesten oversteken. Het was bij eene reis naar de westelijke prairies, dat onze beide vrienden het Veer hadden bezocht, de schoone Kreole gezien en te gelijk liefde voor haar opgevat. Uit dien naam van Kreole besluite men niet, dat izabella van gemengd bloed was; het woord wordt eigenlijk toegepast op de afstammelingen van vreemdelingen, die in het land zijn geboren.
Na deze eerste ontmoeting waren rivers en savidge geene zeldzame bezoekers aan het Veer. Hetzij zaken, hetzij andere redenen, toeval misschien, voerden beiden veél drukker, dan vroeger, over de Guadaloupe, en, zonderling genoeg, dat gebeurde altijd, wanneer zij niet te zamen waren. Mevrouw lamar vermoedde reeds vroeg het doel van deze bezoeken, ofschoon tot aan den dag, waarop het zonderlinge tooneel tusschen de vrienden voorviel, door geen van beiden ooit een woord was gesproken, dat als eene bepaalde uitdrukking van genegenheid voor hare dochter kon worden verklaard. Maar de liefde heeft geene woorden noodig, en de schoone izabella was veel beter ingelicht, dan hare moeder.
Dienzelfden avond reed rivers naar het Veer en bragt verscheidene uren door onder het dak, dat hem veel dierbaarder was, dan dat, hetwelk hij gisteren als 't ware het zijne kon noemen, maar dat nu het zijne niet meer was. Hij sprak intusschen geen woord van de verandering, die er had plaats gehad; daaraan dacht, daarover bekommerde hij zich niet. De wereld lag voor hem, en het beste, wat die wereld bezat, kon nu het zijne worden.
Maanden verliepen, en hij was de verklaarde minnaar van de schoone Kreole. Doch, ofschoon zijn vriend savidge in zóóverre zijn woord van eer getrouw bleef, dat hij sedert den beslissenden dag zelfs de rivier niet was overgestoken, zoo was het toch niet moeijelijk voor rivers, om te bemerken, dat hij niet op zijn gemak was, en dat teleurstelling hem een ander mensch deed worden. Hij werd gemelijk, norsch, afgetrokken en stil. Het was blijkbaar, dat hij in

{==40==} {>>pagina-aanduiding<<}
de daad het vroeger uitgesproken denkbeeld had gekoesterd, dat izabella lamar het aanzoek van zijnen vriend zou afslaan en aldus het veld weder voor hemzelven openlaten; een denkbeeld, waarvan hij dagelijks de ongerijmdheid meer en meer leerde inzien. De waarheid was hem als een donderslag op de ziel gevallen; er kwamen vreemde gedachten bij hem op, waaraan hij geen voedsel durfde geven, maar die in duizend verschillende gedaanten wederkeerden, welke alle op hetzelfde punt uitliepen. Voor de eerste maal in zijn leven rees de vraag bij hem op: wat is dan toch dit woord van eer, gelijk het genoemd wordt? Is het eene wet voor het geweten of een willekeurig iets, waardoor de een den ander zoekt te bedriegen? Eerst deinsde hij terug voor deze en dergelijke denkbeelden, en zijn eigen gevoel van regt deed hem ernstige verwijten. Maar langzamerhand werd hij er gemeenzaam mede, en de duivel des bedrogs vestigde zich in zijne ziel.
Toen rivers deze en gene uitwendige teekenen van dat alles bespeurde, besloot hij, tijdig opentlijken strijd of heimelijk gevaar te ontwijken. Het is waar, hij kende zijnen vriend; maar hij kende ook den halfwoesten aard van eens grensbewoners karakter, en nog meer, hij was geen vreemdeling in de hartstogten der menschelijke ziel, en wist, tot welke uitersten van deugd of misdaad zij kunnen voeren. Niets misschien kon hem sterker overtuigd hebben van de noodzakelijkheid, om eenen beslissenden stap in deze zaak te nemen, dan een klein voorval, dat er plaats had op zekeren morgen, toen hij alleen eenige uren op de prairie wilde gaan jagen. Toevallig liet hij den laadstok van zijn geweer in den loop vallen, voordat hij schoot, ofschoon hij het zelf des avonds te voren had geladen. Het was ten minste driedubbel geladen! Geen oog zag hem op dat oogenblik, behalve het oog van Hem, Die in de woestijn evenzeer als in de woelige stad ons gadeslaat; maar wie hem had aanschouwd, zou het gelaat van een' der moedigste mannen hebben zien verbleeken en sidderen van angst en ontzetting. Wie had dit gedaan? Zijn hart sprong op, terwijl hij zich het antwoord gaf: ‘Het is mijn vriend!’ Intusschen hij zette zijne jagt voort en keerde als gewoonlijk naar huis terug, zonder iemand iets van zijne ontdekking te zeggen.
‘Hebt gij van morgen iets geschoten?’ vroeg savidge, toen zij aan het ontbijt zaten.

{==41==} {>>pagina-aanduiding<<}

‘Ik zou het hebben kunnen doen,’ hernam rivers, ‘als het eerste schot was afgegaan.’
‘Ja, dat gebeurt somtijds,’ zeide de ander, alsof hij naar den adem hijgde en terwijl hij doodsbleek werd. Rivers merkte dit op, maar zeî niets verder.
Hij bragt dien dag aan het Veer door. Op den weg derwaarts besloot hij, izabella liet langer (gelijk hij tot dusverre gedaan had) onkundig te laten van de omstandigheden, die aanleiding hadden gegeven tot het ongewone wegblijven van savidge, tot zijne eigene dikwijls herhaalde bezoeken, en van de noodzakelijkheid, om thans tot eene beslissing te komen. Doch toen hij kwam, vond hij de jonge dame zoo luchthartig, zoo gelukkig, zoo geheel zonder vrees voor de toekomst, dat hij het van uur tot uur uitstelde, en eindelijk de mogelijkheid begon vooruit te zien, dat hij vertrekken zou, zonder het belangrijkste gedeelte van zijne boodschap te hebben volbragt. De avond kwam eindelijk, en nog had hij niet gesproken. De beide minnenden wandelden in den tuin, en gingen eindelijk op de bank zitten bij het gedenkteeken van den overleden lamar.
‘Izabella!’ zeide rivers treurig: ‘Ik heb u iets van belang te zeggen, vóór dat wij dezen avond scheiden.’
‘Doe dit dan nu,’ hernam zij, ‘en bedenk, dat wij hier op eene heilige plaats zijn.’ Hare fijngevormde hand was naar het graf van haren vader uitgestrekt.
‘Ik moet spoedig deze streek verlaten. Ik ga terug naar mijn geboorteland,’ ging hij voort.
‘Waarlijk! Dat is een nieuw denkbeeld, dat bij u opgekomen is; want gij hebt er mij nooit van gesproken.’
‘Geheel nieuw is het niet; maar ik heb uwe rust niet willen verstoren, vóór dat het volstrekt noodig was. Maar de waarheid moet eindelijk gezegd worden.’
‘Verzwijg haar om mijnentwille niet!’ antwoordde zij treurig. ‘Ik ben in den laatsten tijd te gelukkig geweest, als ik bedenk, dat mijn vader dood en mijne moeder weduwe is. Het is goed, dat wij van tijd tot tijd uit onze droomen ontwaken.’
En nu verhaalde rivers haar met korte woorden, hoe hij en zijn vriend niet over haar, maar over elkander hadden beschikt door het dobbelspel, hoe hij zijne helft der plantaadje verspeeld had en in vergelijking arm was geworden, en ook zijnen argwaan, dat de klimmende jaloezij van sa-
{==42==} {>>pagina-aanduiding<<}
vidge zijn leven meer en meer bedreigde en zijn spoedig vertrek onvermijdelijk maakte. Hij was op het punt, om haar de vraag te doen, die over zijn toekomstig lot moest beslissen, toen het gerucht van een levend wezen in het bosch in hunne nabijheid hem deed ophouden. Izabella schrikte op het eerste oogenblik; maar, gewoon aan de sluipende, maar zelden gevaarlijke dieren van bosch en prairie, toonde zij geenszins dien angst, die zich in een beschaafd land zou hebben geopenbaard. Op hetzelfde oogenblik trok rivers een pistool en schoot het in de struiken achter hen af. Tot zijne verbazing en ontzetting werd het schot beantwoord; izabella viel met een' gil in zijne armen, en het bloed van haar, die hij beminde, druppelde op zijne kleederen. Hij droeg haar naar het huis en liet haar over aan de zorg van hare moeder en de slavinnen, terwijl hij, haastig een jagtgeweer met zes loopen grijpende, dat hij des morgens had medegenomen, in onbedwingbare woede naar buiten vloog, om, ware het mogelijk, den laffen sluipmoordenaar te vinden en met eenen oogenblikkelijken dood te straffen.
De avond was helder, de maan scheen, maar nergens was eenig spoor of teeken te ontdekken, dat er behalve hem nog eenig menschelijk wezen zich in de nabijheid bevond. Rivers doorzocht eerst de plek, die hij zoo kort geleden had verlaten, maar te vergeefs. Hij, die zich daar verscholen had, hij mogt wezen wie hij wilde, had blijkbaar van zijne korte afwezigheid gebruik gemaakt, om te ontsnappen. Hij sprong vervolgens over de omheining, die den tuin afsloot, en liep naar eene andere plaats, geschikt om zich te verbergen, een kleine groep struiken en kreupelhout op eene hoogte aan den oever der rivier. Toen hij daar binnen trad, schoot op eens aan de andere zijde eene donkere schaduw langs den helder verlichten horizon, en onze held vervolgde die terstond uit al zijne magt. Verscheidene malen verloor hij haar uit het oog, vóór dat hij uit de boomen was, en toen zag hij haar beneden den oever der Guadaloupe verdwijnen, eer hij vuren kon.
Toen hij de plek bereikte, zag hij eenen man in eene kleine kano afsteken en zijn best doen, om buiten schot van den oever te raken. Rivers riep hem luide toe, om terug te keeren. Maar de man in de boot verdubbelde slechts zijne pogingen, en in het volgende oogenblik doorboorde een mus-
{==43==} {>>pagina-aanduiding<<}
ketkogel de zijde van zijn bootje van boomschors. Een tweede en derde schot volgde ijlings; maar de kogels vielen in het water neder, zonder hem te kwetsen. Hij aarzelde een oogenblik en roeide toen weder met kracht naar den anderen oever. Een vierde kogel kwam en trof hem in de borst. Rivers zag hem over boord vallen en zinken, terwijl de kano den stroom afdreef naar de baai van Espirito Santo.
Bij zijne terugkomst in de woning van Mevrouw lamar bevond rivers, tot zijne groote vreugde, dat de wonde, die izabella misschien toevallig gekregen had, niet gevaarlijk was; de pistoolkogel was enkel door het vleezige deel van den linkerarm gegaan. Toen hij den uitslag van zijn onderzoek verhaalde, zeide izabella: ‘Hoe treurig, dat een man zijn leven heeft verloren om zulk eene kleinigheid! Maar wie denkt gij, dat het was, rivers?’
‘Het was mij onmogelijk, om het op dien afstand en bij den avond te onderscheiden. God geve, dat het niet mijn vriend, savidge, was!’
‘Waarlijk, dat hoop ik niet! Want ware dat zoo, dan zullen wij “de Regelaars” hier hebben, en dan zijt gij het volgende offer ongetwijfeld.’
‘Ik vrees niets,’ hernam hij. ‘Mijne zaak is mijne regtvaardiging.’
Er werd dien avond over geen huwelijk gedacht of gesproken, en in de gegevene omstandigheden vereenigden Mevrouw lamar en hare dochter zich, om rivers over te halen, dat hij onder haar dak zoude blijven, tot dat men nadere berigten had. Doch hij weigerde bepaaldelijk hare vriendelijkheid, op grond, dat, zoo savidge in de daad was omgekomen, zijne tegenwoordigheid op de plantaadje noodzakelijk was. Hij stak dus de rivier over, besteeg zijn paard, met het musket over den zadel, en reed in galop naar huis, waar hij weldra aankwam. Bij het binnentreden doortintelde hem een onuitsprekelijk gevoel van genoegen, gelijk hij in lange niet had gesmaakt, behalve bij het wederzien van izabella, toen hij savidge rustig zat zitten in eene wolk van rookkringen, die uit zijne pijp opstegen, welke de dichterlijke Indiaan der woestijn sedert lang aan den Geest des vredes heeft toegewijd.
Den volgenden morgen evenwel bemerkte rivers, dat een van de slaven vermist werd. Hij deed dit opmerken aan savidge, die op den onverschilligsten toon zeide, dat hij

{==44==} {>>pagina-aanduiding<<}
hem den vorigen dag op de jagt had gezonden naar de overzijde der rivier, en dat hij misschien bij het terugkeeren met zijn bootje was omgeslagen en verdronken.
‘Of misschien heeft hij u niet goed begrepen en op den verkeerde jagt gemaakt,’ was het antwoord. Savidge kreeg eene kleur, maar zeide niets.
De tijd snelde voort, en de zaken waren eindelijk geschikt tusschen Mevrouw lamar, hare dochter en rivers; de dag was zelfs bepaald, waarop de schoone Kreole en haar minnaar naar de naastbijgelegene stad zouden rijden, om het huwelijk te sluiten. Er waren schikkingen gemaakt, dat het jonge paar het Veer zoude bewonen; de plantaadje had eenen meester noodig, en Mevrouw lamar zag slechts korte jaren levens meer te gemoet. Dien ten gevolge had rivers zijn vroeger plan laten varen, om het land te verlaten, en had zelfs nog ongeveer duizend akkers land gekocht, die aan de plantaadje van zijne aanstaande schoonmoeder grensden.
Intusschen liet savidge geene gelegenheid voorbijgaan, om zijnen vriend zoodanige beleedigingen toe te voegen, als geschikt waren, om hem tot eenen strijd op leven en dood uit te lokken; maar rivers wendde door zijne vastheid en zijn verstandig gedrag die ramp een tijdlang af. Evenwel op den avond vóór den dag des huwelijks ging savidge verder dan ooit, en zwoer eindelijk plegtig en met eenen vreeselijken eed, dat hij, wat rivers ook op den volgenden dag doen mogt, izabella vóór haren dood zou schofféren.
Woedend sprong rivers op, trok zijn lang bowie-mes, en vloog op zijnen tegenpartijder aan, wiens wapen niet minder snel uit de scheede was. Een woest en bloedig gevecht ontstond in hetzelfde vertrek, waar de beide vrienden jaren lang in de vriendschappelijkste eenstemmigheid hadden geleefd. Het bloed stroomde langs den vloer, en het kletteren der breede messen scheen hoorbaar te verkondigen, dat de doodsengel rondwaarde, om den laatsten adem van een' of van beiden op te vangen. Het gedruisch bragt spoedig de slaven in het vertrek; maar uitroepingen van schrik en ontzetting waren het eenige, wat zij vermogten, en geen van allen durfde tusschen de blanken tusschenbeiden treden, die zoo woedend elkanders dood schenen te zoeken. Eindelijk viel rivers, zonder eenige poging te doen, om weder op te staan; voor het oogenblik, indien niet voor altijd,

{==45==} {>>pagina-aanduiding<<}
was het bewustzijn gevloden. Savidge waggelde een oogenblik later naar eenen stoel en zonk bewusteloos neder.
Beide werden door de slaven naar hunne kamers gebragt, en geholpen gelijk hun toestand vorderde. Rivers was niet dood, maar gevaarlijk gewond. Toen hij weder tot bewustzijn kwam, beval hij, dat men hem dienzelfden avond nog, wat daarvan ook de gevolgen mogten zijn, naar het huis van Mevrouw lamar zoude vervoeren, werwaarts hij vooraf eenen slaaf had gezonden met de tijding van het onheil, hem overgekomen, en het berigt, dat hij in een paar uren zelf zoude verschijnen. Met de grootste moeite werd aan zijn verlangen voldaan, en, schoon het meer dan middernacht was, toen hij aankwam, werd izabella terstond verwittigd, dat zij, in plaats van eenen bruidegom, eenen man zou ontmoeten aan den rand des grafs. En nu openbaarde zich hare liefde, waaraan savidge getwijfeld had, maar wier werking hij, tot zijn ongeluk, in volle kracht zou onder vinden.
Wij zullen niet beproeven, onze heldin af te schilderen als een van die bovenaardsche Engelen, door hooge beschaving en verfijning gevormd. De vrouw zoowel, als de man, is het gewrocht van omstandigheden, en het jonge schepsel, op de grenzenlooze prairie opgevoed, verre van de kringen der beschaafde wereld, is een geheel ander wezen, dan het meisje uit den kring onzes maatschappelijken levens. Gemakkelijk laat het zich begrijpen, dat de beleediging, haren minnaar, haar zelve aangedaan, haar diep trof. Haar gevoel was bitter gewond door de herhaalde aanslagen van savidge; en de wijze, waarop zij die vergold, was geheel in den geest des lands.
Rivers was naauwelijks zooverre hersteld, dat hij buiten gevaar werd gerekend, of izabella stelde aan hare moeder voor, dat zij een reisje van eenige dagen wilde doen, om hare buren en kennissen te bezoeken en zich wat op te beuren. Geene gewigtige beletselen bestonden er tegen de inwilliging van haar verlangen, en, vergezeld van eene slavin en van juan, den Spaanschen veerman, als gids en wacht, begaf zij zich op weg, Zij bereed een fraai, getemd wild paard (mustang) der woestijn, sierlijk opgetuigd met gekleurd dekkleed en gouden oplegsels; terwijl het zware Spaansche gebit en de stijgbeugel, naar Mexikaansche mode, van massief zilver waren. Juan sierde zich op zooveel hij

{==46==} {>>pagina-aanduiding<<}
kon, stak eene arendsveêr op zijnen hoogen kegelvormigen hoed, schuurde zijne knoopen glad, en steeg, met zijn geweer in de eene en eene lange zweep in de andere hand, op zijnen muilezel; terwijl margaretha een ander muildier bereed en zich zoo fleurig en kleurig mogelijk had toegetakeld en een' gestreepten doek om haar hoofd had gewonden als een tulband, terwijl de einden tien of vijftien duim achter haar in den wind fladderden.
In den namiddag van den derden dag keerde izabella terug met een gevolg van vijf gewapende en gemaskerde heeren te paard. Hen te zien en hun oogmerk te weten, was een en hetzelfde. Zij vertegenwoordigden de wet of het regt, gelijk het in die streken werd uitgeoefend; zij waren ‘de Regelaars.’ Izabella had het gebeurde op elke plantaadje bekend gemaakt, en deze woeste uitdeelers der geregtigheid opgeroepen, om savidge te straffen. Zij waren allen geachte planters of hunne zonen. Geen hunner nam zijn masker dien avond af, en zonder zich bekend te maken begaven zij zich ter rust. Een uur vóór zonsopgang waren zij reeds weder in beweging. Hunne paarden achterlatende, staken zij het Veer over, met het geweer in de hand, en vóór dat het morgenlicht nog zich aan den oosterhemel had vertoond, hadden zij bezit genomen van een van savidge's stallen. Een Negerknaap, die het vee moest uitdrijven, ontdekte hen het eerst. Hij gaf een' schreeuw, om de overigen te waarschuwen. Men hoorde een schot vallen, en zijn lijk lag aan den ingang. Een gelijk lot trof eenen tweeden en derden, die toeliepen, om te zien, wat er te doen was. Het geschreeuw en gedruisch had savidge thans gewekt, en, bijna geheel hersteld van de gevolgen van zijnen vroegeren strijd, liep hij in zijn morgengewaad naar beneden en zag buiten de deur. Een der vijf gemaskerden, die op de wacht stond, ging terstond naar hem toe, en en beval hem, op zijn geweer wijzende, op luiden toon, om te blijven staan. Savidge was als aan den grond geworteld; hij kende zijn noodlot.
‘Gij weet van zelf het oogmerk van onze komst,’ ging de gemaskerde voort. ‘Uw vriend rivers heeft nog vrienden, schoon hij in u een' vijand gevonden heeft. Het is nutteloos wederstand te bieden; wij zijn met ons vijven, en drie van uwe slaven liggen reeds dood. Kom uit, en

{==47==} {>>pagina-aanduiding<<}
men zal u uw geweer geven. Wij begeeren geenen weerlooze te dooden.’
Savidge smeekte, dat men hem naar zijne kamer zou laten gaan, om zich aan te kleeden; maar de hoofdregelaar wilde het niet toestaan. ‘Neen,’ zeide hij, ‘wij hebben u hier thans, en gij zoudt kwaad kunnen doen. Gij zult nog eene kans hebben, om uw leven te redden. Maar kom terstond naar buiten, of ik schiet u dadelijk neêr.’
Savidge gehoorzaamde en stond weldra huiverende op het natte gras. De persoon, die hem aldus had aangesproken, trad daarop het huis binnen, nam een geweer van den wand, laadde het zelf, keerde zich naar zijn slagtoffer terug, riep zijne vier gemaskerde gezellen, en gaf daarop het geweer aan savidge, met de woorden: ‘Wij geven u zestig ellen afstand. Dan moogt gij door loopen uw leven zoeken te redden en uw wapen gebruiken zoo als u goeddunkt. Zoo gij dat vóór dien tijd beproeft, zenden wij u vijf kogels toe. Neem zestig passen; bij den zestigsten vuren wij en zetten u na.’
Er bleef savidge niets over, dan te gehoorzamen. Langzaam telde hij zestig, schoot daarop vruchteloos zijn geweer af, wierp het op den grond, sloeg den jas op, die hem om de beenen slingerde en liep weg met al de kracht en snelheid, die hij bezat. Drie kogels floten hem terstond voorbij, en slechts één wondde hem aan het benedengedeelte van zijn regterbeen, maar zonder hem in zijnen loop te belemmeren. In de verte hoorde hij deze menschelijke bloedhonden achter zich, en terwijl schot op schot snel achter elkander volgde, voelde hij, dat ieder oogenblik slechts eene verlenging was van het sterven, een uitstellen van den dood, die onvermijdelijk was. Naauwelijks wetende waarhoen hij vlood, snelde het slagtoffer van het lynch-regt in de rigting van een kreupelbosch, dat tusschen zijne woning en de rivier lag, alsof hij instinktmatig dezelfde schuilplaats zocht, die de natuur het gejaagde dier aanwijst. Maar de struiken belemmerden hem meer, dan zij hem beschermden; en daar zij doormengd waren met de schoone, maar gevaarlijke plant, de stekelige peer, wier bladeren met duizende scherpe en onzigthare punten zijn bezet, werden zijne voeten onlijdelijk doorwond. En toen hij nu de Guadaloupe voor zich zag, vloog hij naar den oever, sprong hals over kop in den stroom, en bleef een paar minuten door het water over-
{==48==} {>>pagina-aanduiding<<}
dekt. Toen hij het hoofd weder uit het water opstak, stonden de Regelaars op den oever, gretig zijne verschijning verbeidende. Oogenblikkelijk vlogen vijf kogels op het wit, en met deze eindigde het leven van eenen man, die door hartstogt tot razernij en voorbedachten moordaanslag was vervoerd.
De vijf gemaskerden, tegelijk regters en beulen, keerden tegen het ontbijt naar het Veer terug. Toen de maaltijd was afgeloopen, sprak een der vermomden rivers aldus aan: ‘Robert rivers, het vonnis des doods, door zijne Edelheid regter lynch uitgesproken over den persoon van james savidge, is behoorlijk voltrokken. Hij stierf dezen morgen, zeker vol berouw over zijne misdrijven en overtuigd van de regtvaardigheid van het vonnis zijner landgenooten, waardoor hij viel. Zoo zijn lijk in de rivier mogt gevonden worden, doe het ordentelijk begraven; want, schoon de wet streng is, zij beveelt, dat alle verbittering bij het graf eindige, en dat de wortels van den haat worden uitgerukt en begraven onder dezelfde zode met den beleediger. Al zijne misdaden zijn nu geboet, en van nu af aan moogt gij u slechts herinneren, dat de Heer savidge eens uw vriend was. - Het hof heeft insgelijks geraadpleegd over de beschikking van zijne goederen. Na overweging van alle omstandigheden, heeft zijne Edelheid de regter beslist, dat zij geheel aan u zullen worden teruggegeven, regtens en krachtens eene akte, waarbij zij aan u en uwe erfgenamen worden toegewezen door regter lynch, wiens beslissing onherroepelijk is en door niemand zal worden betwist dan ten perijkel van zijn leven. Zoo helpe ons God, om den vrede te bewaren en de regten onzer naasten te beschermen!’
Zij lieten hem daarna op eenen Spaanschen Bijbel zweren, dat hij de Regelaars nimmer verraden noch de hand tegen hen opheffen zou, maar die instelling zou ondersteunen en beschermen, zoolang het land hare diensten van noode had, en tot dat eene wettige regtspleging ware ingevoerd. Daarop bestegen zij hunne paarden en reden in verschillende rigtingen weg.
Rivers liet oogenblikkelijk naar het lijk van zijnen voormaligen vriend zoeken, maar vruchteloos. Het was waarschijnlijk eene prooi geworden van de alligators.
Later nam hij bezit van zijne vorige plantaadje, en bij zijne volkomene herstelling werd de schoone Kreole zijne

{==49==} {>>pagina-aanduiding<<}
bruid. Behalve andere vrienden, te dezer gelegenheid genoodigd, waren er op de bruiloft vijf heeren tegenwoordig met hunne huisgenooten, die de feestelijkheden bijzonder schenen te genieten. Een van hen stelde als feestdronk in: ‘Eer en regt!’ Dezelve werd met volle bekers gedronken; maar geen' der aanwezigen ontviel een enkel woord, dat betrekking had op het lynch-regt.

Vorstelijke scherts.

(Uit eylert's werk: Karaktertrekken en historische fragmenten uit het leven van Koning frederik wilhelm III van Pruisen.)

In de eerste Afdeeling van het tweede Deel dezes werks, die in het begin van dit jaar in Duitschland het licht zag, komt onder anderen het volgende voor: De Koning was gewoon, elken morgen, nadat de voordragten in het kabinet afgeloopen waren, eene wijl, al waren het dan ook slechts weinige oogenblikken, in de woonkamer der Koningin te vertoeven en met haar te ontbijten, liefst versch geplukt ooft. Op zekeren dag, het vertrek binnentredende, bemerkte hij op haar werktafeltje eene fraaije muts, die hem voorkwam nieuw te zijn. Lagchend vroeg hij naar den prijs. ‘Het is niet altijd goed,’ hernam schertsende de Koningin, ‘wanneer de mans weten willen, wat de opschik der vrouwen kost; zij hebben er geen verstand van en vinden dan alles te duur.’ - ‘Maar gij kunt mij toch wel zeggen, wat die muts kost; ik zou het zoo gaarne weten!’ - ‘O ja; ik heb er eene gekozen, die niet duur was; zij kost slechts vier daalders.’ - ‘Slechts? Vreeselijk veel geld voor zulk een nietig ding!’ En terwijl de Koning, aan het venster staande, voortgaat zijne gemalin met hare gekochte muts te kwellen, ziet hij eenen invalide der gardes voorbijgaan, wenkt hem en doet hem boven komen. Zoo als de oude man de kamer binnentreedt, zegt de Koning tot hem: ‘Die dame, die daar op de sopha zit, heeft veel gelds; wat denkt gij wel, oude kameraad, dat zij voor de muts gegeven kan hebben, die daar op dat tafeltje ligt? Het mooije roode lint, dat er op zit, moet u echter de oogen niet verblinden.’ De grijze knevelbaard, in zulke zaken geheel onervaren, trekt de schouders op en zegt eindelijk: ‘Nou, een stuiver of zes mag ze wel gekost hebben!’ - ‘Daar hoort gij het nu,’ gaat de Koning, tot zijne gemalin zich keerende, voort, en, zich weder naar den invalide wendende, vervolgt hij: ‘Wat stuivers! Vier daalders heeft zij er voor betaald. Weet gij, wat ge
doet? Ga nu eens naar haar toe, en laat u door die dame even zoo veel geven.’ Lagchend den Koning aanziende, opent de Koningin fluks hare

{==50==} {>>pagina-aanduiding<<}
beurs en legt vier blinkende daalders in de hand van den verbaasden soldaat. ‘Maar,’ voegde zij er met een' schalkschen blik bij, ‘zie eens, die groote heer, die daar aan het venster staat, heeft veel, veel meer gelds dan ik; al wat ik bezit, heb ik van hem alleen, en hij is heel goedgeefs. Ga nu ook eens naar hem toe, en laat u dubbel zoo veel geven, acht daalders, hoort ge?’ Met vrolijk gelach ziet de Koningin ook deze bijdrage, uit de steeds tot geven zoo bereidwillig zich openende handen van den thans zeker eenigzins zuurzoet glimlagchenden, de schouders ophalenden en langzaam tellenden Koning in die van den verblijden veteraan overgaan. Deze heeft het gelukkigste paar echtelingen gezien, en hoort, toen hij de vorstelijke kamer verlaten heeft, nog hun luid en vrolijk schertsen. De invalide, die mij deze liefelijke anecdote, op zijne originele manier, mondeling verhaald heeft, heette christiaan brandes en is zeer oud geworden. De Koning had de wezenstrekken en den naam van den man, maar ook dit tooneel wèl in het geheugen gehouden, en wanneer hij hem, na den dood der Koningin, te Potsdam in het gezigt kreeg, gaf hij hem telkens eenig geschenk, en plagt dan wel eens weemoedig hem de vraag te doen: ‘Brandes, weet gij nog wel?’

Godsdienstleeraars aan de hoven.

(Uit eylert, als boven.)

Aan het hof van den Vorst te L.D. leefde, in de laatste helft der vorige eeuw, zeker Hofprediker F., die, door reinheid van karakter en van handelingen, door trouwe vervulling van menschen- en beroepspligten, maar inzonderheid ook door zijne waarheidliefde en de daarmede gepaard gaande vrijmoedigheid, zich de gunst en het vertrouwen van zijnen landsheer in zulk eene hooge mate verworven had, dat hij letterlijk de lieveling van den Vorst werd, die als 't ware niet meer zonder hem kon leven, en nu ook op velerlei wijze, niet alleen in kerkelijke aangelegenheden, maar ook in die van het staatsbestuur, zijnen raad en zijne hulp te baat nam. De hierdoor zoo menigmaal gewekte en gekwetste nijd verdroeg dit niet, maar legde zich, in fijngesponnen hofkabalen, er op toe, om den gevreesden man te doen vallen. Langen tijd wilde dit niet gelukken, tot dat men eindelijk de Vorstin, die zich door een vrijmoedig woord des Predikers beleedigd achtte, tegen hem wist in te nemen, en deze vervolgens ook door haren stillen invloed den Vorst tegen hem verbitterde. Zijn val werd besloten, en, even gelijk hij menigmaal in het openbaar geëerd was, wilde men hem nu ook in tegenwoordigheid van geheel het hof vernederen. De Vorst keek hem strak en met donkeren blik

{==51==} {>>pagina-aanduiding<<}
aan, en (misschien op de door den Predikant gebruikte uitdrukking zinspelende) vroeg hij hem toornig: ‘Zeg mij eens, Heer Hofprediker, wat is wel een vlegel?’ Met bedaard gelaat en veel tegenwoordigheid van geest gaf de moedige man ten antwoord: ‘Een vlegel, Uwe Doorluchtigheid, is een werktuig, dat men daarom zoo hoog verheft, om het des te zwaarder te doen vallen. Tollitur in altum ut lapsu graviore ruat.’ (*) Met deze woorden verwijderde hij zich eerbiediglijk en verscheen nimmer weder ten hove. Volgens zijnen wensch verkreeg hij de stil maar vrolijk gelegene dorpspastorij te O .. n, en ademde hier, in eene gezonde lucht, uit vrijer en opgeruimder borst. De edele, maar door het weefsel der hoflisten omsponnene Vorst zag hem slechts eenmaal weder, doch het was daar, waar de waarheid zich doet gelden, op het sterfbed. Uit de handen van den trouwen, vrijmoedigen zieleherder ontving hij het heilige Avondmaal.

Het examen in 't Hebreeuwsch.

Een candidaat in de Godgeleerdheid trof, toen hij, om zijn laatste examen te ondergaan, ten huize van den Superintendent-generaal verscheen, aldaar eenen reeds bejaarden man aan, die hem voorkwam door eene zware bekommering gedrukt te worden. Medelijdend van aard vroeg de jongere man den ouden met deelneming, wat toch wel de reden van zijne zoo blijkbare mismoedigheid wezen mogt. ‘Ik moet geëxamineerd worden,’ hernam deze; ‘twintig jaren lang heb ik nooddruftig, met les geven in allerlei andere vakken, den kost moeten verdienen, en het Hebreeuwsch, waaraan hier veel gehecht wordt, in dien tusschentijd veronachtzaamd. Goede Hemel, hoe zal het er mij mede gaan!’ - ‘Stel u gerust en blijf bedaard,’ zeî troostend de jonge candidaat, die zelf in het Hebreeuwsch zeer ver gevorderd was, ‘misschien zal ik u eenigzins behulpzaam kunnen zijn.’ Het examen begon met den jongeren. Hij voldeed uitmuntend, en inzonderheid wekte zijne bedrevenheid in de Hebreeuwsche taal de bewondering van den examinator, die zich niet onthouden kon, hem te vragen, waar hij toch zoo veel kunde daarin verworven had. ‘Hier is mijn leermeester,’ antwoordde de goedhartige jonge man, op den bedrukten oude wijzende. De examinator, die zelf misschien niet al te

{==52==} {>>pagina-aanduiding<<}
vast meer in het Hebreeuwsch was en gevoelen mogt, dat de leerling hem er in overtrof, waagde zich niet aan den onderwijzer, maar verklaarde, dat hij van de kunde eens mans, die zulk eenen discipel gevormd had, volkomen overtuigd was. Het redmiddel voorzeker was niet goed te keuren, maar wie zal den steen durven werpen op hem die het bezigde?

Haydn als vleijer.

Op zekeren morgen, toen de beroemde zangeres Mistress billington juist in haar rijtuig wilde stappen, om zich naar josua reynolds te begeven, die de laatste hand zou leggen aan hare bekende afbeelding, waarin hij haar als Ste. caecilia voorgesteld heeft, kwam haydn haar een bezoek brengen. Zij kon den grooten schilder niet laten wachten, maar wilde ook het gezelschap van den grooten toonkunstenaar niet gaarne missen, en zoo deed zij dan aan dezen den voorslag, om haar naar den anderen te vergezellen. Haydn nam zulks met genoegen aan. In het attelier gekomen, beschouwde hij het bijna voltooide beeld langen tijd met groote oplettendheid. De schilder, hierdoor gestreeld, vroeg hem naar zijn oordeel. ‘Het stuk,’ zeî haydn, ‘is allervoortreffelijkst, en desniettemin vind ik er één ding zeer in te berispen.’ - ‘En wat is dat dan?’ vroeg reynolds, eenigzins geraakt. - ‘Gij hebt Mistress billington geschilderd, luisterende naar de Engelen; gij had het juist omgekeerd moeten doen.’

Watervrees van eene bijzondere soort.

Eene dienstmaagd kreeg wegens morsigheid haar afscheid. Dringend smeekte zij, de reden daarvan in haren ontslagen getuigbrief zoo verbloemd mogelijk aan te duiden, en bekwam nu het volgende attest: ‘Anna regina d. heeft zich, gedurende haren diensttijd bij ons, trouw en eerlijk gedragen, en is eeniglijk wegens watervrees afgedankt geworden.’

Dubbel nut van een' warmen haard voor een' militair.

Een jong officier, die voor een saletjonker te boek stond, zat digt voor den haard en warmde zich. ‘Hebt gij het dan zoo koud?’ vroeg spottend eene dame. ‘O neen,’ zeî eene andere; ‘hij tracht zich slechts aan het vuur te wennen.’





{==53==} {>>pagina-aanduiding<<}

Mengelwerk.

Murano. Torcello. De Lagunen van Venetië.

Het noordelijk gedeelte van de Lagunen van Venetië wordt zeldzamer door vreemdelingen bezocht, dan het overige van deze merkwaardige landstreek, die met zoo veel regt beroemd en van ouden tijd af algemeen bewonderd is. Wij willen eenen blik werpen op de vervallen stad Murano, op de ledige plaats van Torcello, de oudste zuster van Venetië en lange de mededingster niet alleen van de steden Heraclea, Pelestrina en Malamocco, maar ook van den Rialto zelven, toen deze reeds ten toppunt van magt en roem was gestegen, vanwaar hij op zijne beurt is vervallen. Wij zullen misschien op het ruime veld van Venetiaansche herinneringen omdolen; wij zullen daar die lessen over de vergankelijkheid der menschelijke dingen hooren, oud, als de maatschappij zelve, maar telkens vruchteloos vernomen; lessen, daarom niet minder verheven en troostrijk, vooral indrukwekkend in de stilte en in de eenzaamheid, bij den ondergang van den dag en van het leven, in tijden van verval en van overgang. Het is moeijelijk, een dergelijk onderwerp uit te putten; nu, gelijk voor tweeduizend jaren, zijn de puinhoopen van een groot rijk welsprekend. Venetië zal na Tyrus het voorregt hebben, om te allen tijde de waarachtige dichters te bezielen, en herhalingen te verontschuldigen, die de echo's zijn van zulk eene doordringende stem, het grafschrift van zulk een roemrijk graf.
Voordat wij ons in den doolhof van kanalen begeven, die de gondels van de Ripa dei Sciavoni naar den oever van Santa Fosca voeren, moeten wij eenen blik slaan op den oorsprong der vrijsteden, waarvan wij er verscheidene zullen moeten bezoeken. Wij moeten daartoe voor een

{==54==} {>>pagina-aanduiding<<}
oogenblik terugkeeren naar den vreeselijken tijd, waarvan de indruk zoo lang in den geest der Italiaansche volken is gebleven, toen het oude en statige gebouw van het Romeinsche rijk onder de invallen der barbaarsche volken van het Noorden en Oosten instortte. Venetië was door zijne ligging gedoemd, om den eersten schok te ontvangen van den inval, dien attila bestuurde, eenen inval, die blijkbaar tegen Rome zelf was gerigt en stellig vergezeld ging van de bedreiging, om in het bloed van de Latijnsche familiën de maatschappelijke instellingen te vernietigen, wier beschavende invloed de Romeinsche wereld had herschapen. In dien vreeselijken stroom van barbaarschheid, die naar het Westen en Zuiden rolde, had vooral het geweldigste, het wreedste, het verwoestendste beginsel de overhand; rondom den koninklijken stam der Hunnen, gretig naar moord evenzeer, als naar buit, schaarden zich de Slavonische en Sarmatische volken, even vreemd aan den invloed der beschaving en des Christendoms. Daarop volgden de oostelijke Germanen, nog getrouw aan de dienst van wodan; de meer verlichte en beter bestuurde stammen der Gothen kwamen eerst in de derde plaats; hunne Godsdienst, door Romeinsche zendelingen onder hen gepredikt, en hunne meerdere geschiktheid voor de genietingen der beschaving, zoo ook al nog niet voor hare wetten, boezemden, naar het schijnt, aan hunne woeste meesters zeker wantrouwen in.
Men zal zich niet verwonderen, dat bij de nadering van deze horden en vooral, nadat de verwoesting van Aquileja had getoond, hoe weinig er van tegenstand te hopen viel, een groot gedeelte der bewoners van het gewest Venetië eene toevlugt hebbe gezocht in de Lagunen en op de bijna onbewoonde eilandjes, die eene lange kromme lijn vormden langs de Adriatische zee tegenover de steden, welke de Hunnen gereed stonden, om aan te tasten. De vlugtelingen van Padua pakten zich opeen op het zand van Medoacus (*) en van Heraclea, rondom de oude haven van Ve-
{==55==} {>>pagina-aanduiding<<}
netië (*), tot dusverre alleen bezocht door de visschers van de golf; de vlugtelingen van Altinum namen de oevers Mazzorbo en Torcello in bezit, die zich uit de Lagunen verhieven tegenover den uitloop van den Silus in deze kleine binnenlandsche zee; de burgers van Opitergium en van Concordia bouwden Caorla tegenover den mond van de Piave; de bisschop eindelijk van Aquileja, gevolgd van het overschot zijner kudde, vestigde zich te Grado.
De gezinnen, die bij deze gelegenheid tot verhuizing besloten, behoorden vooral tot de klasse der ingenui, vrijen en edelen, voor wie de trots der geboorte en de gewoonte van meesterschap het denkbeeld nog ondragelijker maakten, om onder Heidensche en ruwe meesters in slavernij te vervallen. Haardsteden en alle vaste bezittingen verlatende, bragt deze bloem der Roomsche bevolking althans in haar arm en eenzaam toevlugtsoord, de Lagunen, het Christendom mede, dat toen in de hoogere en middelklassen der maatschappij heerschende was; zij bragt er tevens de kerkelijke regtzinnigheid, waaraan de Italianen gestrengelijk vasthielden, overtuigd, dat het Arianismus, hetwelk de Gothen, de Vandalen, de Lombarden en de Sueven aankleefden, eene hoofdwaarheid der Godsdienst loochende.
De nieuwe Venetiaansche republiek erkende getrouwelijk het keizerlijke gezag, zoo lang eene schaduw daarvan in Italië bleef bestaan. Zij boog zich zonder tegenstand onder de magt van theodoric, maar had toch de bemoeijingen der Gothen met haar inwendig bestuur niet te dulden; zij keerde omstreeks het midden der zesde eeuw weder met vreugde tot de gehoorzaamheid aan de Romeinsche Keizers terug, wier zetel naar het Oosten was overgebragt. De inval der Lombarden veranderde niets in de betrekkingen van onderwerping aan Constantinopel; maar het toenemende verval van het Exarchaat deed op de Venetiaansche eilanden een meer vrijmagtig gezag ontstaan,

{==56==} {>>pagina-aanduiding<<}
dat den natuurlijken overgang vormde tot de onafhankelijkheid, en in het jaar 697 had de beroemde verkiezing plaats van een' Hertog (Doge in het Venetiaansche dialect) levenslang hoofd van de confederatie der Lagunen. De Venetianen rekenen van deze gebeurtenis af het begin hunner vrijheid; maar eigenlijk was zij slechts een stap nader tot het volle genot der burgerlijke vrijheid.
In 774 overwon karel de Groote de Lombardijsche monarchij; maar in plaats van het Exarchaat van Ravenna aan Constantinopel terug te geven, welks bondgenoot hij zich nogtans noemde, gaf hij dit gewest aan den stoel van den heiligen petrus, onder voorbehoud nogtans van eenige wezentlijke regten der souvereiniteit. De republiek van de Lagunen, welke wij van dien tijd af de Venetiaansche kunnen noemen, bleef dus het eenige, wat het Oostersche keizerrijk in het noorden van Italië had overgehouden; de trouw der Venetianen werd daardoor niet geschokt. Toen pepijn, zoon van karel den Groote, de steden der Lagunen opriep, om het gebied van den nieuwen Westerschen Keizer te erkennen, was het eenstemmige antwoord der eilanders: ‘Wij willen dienstknechten blijven van den Koning der Romeinen!’ een titel, dien de opvolgers van justinianus met geenen Germaanschen Vorst wilden deelen. Op deze krachtige weigering begon pepijn in 810 aanvallenderwijze te handelen, en deze strijd is de eerste krijgskundige bijzonderheid in de Venetiaansche geschiedenis. De steden, over welke wij straks zullen spreken, Murano en Torcello waren toen sterk bevolkt; hare inwoners bragten het hunne toe tot de roemrijke overwinning, die de pogingen van het Franco-Lombardische leger deed mislukken. Na deze gebeurtenis bleven de betrekkingen van ondergeschiktheid, die reeds 250 jaren tusschen de Lagunen en Constantinopel bestonden, nog twee eeuwen bestaan, tot dat het toenemend verval van het Oostersche rijk en de reuzenvorderingen van Venetië deze ongelijke verbindtenis in eenen eenvoudigen band van vrijwillige vereeniging en getrouwe vriendschap deden
veranderen. Onder den naam van trouwe, edelmoedige bondgenooten,

{==57==} {>>pagina-aanduiding<<}
dankbaar voor de oude gunstbewijzen, van het keizerrijk ontvangen, werden de Venetianen uitgenoodigd door alexis comnena, om zich met hem te vereenigen, ten einde de Noormannen van de kusten van Griekenland en uit het hart van Epirus te verdrijven, vanwaar zij zelfs de hoofdstad van het Oosten bedreigden (1080 tot 1090).
Venetië bestond in den aanvang uit eene vereeniging van evenveel vlekken, als de Lagunen bewoonde eilandjes telden. Langzamerhand kreeg de groep van den Rialto door het toenemen van hare bevolking en van haren handel een stellig overwigt in den raad en het bestuur van den staat. Rialto werd bij uitnemendheid de stad der Venetiërs, Venezia; de aanzienlijkste familiën uit de Lagunen bragten er hare woningen over, maar de heerschappij van deze stad, voortaan meesteresse van de Adriatische zee, rustte eerst op eenen wettigen en vasten grondslag na de aristocratische omwenteling van 1307. Van dien tijd af was Venetië heerscheresse, omdat het bestuur in haar midden was gevestigd; van dien tijd af behielden de geslachten, in het gouden boek ingeschreven, hunne oude voorvaderlijke woningen te Murano en op de noordelijker eilanden slechts als buitenverblijven. De mindere steden der Lagunen raakten gedurig meer en onherstelbaar in verval. Heraclea ging geheel te niet; Malamocco, Pelestrina, Mazzorbo werden kleine gehuchten; Chioggia werd een visschersdorp; de nijverheid, die tot in de vorige eeuw zeer aanmerkelijk was te Murano, redde deze stad voor den ondergang, die haar, gelijk al de overigen, bedreigde ten voordeele van den eenigen zetel van de staatsmagt, het middelpunt van den koophandel, het nieuwe Rome der zee.
Om ons naar Murano te brengen, voer onze gondel langs de Ripa dei Schiavoni, wier naam ons den tijd herinnert, toen Venetië zijn gebied uitstrekte over de geheele kust van Croatië en Dalmatië, van Triëst af tot aan Durazzo. Wij kwamen de punt van het arsenaal langs, een woord, door de Venetianen aan de Arabieren van Alexandrië ontleend, en de algemeene naam in Europa geworden van alle dergelijke inrigtingen, gelijk in de

{==58==} {>>pagina-aanduiding<<}
vijftiende eeuw de naam en inrigting der Lazarets van het Nazaretum der Lagunen werden ontleend; roemrijke en treffende sporen van den invloed, door de Venetianen in de middeleeuwen geoefend op de ontwikkeling van militaire en liefdadige instellingen.
Wij begroetten in het voorbijvaren de leeuwen van den Piraeus, door morosini naar den ingang van het arsenaal van Venetië overgebragt; de laatste held der kruistogten twijfelde er niet aan, of St. marcus had het regt, om overal zijn zinnebeeld weg te nemen, waar hij het vond. In zijne ruwe openhartigheid en zonder eerbied voor de majesteit der klassische herinneringen, heeft de oude Doge op het voetstuk van deze zegeteekenen laten schrijven: Ex Atticis. Doch vrede zij der nagedachtenis van een' der edelste burgers, der bekwaamste krijgsbevelhebbers, der moedigste onderhandelaars in de groote eeuw van Venetië! (*)
Wij staken vervolgens een gedeelte der Lagunen door, en kwamen weldra te Murano, hetgeen eene wijk van Venetië schijnt, maar de meest vervallene en de stilste. Gedurende verscheidene eeuwen waren de glasfabrijken van Murano eerst de eenige, later de beste van Europa; uit de werkplaatsen van deze kleine stad kwamen de spiegels van niet meer dan middelmatige grootte, maar van het schoonste glas, wier randen, schuins uitgesneden, de bekwaamste beeldhouwers uitnoodigden, om ze in prachtige houten, stalen of zilveren lijsten te zetten, en die van Londen tot Moskou, van Upsal tot de paleizen van den

{==59==} {>>pagina-aanduiding<<}
Mogol en zelfs tot het halfbarbaarsche Sennaar en Gondar toe vereischt werden, om een vertrek op te sieren, zoo dikwijls bevalligheid en pracht zich moesten vereenigen. Die bekers, altijd zoo gezocht en tegenwoordig zoo zeldzaam geworden, die vazen, wier kristal, volmaakt doorschijnend, bezaaid was met melkwitte stippen of met rooskleurige strepen, behoorden tot de kunstwerken van Murano. Groote fabrijken van email tot het vervaardigen van mozaïk, zoo te Rome, als te Venetië bestaan nog in onze dagen naast andere, waaruit bij duizenden die Venetiaansche paarlen komen, die breekbare Margheritini met duizend kleuren, wier vorm en tint de mode zonder ophouden afwisselt, en die in de velden van Abyssinië als geld worden gebruikt, en op de kust van Guinea het versiersel uitmaken van de eenvoudige Afrikanen. Venetië zelf gebruikt er eene buitengewone hoeveelheid van; tot halsketenen of armbanden vereenigd, aan lange spelden bevestigd, bedekt met gouden bladeren of zilveren bloemen, zijn deze Margheritini nog het lievelings-sieraad der vrouwen van alle klassen. Ondanks dit handelsartikel, dat nog altijd evenzeer wordt gezocht, heeft Murano twee derden verloren van de bevolking van 12,000 zielen, die haar in 1797 nog overbleef. De paleizen dragen in hunne verlatenheid en hun verval rouw over de aanzienlijke geslachten, die hen hebben opgerigt, en wier namen enkel in de jaarboeken des lands over zijn, of in eene duisternis verkwijnen, die treuriger is, dan hunne geheele uitsterving. ‘Wat is er geworden,’ roept een zoon dezer Lagunen welsprekend uit (*), ‘wat is er
geworden, op dezen grond van onvruchtbare herinneringen, van de paleizen en wijngaarden van bernardo giustiniani, van andrea navagero, van catherina cornaro, de Koningin van Cyprus? Waar zijn de prachtige gaanderijen, alwaar de geleerde vrienden van den ouden aldus bijeenkwamen, de vrienden van bembo, van trissino, van casa? Wat is er van de schoone gebouwen, die de Bisschop van

{==60==} {>>pagina-aanduiding<<}
Torcello, de rijke camillo trévigiano en zoo vele anderen bewoonden, wat is er van overig behalve ellendige puinhoopen?’
Intusschen eenige gedenkteekenen zijn aan dit treurige en algemeene vonnis van den tijd ontkomen. Het klooster van San Michele staat nog en bloeit, en is in onze dagen de bakermat geweest van twee mannen, die in de Roomsche kerk hebben geschitterd, den thans regerenden Paus en den Kardinaal zurla, wiens plaats in den kring der geleerde Italianen niet is vervuld geworden. San Michele bedekt de geheele oppervlakte van een klein eilandje, dat zich aan de punt van de eilandgroep van Murano naar het oude Kasteel van Venetië en de hoofdkerk van San Pietro uitstrekt. De gevel van de kloosterkerk is slechts door eenen naauwen gang van den oever gescheiden. Men kent den bouwmeester van deze kerk niet, maar de stijl doet denken aan de school van de lombardo's, die in het laatst der vijftiende eeuw bloeiden. (*) Eene der zijpoorten alleen heeft nog de Gothische versieringen van vroegere tijden behouden. In het binnenste van de kerk vertoont het grafgesticht van den Kardinaal delfino twee kunststukken van bernini, den kunstenaar zoo groot in zijne vrijwillige afdwalingen, en die zoo veel glans heeft verspreid over den aanvang van een verval, dat nog meer door de toejuiching, hem geschonken, dan door zijne lessen is verhaast.
De Cappella Emiliana, grenzende aan de kerk van San Michele, is een der kostbaarste gedenkstukken van Venetiaanschen bouwtrant. Haar naam is afgeleid van dien van margherita miani, of volgens anderen emiliani, die de noodige gelden tot hare stichting vermaakte. De Bergamees guglielmo, waarschijnlijk een leerling van de lombardo's, heeft zich door dezen arbeid onsterfelijk

{==61==} {>>pagina-aanduiding<<}
gemaakt. Het is een zeshoek, gekroond met eenen koepel van Istrischen steen, die door deszelfs kleur, gemengeld geel en wit, door deszelfs gladheid en onveranderlijke hardheid zich beter nog, dan marmer, tot bouwkunstig gebruik leent. De uitwendige versiering van dezen kleinen tempel is zeer rijk, maar door den zuiversten smaak geregeld. Alles is er bevallig en voltooid; iets minder zou over dorheid doen klagen, iets meer zou er een weinig verwards aan hebben gegeven. Langen tijd is de Cappella Emiliana de school der bouwkunstenaars geweest, die het voetspoor van de lombardo's, de sansovino's, de sanmicheli's en de palladio's wilden drukken. Temanza had in zijne jeugd meermalen ieder deel afgemeten en afgeteekend; selva verklaarde hetzelfde gedaan te hebben, en de bekwame geschiedschrijver der Venetiaansche fabrijken, antonio diedo, stelt dit kleine gedenkteeken op ééne rij met den tempel der Sibylle, en van vesta, met de beroemde kapel van bramante te Montorio, met één woord, met de beroemdste kunstwerken van vroegeren en lateren tijd.
San Michele behoorde sedert verscheidene eeuwen aan de Benedictijner congregatie van de Camaldolesi, van welke zij de aanzienlijkste inrigting was in het noorden van Italië, toen Don mauro cappellari en Don placido zurla er het witte kleed aantrokken en zich aan de studie der gewijde wetenschappen overgaven. De achttiende eeuw naderde haar einde; maar vreemd aan de bewegingen, die toen reeds den tijd van woeling aankondigden, welke het menschdom wachtte, gaven de twee nieuwe geestelijken, te midden van de staatkundige schokken, waardoor ook hun vaderland werd verwoest, het voorbeeld van een kalm en weldadig leven, waartoe werkzaamheid, geheiligd door godsvrucht, opleidt. Zurla had zich van zijne vroege jeugd af doen kennen als een geleerd natuurkundige; de lofrede op den Kardinaal gioannetti plaatste hem op eenen hoogen rang als redenaar; als godgeleerde maakte hij zich bekend door eene Handleiding, getrokken uit de werken van Dr. angeligo; zijne verklaring van het pla-
{==62==} {>>pagina-aanduiding<<}
nispherium van Fra mauro verzekerde hem eene eerste plaats onder de uitstekendste aardrijkskundigen. Deze kaart, een der kostbaarste, maar tot dusverre duisterste overblijfselen in de archiven van San Michele, bevatte de slotsom der geographische kennis van de dertiende eeuw, door een' geestelijke van dat klooster opgemaakt. Om het op te helderen, was het noodig, om de werken van marco polo, van zeni, van ca da mosto, van caboto en van allen, die in de middeleeuwen het voetspoor hadden gedrukt van die geleerde en ondernemende Venetianen, te vergelijken, overal het licht der kritiek te brengen, en de meerdere kennis van onze eeuw op de gebrekkige
wetenschap van vroegere dagen toe te passen. Aangemoedigd door de algemeene goedkeuring der geletterde wereld, verspreidde zurla in een nieuw werk even veel licht over de eerste ontdekkingen der Italiaansche scheepvaarders in de poolstreken van Europa en Amerika, als hij over Azië en het Oosten, gedurende den tijd der kruistogten, had verspreid, terwijl Afrika hem in een derde stuk bezig hield.
Intusschen hadden de omwentelingen ook het tot dusverre vreedzame klooster te Murano bereikt. Zurla zag zich gedwongen, om zijn ordeskleed af te leggen; en ten einde verlof te verkrijgen, om in zijn klooster te mogen blijven, nam hij als eene gunst het bestuur op zich van eene lagere school, die de nieuwe regering in de gebouwen van San Michele oprigtte. In 1814 hield deze zelfsvernedering, waartoe de werkzaamste liefde hem had in staat gesteld, op. Daar het klooster van Murano niet terstond zou worden hersteld, begaf zurla zich naar Rome, om daar in het beroemde klooster van den berg Coelius het kleed van den heiligen romuald weder aan te nemen. Weldra hervatte hij zijne nasporingen omtrent de aardrijkskunde van de middeleeuwen en gaf een werk in het licht over datgene, wat dit vak van menschelijke kennis aan de werkzaamheden der zendelingen is verpligt. Het purper, waarmede hij in 1823 werd omhangen, legde hem wel nieuwe verpligtingen op, maar stelde hem ook in staat, om nog grootere diensten te bewijzen aan de wetenschappen, aan

{==63==} {>>pagina-aanduiding<<}
het onderwijs en aan den staat. Vicaris van den Paus en opzigter over de studiën in het Roomsche seminarie, waar hij terstond eenen leerstoel voor de gewijde archaeologie oprigtte, verloor hij geen oogenblik zijne geliefkoosde onderzoekingen uit het oog. Hem ontbrak nog persoonlijke kennis van de oude gedenkteekenen in Sicilië; hij wilde zich deze verwerven. Maar te midden van deze onderzoekingen, te bezwaarlijk geworden voor zijnen leeftijd, bezweek de Kardinaal zurla op den 29 October 1834 te Palermo. Zijne laatste gedachte gold den vriend, den onafscheidelijken metgezel in de dagen zijner beproeving, die sedert drie jaren de pauselijke waardigheid bekleedde, en aan wien hij zijn museum ter beschikking stelde, den eenigen schat, dien zijne Christelijke liefdadigheid hem had vergund te verzamelen.
De gedachte aan dezen voortreffelijken man scheen de belangrijkheid van het klooster te Murano voor ons nog te verhoogen, dat sedert twintig jaren aan zijne oorspronkelijke bestemming was wedergegeven, toen wij het zagen.
Aan het andere einde van de groep eilandjes, waarop Murano rust, ligt San Cypriano. De domkerk, sedert 1797 zonder Bisschop, heeft nog schoone overblijfselen van oudheid; aan den gezigteinder vertoont zich het kanaal van Mazzorbo en de lage huizen van Santa Elena. San Cypriano zelf was in de vorige eeuw een seminarium, bestuurd door de congregatie der reguliere ordebroeders, welke tegenwoordig vereenigd is met die della Salute. Vóór het gebouw op den oever prijken de beide schoonste boomen van de Lagunen; de gondelier begroet ze van verre en rigt zijne vaart gaarne naar het donkere loofdak, dat zich uitbreidt boven eene kleine gaanderij uit de vijftiende eeuw, rustende op slanke pilaren. De kerk, in 1109 voor de Benedictijnen gebouwd, en gedeeltelijk herbouwd in 1650, stond onder bescherming van het geslacht gradenigo. Daar rust, (maar men weet niet juist, waar, want geen steen heeft de herinnering bewaard) daar rust de asch van een' der meest beroemde mannen van Italië, den Doge

{==64==} {>>pagina-aanduiding<<}
pietro gradenigo, gestorven in 1311. Nu de heerschappij van Venetië over de omliggende streken voor altijd en voor alle partijen is geëindigd, moest men, voorgelicht door de kalme ondervinding der geschiedenis, de beroemde hervorming van pietro gradenigo, het sluiten van den raad in 1307, nader toetsen. Het werk van dezen Doge heeft 490 jaren stand gehouden; zou dat niet reeds eene groote lofrede op zijne staatkunde zijn? Nooit heeft een coup d'état meer het kenmerk gedragen van de grootste onbaatzuchtigheid en van eene innige, vaste overtuiging. Verre van zijn gezag te vermeerderen, onderwierp gradenigo het aan nieuwe wettelijke beperkingen, en stelde het bloot aan geweldige schokken, waarbij hij zich naauwelijks vermogt te redden. Er was ook in de geheele staatsverandering niets, waarvan het geslacht van den Doge voordeel kon trekken; niet de minste, ook niet de verwijderdste bedoeling, om de waardigheid van Doge erfelijk te maken. Er was niets willekeurigs in zijne aanwijzing van de familiën, aan wie het gezag in de toekomst werd opgedragen. Gradenigo hield zich aan datgene, wat hij in de staatsinrigting vond. Oude geslachten werden niet in den raad vertegenwoordigd, en lieden van jongere opkomst hadden er in geen gering aantal zitting; de Doge sloot de laatsten niet uit noch gaf aan de eersten toegang. Maar ten gevolge van de hervormingen van 1307 hield het overwigt op, dat de eigenlijke familiën der magnaten, ondanks herhaalde uitbarstingen van den volkshaat, nog altijd hadden behouden. De oligarchie, meer nog dan de democratie, stortte in door zijne maatregelen. Gedurende vijf eeuwen is de nagedachtenis van dezen staatsman het voorwerp geweest van eerbiedige hulde, van opregte geestdrift niet alleen bij de Nobili, wier voorregten hij door de wet had bevestigd en vermeerderd, maar ook
bij alle onpartijdigen, die getuigen waren van de verwonderlijke inwendige rust en de ongeschokte vastheid des Venetiaanschen bestuurs. Wij kunnen hier eenen merkwaardigen karaktertrek van pietro gradenigo niet verzwijgen. Hij wilde zelfs geen grafschrift op zijn graf hebben, en koos

{==65==} {>>pagina-aanduiding<<}
zijne laatste rustplaats in de kerk van San Cypriano in den grafkelder van zijn geslacht. Ligt waarborgde dit vijf eeuwen later de ongestoorde rust van zijn gebeente; want het graf van den grondvester der Venetiaansche aristocratie, gelijk het in 1797 heette, had gevaar geloopen van verwoesting, zoo het door eenig gedenkteeken ware aangewezen.
Het jaar, dat ik zoo even noemde, heeft zijne sporen achtergelaten op de eilandjes San Elena en de Chartreuse, langs welke onze gondel vervolgens heenvoer. Het eerste is geheel verlaten, sedert de opheffing van het klooster, aan hetwelk het toebehoorde. Het andere is hervormd in eene openbare begraafplaats, even als de kloosters van dezelfde orde te Bologna en te Ferrara. De stille rust der kloostercellen is vervangen door de rust des grafs.
Nog vol van deze gedachten ontmoetten wij, te Mazzorbo aanlandende, den lijkstoet van een zeer jong meisje, dat men volgens het gebruik des lands met ontbloot gelaat naar de laatste rustplaats bragt. Deze plegtigheid, de troostvolste, als men ten hemel opziet, de hartverscheurendste, als men het oog enkel op de aarde slaat, geschiedde met veel betamelijkheid en orde, en oogenschijnlijk ook met bedaardheid en onderwerping van de zijde van hen, die er bij tegenwoordig waren. Het kind was in het wit gekleed en met witte rozen bekranst, wier frischheid een treffend kontrast maakte met de waskleurige bleekheid van de gevouwen handen en het kalme gelaat der kleine Venetiaansche. Er speelde nog eene schaduw van eenen glimlach om haren mond; het was eene herinnering, en voorzeker ook een voorgevoel. De eenigzins overdreven ernst en statigheid, die de Italiaansche landlieden bij dergelijke gelegenheden weten te bewaren, is meer het gevolg van hunne volkomene onderwerping aan het welbehagen des hemels, dan van gebrek aan hartelijkheid voor hunne levensgezellen, of wel van die ligtzinnigheid van karakter, welke men hun zoo dikwijls verwijt. Daarenboven de naaste bloedverwanten verschijnen doorgaans niet

{==66==} {>>pagina-aanduiding<<}
bij de begrafenis, en hunne droefheid, achter de muren van hunne woningen verborgen, is even teeder, als diep. Het meest vermogende verzoek, de aandrang, waaraan men het minste weêrstand kan bieden in Italië, zijn de woorden, op eenen toon gesproken, waarvan weinige talen het geheim kennen: Pei vostri Poveri morti! Bij uwe arme dooden!
Men gevoelt, dat wij niet ligt de plaats zullen vergeten, waar wij deze ontmoeting hadden. Mazzorbo was vroeger een bloeijend vlek, tegenwoordig is het een grasperk en een tuin, begrensd door de woningen van eenige tuinlieden. De grond toont geene sporen van bouwvallen; regts scheidt een kronkelend en smal kanaal Mazzorbo van Burano af; links over de Lagunen heen konden wij het schitteren der wateren van den Silo onderscheiden. Mazzorbo heeft de bevolking verloren, die het in de middeleeuwen bezat. Burano daarentegen ziet haar onophoudelijk vermeerderen in hare naauwe en drokke straten, waardoor modderige beken kronkelen. Het is eene soort van Venetië in het klein, of liever eene eerste schets, hutten in plaats van paleizen, booten in plaats van gondels. Zoo begon, onder de oogen van gassiodorus, de republiek der Venetiërs, tusschen Heraclea, Pelestrina en dien Rialto, toen nog zoo weinig beduidend, maar waar eenmaal de kunst hare wonderen zou uitputten. De toekomst heeft ongetwijfeld niets dergelijks in het vooruitzigt voor de visschers en werklieden van Burano. Hun voornaamste gedenkteeken is de zeer lange en schilderachtige houten brug, die hunne eilandgroep aan Mazzorbo verbindt. Die eilandjes verheffen zich slechts enkele voeten boven den waterstand der hooge vloeden in de Lagunen. Maar onbekommerd en zonder begeerten geven de ijverige bewoners van Burano zich vrijelijk over aan die drukke, soms geestige, plaagzieke, maar altijd goedhartige spraakzaamheid, welke het kenmerk is van de lagere klassen der Venetianen, overal, waar zij zich in hunne natuurlijke gedaante kunnen vertoonen. De bevallige tableaux de
genre van goldoni, vooral in zijn blijspel Le Chiacchiere Chioggiotte,

{==67==} {>>pagina-aanduiding<<}
hebben nog aan dit uiteinde der Lagunen eene treffende waarheid.
Eene korte vaart bragt ons te Torcello. Het is een eilandje van onregelmatigen vorm, welks bodem, hooger dan die van Murano en den Rialto, in ouden tijd de lusthuizen en tuinen schijnt gedragen te hebben van de burgers van Altinum. De ijverigste, zoo niet de talrijkste kolonie koos Torcello tot verblijf; daar nam de pracht eenen aanvang van het latere Venetië. Torcello was in de negende eeuw de zetel van den patriarch, die, later naar de kerk van San Pietro d'Olivolo verhuizende, toch aan zijne vroegere woonplaats eenen afzonderlijken Bisschop achterliet. In de oorlogen tegen pepijn en de Franken speelde Torcello eene roemrijke rol. In de twaalfde eeuw, toen de domkerk werd gesticht, was er nog geen teeken van verval; maar in de veertiende, en vooral na de staatkundige hervormingen van den Doge gradenigo, nam het verval in de noordelijke plaatsen der Lagunen hand over hand toe. Toen de oorlog van Chioggia het bestaan van de geheele Venetiaansche republiek op het spel zette, had Torcello nog eene talrijke bevolking, die aan den staat zeelieden en soldaten leverde, en wier genegenheid het van belang was te behouden. Te dezer gelegenheid vertoont Torcello zich voor de laatste maal op het tooneel der geschiedenis, en men zal het ons ten goede houden, zoo wij in eenige bijzonderheden stil staan bij dit slot der jaarboeken van eene stad, zoo mishandeld door het lot, en aan wie ten onregte de roem hare hulde heeft onthouden.
Vettor pisani had zich als admiraal der Venetianen beroemd gemaakt in den zeekrijg, welken St. marcus (naar de spreekmanier dier tijden) sedert 1352 tegen St. joris en de Genuezen had te kampen. Doch er kwam eene omkeering van zaken; pisani werd met die achterdochtige gestrengheid behandeld, welke het Venetiaansche gouvernement zich maar al te zeer veroorloofde ten aanzien van zijne roemruchtige dienaars. Van zijnen post beroofd en gevangen gezet, kwijnde hij nog in den kerker, toen de Genuezen in 1379 bij Pola eene overwinning behaalden,

{==68==} {>>pagina-aanduiding<<}
die beslissend scheen. ‘Naar Venetië! Naar Venetië!’ riep het scheepsvolk, en Chioggia, de sleutel der Lagunen, viel weldra in hunne magt. De senaat, verschrikt, zond gevolmagtigden naar de zaamverbondenen (want de heer van Padua had zijne magt met die van de Genuezen vereenigd), om hun den vrede te vragen op de voorwaarden, welke zij zouden willen eischen. Francesco di carrara, misschien door een voorgevoel van de vreeselijke lotwisseling, welke zijn huis wachtte, verlangde, dat men aan de gebeden van Venetië zoude gehoor geven; maar pietro doria, zich tot de afgezanten wendende, zeide: ‘Bij het woord des Heeren, Venetiaansche heeren, gij zult geenen vrede hebben, noch van den heer van Padua, noch van de stad Genua, zoo wij niet eerst uwe teugellooze paarden, die ginds op de galerij van uwen Evangelist St. marcus staan, teugels hebben aangelegd. Als wij ze eerst aan toom en gebit hebben gewend, dan zullen wij u in vrede laten. Zietdaar ons voornemen. Wat onze broeders, hier tegenwoordig, betreft, de gevangene Genuezen, die gij als een geschenk tot ons brengt, ik begeer hen niet; neemt ze mede terug; want ik denk ze met weinige dagen uit uwe gevangenissen te halen met al de anderen.’ Ten gevolge van deze koude en onverzoenlijke bedreigingen, vatte de Genuesche vloot post te Malamocco. Doch de grootheid van het dreigende gevaar wekte bij de bewoners der Lagunen eene wanhopige geestkracht op; die van Torcello begaven zich naar Venetië en eischten als voorwaarde van hunne hulp, dat vettor pisani niet alleen in vrijheid wierd gesteld, maar ook tot aanvoerder benoemd van de vloot
van vierëndertig galeijen (de laatste hoop van de republiek), die men in de haven verzamelde. De oude held, zonder eene enkele klagt over het verledene te doen hooren, legde tot redding van zijn vaderland eenen verwonderlijken moed en een groot genie aan den dag, die met eenen gelukkigen uitslag werden bekroond. De Genuezen, genoodzaakt, om naar Chioggia terug te keeren, zagen er zich op hunne beurt belegerd, toen carlo zeno, teruggeroepen van eenen kruistogt in de Tyrrheensche zee,

{==69==} {>>pagina-aanduiding<<}
zijn eskader bij de vloot van pisani gevoegd had. Den 24 Junij 1380 hield de Doge contarini zijnen zegevierenden intogt binnen Chioggia, waar de vijanden van St. marcus zich op genade hadden overgegeven. Deze even roemrijke, als onverwachte uitkomst van eene worsteling, die Venetië met den ondergang had bedreigd, mag dus te regt grootendeels aan de edelmoedige daad der matrozen van Torcello worden toegeschreven.
Na den oorlog van Chioggia bleef de republiek van Venetië nog vier eeuwen bestaan; zelfs eerst na deze gebeurtenis bereikte zij het toppunt van haren rijkdom en van hare magt. Maar Torcello verdween langzamerhand en verzonk in het niet. Toen de bevolking bijna geheel verloopen was, verliet de Bisschop zijne oude kerk en vestigde zich te Murano. Toen begonnen bij het Venetiaansche volk die boerterijen, nog niet vergeten, met de Nobili di Torcello, de type van eene trotsche, luije en aanmatigende armoede, die gedwongen is van de kruimels der prachtige Heerscheresse te leven, maar nog altijd de ellendige ijdelheid van de vervlogene dagen behoudt. Toen deze aardigheden, wreed en ligtzinnig, op het St. Marcusplein weêrgalmden, dachten de gondeliers van den Rialto weinig, dat na verloop van eenige jaren de klagt van Torcello de geschiedenis zou zijn van de patriciërs van Venetië. Er bleven Torcello evenwel nog twee kloosters over, die nog eenig leven aan den oever, anders verlaten, bijzetteden. Beide gingen in de gebeurtenissen van 1797 te gronde, en de gebouwen werden een enkele puinhoop. Eenige tuinlieden zijn tegenwoordig de eenige bewoners van eene eertijds zoo beroemde streek.
De overblijfselen van Torcello zijn aan de westzijde van het eiland. Santa Fosca is het eerste in oudheid, historisch belang en bouwkunstige schoonheid. Het klimt op tot de negende eeuw en is tweehonderd jaren ouder, dan de hertoglijke kapel, die het voornaamste sieraad van St. Marcus is. Constantinopel was nog de hoofdstad van Venetië, en de Oostersche pracht van de St. Sophia-kerk het voorbeeld, dat de magistraat der Lagunen poogde te

{==70==} {>>pagina-aanduiding<<}
volgen, schoon dan ook van verre. De eilanden van den Archipel en al de kusten van de Egeesche zee boden den handel en den weetlust der Venetiërs een ruim veld aan; en schoon de eerste aanvallen der barbaarschheid zich reeds hadden doen gevoelen, zoo vond men er nog de schatten van tien eeuwen eener hooge beschaving. Bij hunne terugkomst van elken zeetogt, bragten de Venetiërs op hunne eilanden kostbare stukken van oud marmer, pilaren van graniet en porphyr, voetstukken en kapiteelen, met eene sierlijkheid bewerkt, die geen kunstenaar van nieuweren tijd wist te bereiken, modellen van schilder- en mozaikwerk, dikwijls zelfs Grieksche kunstenaars, die discipelen vormden in de scholen en kloosters. Santa Fosca was het eerste kunstwerk, dat in de Lagunen oprees na de nederlaag van pepijn. Op eene kleinere schaal, dan de St. Marcus-kerk, met veel minder pracht en ondanks het niet voltooijen van enkele noodzakelijke deelen, overtreft dit gebouw den Venetiaanschen dom in sierlijk heid, eenvoudigheid van smaak en evenredigheid, die er nog in te ontdekken zijn in spijt van de ongepaste herstellingen, die er op verschillende tijden aan hebben plaats gehad. Deze kerk is achthoekig en omgeven van eene bedekte gaanderij. Van binnen heeft zij den vorm van een Grieksch kruis; de muren, van gebakken steen, hebben door den tijd het schilderwerk verloren, dat er vroeger ongetwijfeld de naaktheid van bedekte; de pilaren van graniet en Oostersch marmer dragen de half cirkelvormige bogen, die de Christelijke architektuur van den tijd van theodosius of misschien van constantijn kenmerkten. De kapiteelen zijn een zonderling mengsel van iederen beeldhouwstijl in de Romeinsche wereld, van de acanthus-bladen uit de eeuw der antoninussen tot de typische lammeren,
stierenkoppen en leeuwenmuilen van het Byzantijnsche tijdvak. Het plan van Santa Fosca beviel zoozeer aan sansovino, dat hij er gebruik van maakte bij het bouwen van San Gimignano, dat pronkjuweel van het St. Marcusplein, in de eerste jaren dezer eeuw jammerlijk verwoest. Het hoogaltaar van Santa Foscu met deszelfs ver-
{==71==} {>>pagina-aanduiding<<}
sierselen is rijk, maar van dien meer gemanierden, dan sierlijken smaak, die na het einde der zestiende eeuw de Venetiaansche school kenmerkt, zelfs voordat zij vittoria en de onmiddellijke leerlingen van michael-angelo verloor.
De dom van Torcello is in het begin van de twaalfde eeuw gebouwd op vrij groote schaal. Drie naauwe en lange schepen, waarvan het middelste eens zoo hoog is, als de anderen, eindigen in een' halfronden boog; het is de gewone vorm van de zoogenaamde Lombardische kerken, waarvan San Frediano te Lucca het volmaaktste model oplevert. In onderscheidene opzigten minder, dan deze kerk en verschillende andere van Italië, heeft zij beter, dan alle andere, het kenmerkende van hare eerwaardige oudheid bewaard. Achter het hoogaltaar, boven eene lange reeks van trappen, verheft zich de bisschoppelijke troon, uit een blok wit marmer gehouwen en met mozaïk ingelegd. De kolommen zijn van kostbare stoffen, maar in het wilde genomen uit een aantal gebouwen van verschillende bouworde; sommigen staan op den vloer, anderen op voetstukken, bij anderen heeft men nog plinten moeten aanbrengen tusschen de kapiteelen en de architraaf, om ze de vereischte hoogte te doen bereiken. De smalle en lage vensters, in het bovenste gedeelte van den muur aangebragt, zijn voorzien van wit marmeren blinden, die zwaarmoedig en moeijelijk op hare steenen hengsels draaijen. De binnenmuren zijn bekleed met platen van het schoonste purperen en groenachtig cipollino, dat zijnen ouden glans heeft behouden, terwijl het marmer van St. Marcus eene doffe kleur heeft aangenomen, dat de oude kleuren naauwelijks laat gissen. De vloer is bijna geheel mozaïk, waartoe de kostbaarste materialen zijn gebruikt. De teekening is dikwijls zonderling. Men vindt er, naast nabootsingen van Turksche tapijten, herinneringen van het Opus Alevandrinum, dat bij het verval van het keizerrijk zoo algemeen gezocht was. Men ziet er teekeningen uit de Byzantijnsche school, zoo vruchtbaar in Christelijke allegoriën; den mystischen wijnstok aanschouwt men er met zijne

{==72==} {>>pagina-aanduiding<<}
rijpe druiven, wier bloed wordt geplengd in kelken of in de pers; paauwen spreiden er hunne staarten uit, bezaaid met sterren, en leeuwen, het zinnebeeld van St. marcus, geven aan het geheel het kenmerkende van de Lagunen.
De groote mozaïk-schilderij, die tegenover den bisschoppelijken muur eene geheele zijde van de kerk bedekt, is te regt beroemd, om hare meer dan gewone grootte, om het aantal der beelden en om hare oudheid, die men met waarschijnlijkheid kan doen opklimmen tot de eerste jaren der dertiende eeuw. Om deze schilderij te bouwen boven den hoofdingang, dien men overigens heeft geëerbiedigd, heeft men onderscheidene vensters moeten digt maken, en dus het licht in de kerk verminderen. Uit het oogpunt der kunst zoowel, als der geschiedenis, verdient dit stuk eene uitvoeriger beschrijving.
De bovenste afdeeling der schilderij beeldt christus af, die met den regterarm het kruis opheft, terwijl de andere zinnebeelden van zijn lijden verspreid liggen op een' cirkelboog, die de wereld schijnt aan te duiden, en die den Heiland tot voetbank dient. Met de andere hand trekt hij een bejaard man naar zich toe met een smeekend gelaat, en voor wien eene vrouw, in eenen langen sluijer gewikkeld, schijnt tusschen beide te treden. Ter regterzijde van christus strekt eene mannelijke gedaante, bekleed met opperkleed en mantel, in eene biddende houding de hand naar het kruis uit; op eenigen afstand bidden een groep mannen en vrouwen, het hoofd omringd van de glorie, die de hemelsche gelukzaligheid aanduidt, met blijkbaren ernst, terwijl twee mannen, als leeken gekleed, met drift gesticuleren. Het komt mij voor, dat deze afbeelding het berouw van petrus na zijne verloochening voorstelt. De twee voornaamste smeekelingen zouden maria en de dooper moeten zijn. Rondom het hoofd van den Verlosser schittert de gekruiste glorie, en aan de beide zijden van het geheel schijnen twee staande Engelen, wier kleederen met sterren bezaaid zijn, en wier groote vleugels zijn zamengeplooid, de eene hand op te heffen, als om iets aan te kondigen, terwijl zij in de an-
{==73==} {>>pagina-aanduiding<<}
dere hand een' keizerlijken wereldbol dragen, links met een enkel, regts met een dubbel kruis geteekend. Men ziet, dat de kunstenaars, te Torcello gebruikt, zoo zij van geboorte Byzantijnen waren, gelijk hun stijl aanduidt, toch de Roomsche orthodoxie huldigden in de voorstelling van het primaat van petrus.
In het midden der tweede afdeeling zit christus, even als in het gezigt des profeten ezechiëls, tusschen de Cherubijnen en de geheimzinnige raderen, wier velgen vol oogen waren; de glans, die den Heer omgeeft, duidt misschien den vuurkring aan, waarin de zoon van buzi de verschijning zich zag vormen, waarmede zijn verhaal aanvangt. De Maagd maria en johannes de Dooper staan bij den troon; ter regter- en linkerhand zitten de twaalf Apostelen, gekleed als Byzantijnsche senatoren; de eenige van hen, die aan eenig bijzonder teeken kenbaar is, is petrus met de sleutels; in de tweede en derde rij staan de hemelsche heirlegers, waarvan een der aanvoerders eenen staf in de hand heeft. De derde afdeeling heeft drie onderwerpen. Ter linkerzijde schijnen twee Engelen, met geweld de bazuin blazende, den demon der zeeën op de vlugt te jagen. Deze is eene naakte vrouw, die op eene reusachtige schildpad zit, welke eenen ongelukkige verslindt, wiens hoofd en armen nog buiten zijnen bek hangen. Het dier zwemt door de golven, die over de voeten van de wulpsche vrouw spoelen; rondom haar zwemmen visschen, waarvan zij er met de eene hand een grijpt, terwijl zij met de andere eene soort van horen tegen hare borst drukt. Deze ingewikkelde allegorie van de gevaren van den wellust vindt men ook in sommige andere kunstvoortbrengselen van dit tijdvak. Een derde Engel schijnt den schat der hemelsche zegeningen over de aarde uit te storten, afgebeeld door eenen met sterren bezaaiden horen van overvloed. Aan de regterzijde ziet men twee Engelen, die op den horen blazen, aan den ingang van een groot gewelf, waaronder twee waakzame honden zitten; men ziet in het verschiet groote velden. Wij herkennen hier de voorbereiding en aankondiging van het laatste oordeel.

{==74==} {>>pagina-aanduiding<<}
In het midden verheft zich een altaar, dat ook eene put schijnt af te beelden, eene fonteine van water, springende tot in het eeuwige leven; een boek, gesloten met eene draperie, rust op het altaar. Twee Cherubijnen zweven er boven; twee Engelen, waarvan de een eenen herdersstaf draagt, naderen het Heilige der Heiligen, en schijnen twee smeekelingen aan te moedigen, eenen man en eene vrouw, die ootmoedig voor het Boek zijn nedergeknield. De houding van deze laatsten, veel minder dan die der hemelboden, toont, dat de kunstenaar in hen nog levende schepselen heeft willen afbeelden, misschien de schenkers van deze schilderij.
In eene volgende afdeeling vangt het groote tooneel des oordeels aan. Van de regter- naar de linkerzijde breidt zich de stoet der gelukzaligen uit, wier eerste rijen uit bisschoppen en geestelijken bestaan. Voor dezen stoet uit vliegt een Engel, die eene schaal in evenwigt in de hand houdt; gewapende duivelen snellen hem te gemoet, die te vergeefs het evenwigt trachten te verstoren. Wat verder houdt de koning der hel, satan of pluto, midden tusschen vlammen zittende, eene vrouw op zijnen schoot; helsche geesten zweven in de vlammen, en worden door twee Engelen met hunne lansen teruggedreven.
De laatste afdeeling is door den hoofdingang in drie deelen gescheiden. Boven den ingang ziet men de buste van de moeder des Zaligmakers, gekleed als eene Oostersche Koningin, het hoofd bedekt met eenen sluijer, de glorie om het hoofd en haren zegen uitdeelende. Ter linkerhand ziet men vlammen, waarin de veroordeelden van beide geslachten, ieder afzonderlijk, zuchten. Ontvleeschde hoofden, met afzigtelijke vleugels, zijn elders opeengestapeld. Aan de regterzijde ziet men het paradijs. God de Vader zit onder eenen palmboom, op Zijnen schoot rust Zijn Zoon, voor wien eene andere kinderlijke gedaante knielt. Johannes de Dooper en een ander vorst der gezaligden, misschien elia of mozes, zijn staande afgebeeld in eene verrukking van bewondering. Een Engel schijnt petrus binnen te leiden, die weder zijne slentels in de

{==75==} {>>pagina-aanduiding<<}
hand heeft en den Heiland het zinnebeeld der vrijgekochte zielen aanbiedt, eene miniatuur van menschelijke gedaante in eene schitterende lijst.
Aan den voet van dit schilderstuk heeft men als wijwaterbak een marmer geplaatst van hooge oudheid, dat naar mijn oordeel behoort tot de Christelijke school van het Oostersche rijk, en niet gediend heeft tot vereering der afgoden, gelijk de overlevering verzekert.
Het Baptisterio, afgescheiden van de kerk, gelijk oorspronkelijk meestal en ook nog in onze dagen doorgaans in Toskanen, is eene ronde kapel van groote eenvoudigheid en merkwaardig om een gedeelte van hare Gothische sieraden.
Ook de toren staat afzonderlijk, zwaar geteisterd door den tijd. Men klimt er langs een niet steilen en geregelden trap naar boven; op vele plaatsen is deze wel vervallen, maar toch nog te gebruiken; en wij bereikten eene soort van plat, vanwaar wij de geheele landstreek konden overzien. Het getij was zoo laag, dat de gansche uitgestrektheid der Lagunen het somber voorkomen had van eene moerassige woestijn; de witte zeilen van eenige visschersschuiten schitterden alleen op de kanalen, welke deze moddervlakte doorsnijden. Venetië vertoonde zich aan den gezigteinder met zijne rijen van witte huizen, zijne torens, gekroond met bronzen naalden, en zijne koepeldaken, wier gepolijste steenen en metalen bekleedsel in de stralen der zon flikkerden. Ten noorden onderscheidden wij enkele der mondingen van de Piave en den ingang van de tweede Lagune, aan wier verarmden oever Caorla ligt, en waar de vroegere stilte meer en meer begint te heerschen. Handel en nijverheid hebben het leven, dat zij hier eertijds plagten te wekken, naar elders overgebragt; zoodanig is nu nog het lot van Grado, dat wij door de nevelen niet konden zien, die, door den scirocco voortgestuwd, het achterste gedeelte van de golf bedekten en naar de Juliaansche Alpen opstegen. Het was in de eerste warme dagen der lente, en de zon, die op de sneeuw straalde, welke deze bolwerken van Carinthië met een wit kleed

{==76==} {>>pagina-aanduiding<<}
overspreidt, deed de wateren der rivieren door de gesmolten sneeuw zwellen.
De overblijfselen van Torcello zijn, even als die van Pisa, omringd van een grasveld, dat zeldzaam wordt betreden, en waar onder het groene tapijt vele grafsteenén zijn verborgen. Eene van de zijden dezer stille vlakte wordt gevormd door de instortende muren van het Paleis der Gemeente, een gebouw van de dertiende eeuw in Gothischen stijl. Een enkele geaderde marmeren pilaar staat nog overeind.
Het voetstuk, waarop eertijds de staak rustte, van welke de banier des gevleugelden leeuws afwoei vóór het paleis, is niet meer dan een vormeloos, verminkt stuk steen, bedekt met mos. Nog staat in het midden der grasvlakte een zware en lompe wit marmeren zetel, waar vroeger de Tribuun, de aanvoerder des volks, somtijds misschien ook de Doge zich nederzette, om regt te spreken. Dit zinnebeeld van oude zeden, eenvoudig en krachtig in hare jeugdige frischheid, gelijkt zeer naar den Stoel van Scone, dat palladium der Schotsche onafhankelijkheid. De Seggiolone van Torcello, door den tijd aangetast en met klimop begroeid, boezemt nog als bij overlevering eerbied in aan het kleine getal van familiën, die den grond van het eiland behouwen.
Al die dorpelingen waren verzameld, om ons te zien vertrekken; de naïve uitdrukking van hunne heilwenschen, uitgesproken in het vleijende dialekt van Venetië, hetgeen is als de taal van een aardig kind, is de laatste herinnering, die wij van dezen klassischen grond medenamen, wiens stilte en rust, zelden gestoord, tot zachte mijmeringen en ernstige overpeinzingen opwekt.





{==77==} {>>pagina-aanduiding<<}

Liverpool.

(Uit Leo Faucher's Studiën over Engeland.)

(Vervolg en slot van bl. 33.)

4. Engelsche Policie.

De invoering van een scherper toezigt, dan bevorens, is niet zonder invloed op de hoeveelheid der misdrijven gebleven. Sedert de steden in Engeland door eene eigenlijke policie beschermd worden, zijn de boosdoeners voor een gedeelte naar het platte land verhuisd. Te Liverpool rekent men, dat, sedert dien tijd, duizend uitgeleerde dieven de stad ontruimd hebben, en dat in den tijd van vier jaren het getal der diefstallen 27 pCt. verminderd is. Dienvolgens zou het noodig schijnen, ook eene landpolicie in te voeren, gelijk zij in Frankrijk bestaat, waar men in de kleinste dorpen den gendarme in zijne uniform als vertegenwoordiger der openbare orde aantreft. De Ministers uit de Whigpartij hadden daartoe het voornemen gehad; zij hebben het echter niet kunnen doorzetten tegen de country-squires, (de landedellieden) die in het bezit der vrederegtersplaatsen zijn, en zich liever een weinig willen laten bestelen, dan hunne almagt over het landvolk door zulk eene centrale magt te zien beperken. Engeland moet zich dus nog met de door Sir robert peel opgerigte stadspolicie vergenoegen, aan welke de Engelschen en ook de Fransche Anglomanen verreweg de voorkeur boven de Fransche policie geven.
Neemt men de menigte menschen in aanmerking, over welke het bewind in Frankrijks hoofdstad tot handhaving der veiligheid beschikken kan, zoo zou men Parijs als de best bewaakte stad in geheel de wereld kunnen beschouwen. Eene bezetting van 15,000 man linietroepen, en 60,000 man nationale gardes vormen het talrijke reservekorps van een klein leger, hetwelk de Prefekt van policie onder zijne bevelen heeft. Dit leger bestaat uit 2500 municipale gardes te voet, 400 zulke gardes te paard, 830 sapeurs-pompiers, eenen staf van 300 schrijfbeambten, en eindelijk 2000 stadserjanten, agenten, commissarissen en inspecteurs. Desniettemin is de veiligheid op verre na zoo groot niet, als men bij zulke aanstalten regt zou hebben om te verwachten. Londen heeft,

{==78==} {>>pagina-aanduiding<<}
bij eene nagenoeg dubbel zoo groote bevolking, eene bezetting van drie tot vier regementen gardes, welke tot niets dienen, dan om voor de kazernen en paleizen parade te houden. De stedelijke policie bestaat, constabels, serjanten en inspecteurs te zamen gerekend, uit 5000 man. Deze handvol volks bewaart de orde onder twee millioenen menschen op de uitgestrekte ruimte, welke Londen beslaat. Zij is zoo weinig ontoereikend, dat zij integendeel detachementen leveren kan, welke men, op de eerste tijding van volksbewegingen, langs de spoorwegen naar Birmingham, Manchester, het prinsdom Wallis of eenig ander bedreigd punt afvaardigt. Te Livorpool, waar zoo vele bestanddeelen van wanorde aanwezig zijn, en waar de policie, door geene bezetting geruggesteund, den rusteloozen hoop der Ieren en 7 tot 8 duizend matrozen in toom te houden heeft, telt zij niet meer dan 600 man.
In Frankrijk is de policie eene inrigting, welke men er duldt uit vrees voor een nog grooter kwaad, doch welke men met eene soort van minachting beschouwt. De middelen, welke zij bezigt, veroorzaken, dat men haar voor hare diensten weinig dank weet. In Engeland heeft de policie geene mouchards, geene denonciateurs. Met de taak belast om misdaden te keer te gaan en de goede burgers te beschermen, bewaakster van personen en goederen, wordt zij als een vereerend ambt beschouwd. Alomme geniet zij de achting des volks. In sommige steden verheft die achting zich tot genegenheid. Te Glasgow, waar de vechtpartijen tusschen het werkvolk niet zelden tot moord en doodslag leiden, in die door derzelver ongezondheid, armoede en misdaden beruchte wynds, kan men het gemeene volk den opperintendant der policie hooren toeroepen: ‘Lang leve kaptein miller! God zegene u, kaptein miller!’ Laat de Heer delessert eens het plein Maubert of de Halles bezoeken, en wees verzekerd, dat geen mensch hem groeten zal.
In Frankrijk ziet de policiebediende zijne ambtspligten er toe beperkt, tegen misdaden werkzaam te zijn. Brave lieden te beschermen, is zijne zaak niet; hij heeft enkel met spitsboeven te doen. Hij verhoedt geen kwaad; hij komt niet eer tusschenbeiden, voor dat de wet werkelijk geschonden is. Vandaar zijn bitse toon, zijn trotsche ja soms uitdagende blik, vandaar de degen aan zijne zijde. Hij is eene

{==79==} {>>pagina-aanduiding<<}
proces- verbaal - machine, een arresteer- instrument, niets meer en niets minder. De policeman in Engeland heeft andere pligten. Hij moet voor de veiligheid van personen en goederen zorgen en instaan; hij moet waakzaam zijn en misdaden weren; maar tevens is hem aanbevolen, welwillend, voorkomend en voor het welzijn der maatschappij bezorgd te zijn. Hij beschouwt zich als den bestrijder der booswichten en als den dienaar der ordelijke lieden. Elk uur van den dag en van den nacht vindt gij hem op uwen weg. Hij meldt u de namen der straten, wijst u de huizen der inwoners, kortom geeft u alle berigten, die u van dienst kunnen zijn. Hij sluit de deur uwer woning, wanneer gij die bij toeval hebt laten openstaan; waarschuwt u, wanneer gevaar van brand zich bij u vertoont, of dat er bij u ingebroken is, en verschaft hulp. Hij brengt u uw kind terug, wanneer het misschien verdwaald is, of ten minste leidt hij het naar den naastgelegen post. Hij ruimt alle verhinderingen en alle gevaren van de straten; kortom, hij waakt voor en over u.
Geeft in Frankrijk de policie den burgeren bevelen, zoo hewijst zij hun in Engeland diensten. Hier gaat zij uit van de plaatselijke overheid, daar van het staatsbewind. Te Parijs is de Prefekt van policie de onmiddelbare vertegenwoordiger van de magt der Ministers. In de departementen bestuurt de door den Minister van binnenlandsche zaken of door den Prefekt benoemde Maire de plaatselijke policie, eeniglijk volgens den last der uitvoerende magt en onder het onmiddelbaar opzigt van den Prefekt. Hoe zou nu eene policie, die niet van de inwoners uitgaat, zich gehouden kunnen achten, hen met verschooning en deelneming te behandelen? In Grootbrittanje worden de Mayors door de gemeenten gekozen en in het belang der gemeente, onafhankelijk van het centrale bewind, dat slechts tusschenbeiden komt, wanneer het plaatselijk bestuur zijne pligten verzuimt of daartoe niet sterk genoeg is.
In het oefenen van haar opzigt bedient de Fransche policie zich deels van geheime, deels van opentlijke dienaren. De Engelsche erkent er slechts opentlijke. De gewezen Policie-prefekt vivien zegt in de Revue des deux Mondes van 1 Dec. 1842: ‘De veiligheidspolicie bevat opentlijke en geheime dienaren. De eersten slaan de dieven gade, doch

{==80==} {>>pagina-aanduiding<<}
mengen zich niet onder hen; de anderen naderen hen meer, en, zonder ooit aan hunne misdrijven deel te nemen, komen zij met hen zamen, leeren hen persoonlijk kennen, en zien zich daardoor in staat gesteld, de namen en bijzondere eigenheden dier booswichten te kunnen aangeven. De policie gebruikt sedert lang reeds geene misdadigers meer in de veiligheidsbrigaden. Ondertusschen is het onmogelijk, geheel en al van het gebruik dier klasse van menschen af te zien. Policiedienaren, die zich onder boosdoeners mengen willen, kunnen niet door reinheid van zeden en innerlijke achtbaarheid uitmunten.’ Dus spreekt de Heer vivien. De best ervarene policiebeambten, miller te Glasgow, whitty te Liverpool, beswick te Manchester, zijn de volstrektste tegenstanders eener geheime policie, en wenschen zich geluk, dat zij tot dezelve nimmer hunne toevlugt genomen hebben. In den ijver aller burgers, om hun berigt wegens misdaden en derzelver bedrijvers te geven, vinden zij eenen bijstand, welken geene veiligheidsbrigade hun verschaffen kan.
Zoo is de meening der Engelschen en van hen, die de Engelschen bewonderen. Ongetwijfeld is de medewerking der burgers de beste en eenigst waardige bijstand, van welken eene voortreffelijke policie zich bedienen kan. Maar de policie staat in Frankrijk niet daarom in eenen kwaden reuk, wijl zij slechte menschen tot opsporing van boosdoeners gebruikt, gelijk kwade honden tegen roofdieren gebezigd worden. De ontevredenheid tegen de Fransche policie ontstaat uit hare staatkundige werkzaamheid. Wanneer een bestolene met zijn verzoek om nasporing van den dief, dien hij aanwijst, afgewezen wordt, op grond dat, bij het openen der kamers, de policie zich met de dieven niet bemoeijen kan, zoo is dit waarlijk geenszins geschikt, om eenen Policie-prefekt zegenwenschen te verschaffen. Over het gebruik van geheime policiebedienden kunnen zich eigenlijk slechts zij beklagen, die het voorwerp van zulk een opzigt zijn; maar onverantwoordelijk is het, wanneer de policie geheime dienaren onderhoudt, die, in het vervullen van den hun opgedragen last, tot het begaan van wetsovertredingen uitlokken, ten einde der regering gelegenheid te verschaffen om geweld te gebruiken en op deze wijs schrik te verwekken. In Engeland echter heeft men, zoo al niet bij de stedelijke

{==81==} {>>pagina-aanduiding<<}
policie, evenzeer geheime agenten als agents provocateurs. (*) Het bestaan der geheime agenten is eerst korteling, bij gelegenheid van o'connell's proces, aan den dag gekomen. Wat betaalde opruijers betreft, zoo leest men in eene beknopte Geschiedenis van Engeland, (Abridgment of goldsmith's History of England continued) een boek, hetwelk ieder welonderwezen kind in het Britsche rijk in handen heeft, op het jaar 1817: ‘Het geding van watson, preston, hooper en thistlewood, die in het oproer van Spafields betrokken waren, eindigde met hunne vrijspreking, en bewees, dat spionnen van de gevaarlijkste soort door de regering gebruikt geworden waren.’ Hetzelfde gebeurde eenigen tijd later in het westen van Schotland. Het gebruik van zulke middelen was iets zeer gewoons bij castlereagh, dien byron daarom steenen in het graf nawerpt. Kortom, het ergste, wat de Engelschen aan de Fransche policie verwijten, is in Engeland of nog werkelijk voorhanden, of binnen menschengeheugen voorhanden geweest, en het eenige onderscheid is, dat in Engeland die aanstootelijke middelen niet door de plaatselijke policie gebezigd worden, maar in handen van eenen Staatsminister zijn; terwijl in Frankrijk de policie gecentraliseerd is, en de buitengewone zoo wel als de gewone diensten verrigt.

5. Policie te Liverpool.

De policie te Liverpool bestaat, gelijk wij gezegd hebben, uit 600 man, onder bestuur van een' opperconstabel (head constable) of opperintendant. Zij splitst zich in twee hoofdafdeelingen, de eene voor de burgerlijke, de andere voor de lijfstraffelijke dienst. De eerste omvat het korps van brandspuitgasten (firemen, min of meer overeenkomende met de Fransche sapeurs - pompiers), de markt-, weg- en lantarenopzieners, in alles honderd man. De tweede, de eigenlijke policemen, deelt zich weder in tweeën, in dag- en in nachtwakers (day - watchmen en night - watchmen) en heeft eene geheel militaire inrigting. Om het opzigt gemakkelijker te maken, is de stad in eene noordelijke en zuidelijke helft gedeeld. Elke helft staat onder eenen luitenant en is weder in sectiën afgedeeld, die door even zoo vele sectiën van poli-
{==82==} {>>pagina-aanduiding<<}
ciedienaren, elke onder eenen wachtmeester (sergeant), bewaakt worden. Onderafdeelingen van deze sectiën zijn onder enkele wakers gesteld en zoo berekend, dat de waker ieder punt van zijnen wachtgrond (beat) langzaam wandelende in een half uur tijds bezoeken kan. Bij het aanvaarden van zijne halfetmaalsdienst ontvangt hij eene naauwkeurige kaart van zijn beat en den last om zich met de namen en wezenstrekken van deszelfs bewoners naauwkeurig bekend te maken. Bij dag draagt hij geen ander wapen, dan eenen korten stok; voor den nacht krijgt hij nog daarenboven eene lantaren, eenen mantel, ratel en een' kleinen dolk (twitch). Hij moet de verdachte lieden in het oog houden, nazien of deuren en vensters der huizen wel gesloten zijn, en ingeval van misdaad, oproer of brand, hulp roepen, eer hij zelf hulp toebrengt. Zijn post is van verantwoordelijken aard. Hij heeft minder op belooning te rekenen wanneer hij eenen boosdoener vat,
dan wanneer, in zeker bepaald tijdsverloop, binnen zijnen wachtkreits geen misdrijf begaan is. Dit laatste wordt in de instructie als het beste bewijs van de vlijt der policie aangeduid. Evenwel moet men erkennen, dat deze grondstelling menigen wachter zou kunnen verleiden, om de sporen eener begane misdaad te doen verdwijnen.
De wachtmeesters, de twee luitenants en de opperconstabel doen, zoo des daags als des nachts, de ronde, om zich de zekerheid te verschaffen, dat de constabels of policiemannen op hunne posten zijn en de dienst niet veronachtzamen. Elke waker, die dronken, slapende, rookende of in gesprek met een vrouwspersoon betrapt wordt, wordt oogenblikkelijk afgezet. Men prent hun in, om wel, ingeval van nood, met vastheid en nadruk te handelen, maar, van den anderen kant, om zich niet met alles, wat hun voorkomt, te bemoeijen, niemand eenige noodelooze kwellerijen aan te doen, steeds met beleefdheid te spreken, en zichzelven meester te blijven, zelfs wanneer men hen mogt tergen. Een zeker aantal wakers wordt bij nacht op de groote stations, bij dag aan het policie-bureau en het policiegeregt in gereedheid gehouden, om de bevelen der overheid te volvoeren en zich overal henen te begeven, waar de zorg voor de algemeene veiligheid plotseling hunne tegenwoordigheid vereischen mogt. Liverpool heeft vijf groote policiestations. Bij elk derzelven is eene loods, onder welke de constabels exerceren en gemonsterd worden, een bureau, waar men de bevelen van den

{==83==} {>>pagina-aanduiding<<}
dag en de aanmerkingen omtrent het gedrag der manschap opteekent, ook opschrijft wie en waarom zij in hechtenis genomen worden, en eindelijk twee gevangenhokken (locksup), een voor de mans en een ander voor de vrouwen, die des nachts gevat worden. Deze violons, gelijk zij in Frankrijk genoemd worden, zijn afschuwelijke holen, welke licht en lucht slechts door een klein togtgat erlangen. Men klaagt, dat hier een fatsoenlijk man, die ongelukkiglijk, na een glaasje te veel gedronken te hebben, op straat aangehouden wordt, in het geval kan komen den nacht aan de zijde van eenen boosdoener door te brengen. Deze zonderlinge klagt is reeds vóór veertig jaren in Frankrijk gehoord geworden. Doch waarschijnlijk denkt men aan deze zoowel als aan gene zijde van het Kanaal, dat fatsoenlijke dronkaarts en gemeene dieven, hoezeer in andere opzigten hemelsbreed onderscheiden, in het punt van het overtreden der policiewetten overeenkomen, en, alvorens zij voor den regter gebragt worden, wel een en hetzelfde vertrek mogen deelen.
Wat aan de Engelsche policie niet weinig achting bijzet, is de zorgvuldige kens harer dienaren. Zij worden uit het getal der uitgediende onderofficieren genomen, of uit die handwerkers, die eenig schoolonderwijs genoten hebben en wier levensgedrag tot nog toe onberispelijk geweest is. Daar men natuurlijk ook op ligchaamskracht en rijzige gestalte ziet, zoo volgt hieruit, dat de constabels der nieuwe policie een' uitgezochten troep vormen, met welk en slechts de municipale garde te Parijs vergeleken kan worden. Als algemeene regel geldt, dat een ongewapende policeman tegen twee karels bestand is; driehonderd gewapende policiedienaren houden eene oproerige stad in toom.
In Frankrijk is dit zeker anders. Bij de opstanden koit na de omwenteling van 1830 heeft men te Parijs en te Lyon weinige honderden uit het volk een honderdvoudig getal policiesoldaten, linietroepen en nationale gardes zien weêrstaan. In Engeland loopen tienduizend menschen voor honderd dragonders. Het onderscheid ligt hierin, dat de Franschman meer militair is, en dat sedert de omwenteling het bewustzijn der gelijkheid in regten ook den armste een' zekeren geest van moedigen weêrstand inboezemt tegen alwat hij als dwingelandij beschouwt. De gemeene Engelschman, dien slechts de bitterste nood, niet, gelijk op het vasteland, verpligting om te dienen, onder de vanen drijft, heeft

{==84==} {>>pagina-aanduiding<<}
haat en verachting, maar nog meer vrees voor den soldaat. Voorts is de gemeene Engelschman in de vreeze des Heeren opgevoed; wij meenen niet blootelijk in de vreeze Gods, maar in de vreeze voor Lords en Gentlemen. Frans head verklaart in zijne Badreis naar Nassau: ‘Voor een fatsoenlijk man (gentleman) moet de kinkel, te land en ter zee, in ernstigen strijd en in kortswijl altijd onderdoen.’ Hierbij verbergt hij nogtans de weemoedige bezorgdheid niet, dat het overwigt der welgeborenen, ten gevolge van de pogingen der gelijkmakers (levellers), ook in Engeland zal ophouden. Middelerwijl is voor het oogenblik dit overwigt nog aanwezig. Wat men ook van Engelsche vrijheid vertellen mag, de gemeene Engelschman is zoo serviel als eenige Slavische boer. Hieruit verklaart zich dan ook het verschil tusschen de Engelsche en de Fransche policie. De gemeene Brit schuwt den policieman en geeft hem geene aanleiding om eenen bitsen toon aan te nemen. De policieman van zijnen kant is van zijne jeugd af gewend geworden, groot respect voor den gentleman te hebben. Hij beschouwt zich als den dienaar der fatsoenlijke lieden; arme drommels worden tot dezen niet geteld. De Fransche policiesoldaat beschouwt zich eeniglijk als den dienaar der wet, en waar hij ziet, dat zij overtreden wordt, treedt hij tusschenbeiden, zonder te vragen, of de overtreder een homme comme il faut of een chiffonnier is. Daarom vinden dan ook reizende Engelschen het gedrag der Fransche gendarmes en municipale garden insolent. Die echter de zaak zonder vooroordeel beschouwen wil, zal bevinden, dat het onderscheid der gewone handelwijs van eenen Engelschen en eenen Franschen policiedienaar zijnen grond heeft in het verschil van den
maatschappelijken toestand der beide landen en niet in dat der inrigting.

6. Policiegeregt.

De policie in de Engelsche steden is niet blootelijk een gezag van opzigt en bestuur, maar zij heeft ook hare regtsbevoegdheid. De policieregter is te gelijkertijd vrederegter, regter van instructie en van vonnisvelling, en óok met betrekking tot sommige onderwerpen scheidsman. Zijne bezoldiging staat in verhouding tot het gewigt zijner ambtsbezigheden en tot den tijd, dien hij daaraan besteden moet. Dit is eene groote nieuwigheid in de aristocratische wijze

{==85==} {>>pagina-aanduiding<<}
van het Engelsche landsbestuur, bij hetwelk de post van vrederegter zonder betaling wordt waargenomen en als eene soort van heerlijk regt aan de groote landeigenaars behoort. Eene niet minder groote nieuwigheid bestaat daarin, dat de policiecommissaris (police - commissioner), die de aanklagte inbrengt en het daadzakelijke van het voorval, hetwelk daartoe aanleiding gegeven heeft, voor het geregt uit elkander zet, een regtsgeleerde is en kosteloos de partijen over regtspunten inlichting geeft. Hierbij is voorts de regtspraak eenvoudig en snel. Het aanbelang dezer nieuwigheden zal men gemakkelijk inzien, en daarbij zich ook verwonderen, dat het invoeren daarvan gelukt is, wanneer men bedenkt, met welk eene innige tevredenheid de Engelsche natie zich sedert achthonderd jaren door hare regters aan den leiband heeft laten leiden en door hare advocaten uitplunderen. Liverpool heeft slechts één policiegeregt, Manchester twee, Londen (de City niet gerekend) negen.
Laat ons eens de policiegeregtszaal binnentreden. Zij is in twee deelen gescheiden. Een derzelven blijft aan de regtbank voorbehouden, het ander is aan het publiek ingeruimd. De regter plaatst zich op eene iets meer verhevene zitplaats. Vóór hem, op eenen lageren trap, zitten de policiecommissaris, welke den post van openbaren aanklager vervult, de griffier, die de verklaringen opteekent, en de penningmeester, die de boeten ontvangt. Tegenover hen, midden in de zaal, is het tooneel, waarop de beschuldigden verschijnen. Het staat door middel van eenen onderaardschen gang met de gevangenis in verband. Ter regter zijde van den regter zitten, op banken, de geregtsdienaars, en tegenover dezen is het afschutsel (the box) der getuigen. Het ter linkerzijde gelegene deel van het tooneel is voor de civiele partijen. Aan het tegenovergestelde gedeelte der zaal rijst de plaats voor het publiek amphitheatersgewijs in de hoogte. Dit publiek is zeer gemengd. Niet zelden zijn de toekijkers van gisteren de beschuldigden van heden. De Engelschman is zoo onverschillig niet jegens leven en goed, dat hij hetzelve aan nieuwsgierigheid en landsgebruik zou opofferen. Desniettemin doet hij van de openbaarheid der geregtsverhandelingen geenen afstand, uit vrees, dat deze misschien eene school voor de dieven zouden kunnen worden. Hij weet maar al te wel, dat booswichten hunne kunsten elders leeren kunnen en inderdaad ook leeren, en dat, zoo al hier en daar een

{==86==} {>>pagina-aanduiding<<}
gaauwdief de geregtszaal tot zijne studeerkamer maakt, van den anderen kant daarentegen, door deze openbaarheid, honderd eerlijke lieden leeren, zich voor de kunstgrepen der gaauwdieven te hoeden.
Het eerst worden steeds diegenen voorgeroepen, die zich aan vergrijpen tegen de openbare orde schuldig gemaakt hebben; vervolgens komen de zoodanigen aan de beurt, welken zwaardere misdrijven of misdaden te last gelegd worden, en eindelijk worden burgerlijke geschillen afgedaan. Daarenboven heeft de policieregter, uit aanmerking van het hem opgedragen toezigt, het regt, om verlof tot het oprigten van tapperijen te verleenen of het te weigeren, en voorts diegenen gehoor te geven, welke anderen wegensaangegane schulden aanklagen of tot bepaling hunner wederzijdsche regten willen dagvaarden. Deze eenige policieregter heeft menigmaal, in eene enkele zitting, over meer dan honderd gevallen te beslissen.
De regtsverhandeling in strafzaken is wel is waar summier, doch levert niettemin alle waarborgen, welke men verlangen kan. Te Parijs moet dikwerf een beschuldigde drie dagen lang wachten, alvorens de regter van instructie tot het onderzoek der tegen hem ingebragte aanklagte overgaat en het bevel tot geleide in een bevel tot arrest of tot vrijlating veranderen kan. En dit voorloopig onderzoek heeft met geslotene deuren plaats, zoodat de beschuldigde zijnen waarborg eeniglijk in het verstand en de billijkheid van den regter vinden moet. In Engeland mag, zoodra het een gering vergrijp betreft, ieder constabel eenen gevangene terstond tegen borgtogt ontslaan. In allen gevalle heeft de gearresteerde de zekerheid, dat hij den volgenden morgen verhoord zal worden. Dit eerste verhoor heeft opentlijk plaats. De policiecommissaris of de griffier geeft beknopt de omstandigheden en redenen der gevangenneming op, en de regter vraagt hem naar naam en stand. Heeft hij reeds iets met de justitie te maken gehad, zoo herinnert de griffier der gevangenis, wat uit vroegeren tijd over hem te zeggen is. Vervolgens komen de verklaringen der getuigen. Dezen en de dienaren der policie zweren op het Evangelie, de waarheid zonder haat of hartstogt te zullen zeggen. Na afloop hunner verklaringen legt hun de regtsverdediger van den beschuldigde tegenvragen voor, door welke hij, in het belang van zijnen cliënt, tegenstrijdigheden in hunne getuige-
{==87==} {>>pagina-aanduiding<<}
nissen poogt te ontdekken. Eindelijk wordt de beschuldigde zelf gevraagd, wat hij tot zijne verschooning kan inbrengen, en verkiest hij niet te spreken, zoo wordt hij er niet toe gedwongen. Blijkt het nu bij dit onderzoek, dat de zaak voor de assises behoort, zoo wordt het protocol gelezen, de beschuldigde moet het of bekrachtigen of verbeteren, en de policieregter doet hem naar de gevangenis van het graafschap brengen, waar hij de eindelijke uitspraak der grand jury over zijnen
staat van beschuldiging moet afwachten. Valt het misdrijf niet onder de bevoegdheid dezer gezworenen, zoo beslist de policieregter in eersten en laatsten aanleg. De straf, tot welke hij veroordeelen mag, gaat geene tien pond sterling boete of zes maanden gevangenis te boven. Geheel de regtshandeling duurt naauwelijks tien minuten, soms minder dan vijf. Dit is de snelle justitie van eenen Oosterschen Kadi, omkleed met de beschermende vormen, welke tot den voortgang der beschaving behooren. De oude regtsgeleerde paruiken schreeuwen over het oppervlakkige en overijlde van zulk eene handelwijs; maar de praktische zin des volks erkent, dat de uitspraken geen haar slechter uitvallen dan bij de vroegere eindelooze procedures, gedurende welke de beschuldigde in den kerker moest verkwijnen.
In de zittingen dezer policiegeregten kan men de bestanddeelen leeren kennen, waaruit de stedelijke bevolkingen zamengesteld zijn. De schouwplaats is grooter en de tooneelen meer verscheiden, dan bij de Fransche. Het heeft het voorkomen, alsof de maatschappij tot in hare diepste kolken opgewoeld was, om slijk en schuim naar boven te laten stijgen. Al de aangezigten, die hier voor de blikken van den waarnemer voorbijgaan, dragen den duidelijken stempel hunner levensgewoonten. De ontuchtige vrouwen, die bij een nachtelijk straatgerucht gevat geworden zijn, verschijnen, schamel gekleed, met verzopen troniën en in walgelijke onreinheid. Nevens de landloopers en bedelaars van onzen tijd zouden die, welke hogarth's penseel vereeuwigd heeft, zich als prinsen voordoen. De geldleeners op onderpand hebben eenen eigenaardigen trek in hun gezigt, die eene mengeling van huichelarij en hebzucht verraadt; men meent daarin gelijkenis te vinden met den uil en met den gier. De troniën der uitgeleerde dieven duiden in het geheel geene gemoedsbeweging aan. Deze soort van lieden weigert gewoonlijk, zelve den regter te antwoorden, en verlangt al-
{==88==} {>>pagina-aanduiding<<}
leen van hare verdedigers, dat zij de getuigen in verlegenheid zullen brengen. Hebben zij alle hoop verloren om aan de straf te ontkomen, dan vieren zij hunner onbeschaamdheid en ruwheid bot. Onder hen zijn er, die bij afwisseling in de gevangenis en in het werkhuis komen. Dit onderstelt, dat een arm en een slecht mensch onder ééne klasse gerangschikt worden, en verklaart den doodelijken afschuw, dien eerlijke armen voor het werkhuis koesteren. De ontslagene boosdoeners schelden op de regenten van het werkhuis (relieving-officers) en durven zelfs naar hen slaan, wanneer zij hun den dikwerf misbruikten onderstand weigeren. Waarom geene afzonderlijke inrigtingen voor ontslagene misdadigers daargesteld? - De Iersche vagebonden zijn van al de overigen ligt te onderkennen.
Zij hebben boven hen vooruit, dat zij de toehoorders door de levendigheid hunner fantasie en door de naïveteit hunner antwoorden aan het lagchen brengen. De eenige lieden van een min of meer fatsoenlijk voorkomen, die voor het policiegeregt gebragt worden, zijn de gentlemen, welke men hier of daar dronken op straat heeft vinden liggen, of de kasteleins uit herbergen, waar eenig ergerlijk voorval gebeurd is. Beide soorten van personen mogen, tegen betaling eener boete, het noemen hunner namen weigeren en dus hun fatsoen bewaren. In Frankrijk mag zoo iets niet gebeuren. Ongelijkheid van stand laat men er zich welgevallen, niet ongelijkheid voor de wet.
De policieregters staan algemeen in achting. Jardine, in Bowstraat te Londen, rushton te Liverpool, maulde te Manchester zijn mannen, welke iedere regtbank in geheel de wereld eer zouden doen. Zij hebben hun aanzien niet minder aan hunne grondige regtsgeleerdheid, dan aan de gewone billijkheid hunner uitspraken te danken. Tevens helpt ook de gunst, waarin de besturende policie staat, om de regterlijke in eere te houden. Deze gunst rust niet zoozeer op de hier boven opgegevene redenen, welke de Engelschen gewoonlijk aanvoeren, als wel op de omstandigheid, dat de policie in Engeland niet alleen tucht- maar ook weldadigheidsinrigting is. Te Glasgow doet zij des winters onderstand voor het gebrek lijdende werkvolk inzamelen. Te Londen belast zij zich met de ontvangst der liefdegaven van rijken, en doet dezelve aan behoeftige gezinnen uitdeelen, die door de gewone armeninrigtingen niet genoegzaam bedacht

{==89==} {>>pagina-aanduiding<<}
worden. Te Liverpool komt zij met hare diensten tusschenbeiden, om, op het een of ander schip, vrije vaart voor zoodanige armen te verkrijgen, die naar hunne geboorteplaats wenschen terug te keeren. Hieruit, en niet uit den afkeer van geheime agenten, of uit den zachteren toon der policiedienaren, zijn de zegenwenschen te verklaren, met welke nu en dan de hoofdconstabels door het volk ontvangen worden, en de genegenheid, die in het Britsche rijk over het algemeen jegens de policie gekoesterd wordt.
Te Liverpool wordt de policie zelfs door diegenen met een goed oog aangezien, die onder hare regtsoefening vervallen zijn. Het policiegeregt is hier, meer dan elders, met ernstige zaken overladen, en de vrijsprekingen zijn naar evenredigheid menigvuldiger, dan in andere geregtsdistrikten van een gelijk aantal zielen. De overkropping der gevangenissen dwingt den regter, een oog toe te doen. Hij veroordeelt zoo weinig immer mogelijk, omdat hij niet weet, waar hij de veroordeelden zal huisvesten. In het huis van arrest (the lockup) zijn er doorgaans 50 of 60, in de strafgevangenis bij de 800. Deze gevangenis, naar het plan van howard gebouwd, moge naar buiten uitgebreid, en naar binnen de ruimte, aan elken gevangene toegedeeld, zoo veel men wil beperkt worden, de ondeugd maakt zulke voortgangen, dat hare eigene overmaat haar eene soort van straffeloosheid verschaft. Ondeugd, armoede en sterfte houden te Liverpool gelijken tred met de toenemende bevolking. Driemaal honderdduizend menschen, in eene ruimte van twee vierkante Engelsche mijlen zaamgedrongen, is iets onnatuurlijks en wreekt zich door ziekte en dood; gelijk ook de onmiddelbare nabuurschap van den grootsten rijkdom en de diepste armoede noodwendig misdrijven na zich slepen moet.





De waarlijk bekeerde misdadiger.

(Uittreksel uit het jaarlijksch Verslag, uitgebragt in de Algemeene Vergadering der Société de la Morale Chrétienne, gehouden te Parijs, den 15 April 1844, onder voorzitting van den Heer villenave.)

Ingevolge de bedoeling van den edelmoedigen monthyon, worden, telken jare, door de Fransche Akademie, prijzen

{==90==} {>>pagina-aanduiding<<}
toegekend, ter belooning van deugdzame bedrijven. Dit is eene instelling, alle lofsprake waardig, en zij, die dezelve misprijzen, door te beweren, dat de deugdsbetrachting geene zaak is, die zich met medailles en eerekroonen laat vergelden, verliezen uit het oog, dat de toegewezen prijs niet zoo zeer eene bijzondere belooning uitmaakt, als wel eene algemeene opwekking ten goede, en dat deszelfs toewijzing minder beteekenend is voor hem, die den prijs verwerft, dan wel voor de groote menigte, die zulks met toejuiching aanschouwt. Bewerende dat monthyon wèl gedaan heeft, veroorloof ik mij te zeggen, dat een onzer achtingwaardige Begunstigers welligt nog beter heeft gehandeld. De eerste bepaalde een' prijs ter bekrooning der deugd - de ander schonk denzelve aan het berouw, getrouw aan het aandoenlijk Evangelisch denkbeeld: dat er meer blijdschap is in den Hemel over één berouwhebbend zondaar, dan over negenënnegentig regtvaardigen, die de bekeering niet behoeven.
Ten gevolge daarvan wordt een prijs van zedelijke eerherstelling uitgeloofd aan den veroordeelde, die, sedert zijn ontslag uit de gevangenis, zijn vorig misdrijf, op de bestmogelijke wijze, door een uitstekend goed gedrag, zal hebben uitgewischt. In het vorige jaar is deze prijs uitgereikt, en ondervonden wij alleen het belemmerende der keuze; ook dit jaar is dit wederom het geval, en welligt hoort gij niet zonder aandoening het verslag der daden, die wij wenschen te bekroonen.
Ik zal den persoon alleen bij zijnen voornaam aanwijzen; want wij hebben goedgevonden zijnen geslachtsnaam te verzwijgen, en gij gevoelt, dat eene kiesche en billijke terughouding ons hiertoe noopt. Louis, alzoo, werd ten jare 1776 te Pontoise geboren. Gehuwd, en vader van twee kinderen, leefde hij aldaar als schrijnwerker zeer stil, toen het lot, waaraan hij drie malen was ontsnapt, hem eindelijk tot de krijgsdienst opriep. De ongelukkige deserteerde, om zijne betrekkingen weder te zien; vervolgens genoodzaakt zich schuil te houden, geraakte hij in slecht gezelschap, liet zich medeslepen, en werd medepligtige bij een' belangrijken diefstal, ten gevolge waarvan hij tot zestien jaren gedwongen arbeid werd veroordeeld. Hij onderging deze straf, gedroeg zich wèl, werd in 1823 ontslagen, en keerde naar zijne geboortestad terug, die hij sedert niet weder verliet, zijn voormalig beroep oefenende.

{==91==} {>>pagina-aanduiding<<}

Aanvankelijk vond hij alle deuren voor zich gesloten, en zelfs zijne voormalige vrienden weigerden hem te zien; langen tijd verkwijnde hij in een' staat van diepe ellende. Van tijd tot tijd openden zijne zachtzinnigheid, zijn geregeld gedrag en goede trouw hem eenige huizen, en de vooroordeelen, waarvan hij het voorwerp was, verminderden allengs. Men gaf hem werk, en hij herkreeg van lieverlede de vroegere algemeene achting weder. Men vergat ten laatste den voormaligen boosdoener, om in hem alléén den geschikten werkman te zien, en, nog zeer onlangs, schreef de Maire van Pontoise nopens hem: ‘Indien ik verpligt ware mijne heurs aan iemand in bewaring te geven, ik zou dezelve aan hem toevertrouwen. Eenigen tijd hevorens schreef een der Leden van de Regtbank ons, schier gelijkluidend: ‘Moest ik een waker voor mijn huis en kasten hebben, zoo zou ik hem uit twintig kiezen.’
Deze vrijwillige, volkomene en volhardende terugkeer tot het goede, op zichzelve reeds eervol te noemen, is slechts de voorrede van het herigt, dat wij ul. mitsdezen aanhieden.
Ten zelfden tijde leefde te Pontoise eene arme weduwe, wier lotgevallen en ongelukken aan het romantische grensden. Dochter van een werkzaam scheikundige, uitvinder van een stelsel van verlichting, hetwelk zijnen naam draagt, verviel zij, na den dood haars vaders, in handen van eenen ontrouwen voogd, die zich van hare bezittingen meester maakte en haar aan zichzelve overliet. Er toe gedwongen, langs den openharen weg, te hedelen, werd zij door een' van hare bloedverwanten, een eerwaardig geestelijke, herkend, liefderijk opgenomen, in een gedeelte van haren eigendom hersteld, en vervolgens aan een' Apotheear uitgehuwelijkt. Weldra echter hleef zij, met drie kleine kinderen, als weduwe, achter. De verkoop harer bezittingen verzekerde, gedurende eenigen tijd, haar onderhoud; deze hulpbron uitgeput zijnde, leefde zij van haar naaiwerk; maar onverwacht ziet zij zich aangetast door eene zware krankte.
Deze kleine familie was op het punt om van gebrek te vergaan, toen de Voorzienigheid haar een steunpunt aanbood. En welk een steun? De oud-veroordeelde, de nederige schrijnwerker, die haar geheel vreemd was en, zelf behoeftig, ter naauwernood van zijner handen arbeid leefde! Eene verlamming had de weduwe van het gebruik harer heenen beroofd; maar hij, elken dag zijne werkplaats verlatende,

{==92==} {>>pagina-aanduiding<<}
bragt haar, op zijne stevige armen, naar het bad, naar de kerk, naar den geneesheer; en dan, anderwerf zijne bezigheden daarlatende, droeg hij haar elken dag naar hare woning terug.
Dit deed hij gedurende een viertal jaren; maar nu verergerde de kwaal; alle ledematen werden verlamd en het ligchaam met wonden als bedekt. Driemalen daags begaf hij, wien de tijd zoo kostbaar was, zich bij haar, om haar te verbedden, te verbinden en, somtijds, de walgelijkste diensten te betoonen. Maar dit is geenszins alles! De algemeene liefdadigheid kon voor haar slechts over onvoldoende hulpmiddelen beschikken, en de arme daglooner vulde het ontbrekende uit zijne schrale kas aan. Dikwerf moest er naar Parijs worden gezonden, hetzij om geneesmiddelen, hetzij om iets anders, en hij, die zich, voor zichzelven, met naauwgezetheid, aan de maatregelen van toevoorzigt op veroordeelde ontslagenen had onderworpen, vreesde niet dezelve te overtreden, op het gevaar af van gevat en gestraft te worden.
Een zoo merkwaardig gedrag werd door hem, gedurende twaalf jaren, volgehouden. Maar ten laatste bezweek de ongelukkige. Het was wederom louis, die haar, in hare krankte, ondersteunde; in hare jongste oogenblikken week hij niet van haar, en sloot haar met eigene hand de oogen. Het noodlottig uur gekomen zijnde, droeg hij zorg voor de begrafenis; haar eene grafzerk schenkende, als de laatste liefdegift, welke de stervende van zijne toegenegenheid had afgesmeekt.
Twee dochtertjes bleven er nu nog over; beklagenswaardige weezen, van de geboorte af aan als toegewijd aan het onheil. Hij verzorgde deze kinderen, in zijne woning, gedurende eenige maanden. Door den nood gedrongen, plaatste hij de oudste, te Parijs, in eene werkinrigting, en zorgde er voor, dat zij, op eene voegzame wijze, werd uitgehuwelijkt. De jongste staat nog onder zijne voogdijschap; haar als een teederhartig vader gadeslaande, zoekt hij elken avond, na het volbrengen van zijnen arbeid, haar op, om haar naar huis te geleiden. In al de overige betrekkingen der zamenleving vertoont zich deze uitmuntende man dezelfde; overal tracht hij nuttig te zijn, en elken dag rijst de hoogachting voor zijne eerlijkheid, dienstvaardigheid en moedbetooning.

{==93==} {>>pagina-aanduiding<<}
Reeds telt dit leven van zelfverloochening en deugdsbetrachting eene reeks van tweeëntwintig jaren!
Dunkt het u niet, Mijne Heeren! dat het welligt schooner is zich zóó op te rigten, dan nimmer te hebben gestruikeld? De onschuldige hehoeft gewis niet veel aanwending van kracht ter volharding; alles staat hem ten dienste: de gewoonte, de algemeene denkwijs, en de reinheid van zijn gewisse; maar hij, die tot de diepste vernedering is afgedaald, die door de besmetting van het kwaad is aangetast, die van zijnen rang in het maatschappelijk leven vervallen verklaard werd, en die dan, zonder hulpmiddelen, zonder raadgeving, zonder ondersteuning, alleen door de sterkte van zijne zedelijke overtuiging en de deugdelijkheid van zijn berouw zich weet op te heffen - hij behaalt voorzeker eene groote en edele overwinning!
De Hooge Regering heeft ook alzoo gedacht. Door desbevoegde tusschenkomst hiertoe opgewekt, heeft zij zich gehaast, aan louis eene wettige eerherstelling te verleenen. Na deze eerste weldaad, of liever na deze eerste daad van regtvaardigheid, bleef nog eene andere over; zijne zedelijke eerherstelling. Met de vervulling dezer taak heeft ons Genootschap zich belast. Het heeft aan den schrijnwerker van Pontoise een' prijs van tweehonderd franken toegewezen; eene belooning, gering als onze inkomsten en zedig als onze zedige instelling, maar die, desonaangezien, hare waarde blijft behouden. Niemand denkt toch hier aan goud of zilver; en elk uwer gevoelt het, dat wij, de deugd vereerende, haar in geen geval betalen.
Dit voorbeeld, Mijne Heeren! kan welligt tot heilrijke uitkomsten leiden. Dat het hen, die misdreven, leere, nimmer aan zichzelven te wanhopen! dat het hun verkondige, dat ons Genootschap, wanneer zij boete doen, voor hun berouw niet onverbiddelijk zal wezen, en dat zij niet slechts op toegevendheid en vergetelheid, maar op erkentenis en eerbetoon mogen staat maken! Sommigen, welligt velen, zouden wenschen tot het goede terug te keeren, zonder daartoe den moed te bezitten; zij zien zichzelven door de schande als aan het misdrijf geketend, en gedurende hun geheel volgend leven zijn zij in eigen oog misdadig, omdat zij gedurende éénen enkelen dag zich schuldig erkennen moesten! Dat de prijs, op heden door ul. toegekend, hun leere, dat zij zich bedriegen, en hen bemoedige; opdat zij,

{==94==} {>>pagina-aanduiding<<}
de loopbaan intredende van berouw en boete, niet terugschrikken voor het opschrift, dat boven de poort der Hel geschreven staat!
Daarenboven; indien een leven zonder smetten zijnen roem en zijne eerwaardigheid achterlaat, heeft niet het berouw ook zijne voordeelen; vooral dat, hetwelk niet slechts de begane misstappen betreurt, maar dezelve door edele daden uitwischt en herstelt?
En wie is, overigens, de mensch, die nimmer struikelde? Zonder twijfel hebben weinigen zich de gestrengheid der wetten op den hals geladen; maar wie leeft er, die niet, in eenig opzigt, vergeving behoeft? De Godsdienst heeft dit begrepen; zij, die hare hemelsche belooningen verbindt aan eene eenvoudige schuldbelijdenis, aan eenen enkelen traan! Hij heeft het begrepen, de doorluchtige zanger, die ons, in roerende verzen, toeroept:

Helaas! elk sterfling moet op Gods ontferming hopen. 
Hield Hij zijn vaderarm alleen voor de onschuld open, 
Waar steeg dan de offergeur van liefde en dank omhoog? 
Maar 't waar berouw wordt deugd in 't vlekloos heilig Oog. (*) 

Met eene levendige aandoening wordt dit Verslag aangehoord en voortdurend toegejuicht.
De Voorzitter wijst, dienvolgens, aan den ontslagene van pontoise den prijs van tweehonderd franken toe, in naam van het Genootschap der Christelijke Zedekunde, op het berigt der Commissie ter zedelijke verbetering. (†)

Het is gewis, na de mededeeling van dit eenvoudig en aandoenlijk berigt der Commissie, geheel overbodig, daarbij nog iets van onze hand te voegen; wij zouden zelfs vree-
{==95==} {>>pagina-aanduiding<<}
zen daardoor den indruk te verzwakken, dien de bloote lezing voorzeker op ieder welgeplaatst hart moet hebben te weeg gebragt.
Wij kunnen alleen niet afzijn, bij deze voegzame gelegenheid, onze blijdschap te betuigen, dat de leer, die door de Leden der Fransche Société de la Morale Chrétienne, onder de zinsprenk: La Vérité par la Charité, beleden en beoefend wordt, sedert meer dan twintig jaren, in ons Vaderland hare belijders en beoefenaars heeft gevonden, en dat, welke stemmen ook sedert gepoogd hebben - en welligt nog pogen - om hen tot eene andere, minder menschlievende en minder Christelijke, belijdenis over te halen, zij, des onaangezien, gedachtig aan paulus vermaning, nevens hunne buitenlandsche Broeders, de Waarheid wenschen te betrachten door de Liefde.

December, 1844.

w.h. warnsinck, bz.

Bienst en wederdienst.

I.

Voor de eerste deur in den gang hield de manschap halt, maakte front en rigtte zich.
‘Afgelost!’ riep de schildwacht, die op post stond; het parool werd gewisseld, een soldaat nam de plaats van den vorigen post in, en verder ging het, ruw en onverschillig, voort, even alsof achter de ginter gesloten poort een wild dier zich ophield, in plaats van een mensch, dat van jammer en ellende verging.
Toen de duisternis allengs viel, en de donkere gang door enkele lampen verlicht was geworden, kwam een man met sneeuwwitten baard en haren, en wiens geheele houding den last des ouderdoms verraadde, langzaam dien gang door. Een zware sleutelring in zijne regter- en eene lantaarn in zijne linkerhand deden in hem den cipier vermoeden; doch de uniform en de sabel aan zijne zijde duidden den militair aan: vermoedelijk was beide in een en denzelfden persoon vereenigd.
De wachthebbende post schouderde het geweer; de oude beantwoordde zulks door eene vlugtige beweging van de hand

{==96==} {>>pagina-aanduiding<<}
aan den hoed, bleef voor de bovengenoemde deur staan, en zocht een' sleutel uit den rammelenden sleutelbos.
‘Had de duivel,’ mompelde hij wrevelig binnensmonds, ‘wel een rampzaliger beroep, op mijnen ouden dag, voor mij kunnen uitzoeken, dan het ambt van dievenleider, cipier en scherpregter? Ach, ik had liever gewenscht, dat de eerste kogel de beste mij had neêrgelegd, dan dat ik zoo laag mij vernederen moet! - Daar kan onmogelijk zegen op rusten!’
Juist had hij den sleutel gevonden om de deur te openen, toen zijn oog meer bepaald op den soldaat viel, die nog in reglementair voorgeschreven houding als in den wand gedrukt stond, en die, zoo als hij meende, eenigzins spotachtig lachte over hetgeen hem daar zoo ontvallen was.
‘Wat meesmuil jij daar?’ bromde de oude, ‘wat hou jij de kaken scheef, alsof je koloquint ingeslikt had, neuswijze vlasbaard.’
‘Neem het mij niet kwalijk, Sergeant,’ hernam de soldaat, terwijl hij zijn gelaat weder effen en glad trok, ‘het kwam mij maar wat zonderling voor, dat gij over eene zaak redeneerdet, die, voor lieden van onzen stand, eene ware uitspanning van de vermoeijenissen van de dienst wezen moet.’
‘Uitspanning?’ zuchtte de onderofficier, ‘uitspanning? wel, wie hoort er van! - Eene schrale uitspanning voor een oud man, wiens hart toch niet van steen is, om dagelijks in de holen des ongeluks om te waren, duizend gruwelijke voorvallen te aanschouwen, die ons het merg in de beenen doen verdroogen, en dan alle dagen een paar ongelukkigen te zien, wier laatste brood weldra zal gebakken worden. Maar, wat verstaat gij van dingen, - die - in de soldatenschool niet te vinden zijn.’
‘Nu, nu, Heer grandjonc,’ voegde de soldaat hem eenigzins geraakt toe; ‘gij redeneert, alsof iemand van ons ook geen mensch van vleesch en bloed ware, en geen aasje medelijden in het lijf had! Ik denk echter, met verlof, dat zij, die daar achter die grendels hunne straf verwachten, verraders en slechte knapen zijn, door den krijgsraad veroordeeld, - overtreders der wetten, wien regt wedervaart, en waarover ons verder het oordeel niet toekomt, dan alleen te denken: die heeren gezagvoerders en wetgevers zullen het te verantwoorden hebben, wat wij, als hunne onderhoorigen, moeten verrigten!’

{==97==} {>>pagina-aanduiding<<}

‘In den grond hebt gij wel gelijk, mijn vriend,’ hernam de sergeant, veelbeduidend het hoofd schuddende, ‘en het is niet goed, wanneer ondergeschikten aan de bevelen hunner meerderen niet gehoorzaam zijn, en niet blindelings opvolgen wat zij hun gebieden; de overigheid is eene dienaresse Gods, - alleen de mensch, van wat stand, ouderdom of geslacht hij wezen moge, blijft toch, Godlof, altijd mensch, en kan niet nalaten onwillekeurig te huiveren, wanneer hij zijnen natuurgenoot zoo maar, als het vee, op goed geluk, ter slagtbank moet zien slepen! - Hebt gij mij verstaan, kameraad?’
‘Volkomen, Mijnheer de wachtkommandant, en daar gij nu toch eenmaal aan 't praten zijt, zoo wees zoo goed en deel mij eens mede, wat die lieden eigenlijk uitgeregt hebben, die wij zoo zorgvuldig bewaken, en die, op morgen, mageren Hein niet ontkomen zullen?’
‘Hoor dan, mijn vriend - de zaak is volstrekt geen geheim, want met het aanbreken van den dag wordt ze voor heel de wereld kennelijk, en daarom vind ik er ook hoegenaamd geen bezwaar in, om u een en ander, zoo goed als ik kan, uiteen te zetten; - wel nu, de zaak heeft zich aldus toegedragen: Dit land is door ons ingenomen, of met vijandelijke troepen bezet geworden, en de Keizer denkt het nu als een' kostbaren buit voor zich te behouden. Nu kan de mensch, als een denkend wezen, die zijne overheid en zijne overtuiging tevens niet zoo ligt verwisselt, gelijk men zijnen handschoen omkeert, en die bovendien den loop der dingen niet kan vooruitzien, - nu kan hij niet anders, dan diengene, welke hem zijne vrijheden en voorregten, waarbij hij zich wèl bevond, ontneemt, verfoeijen, en dat hebben nu ook een paar van deze ongelukkigen meer opentlijk te kennen gegeven. Verklikkers hebben dit, buiten twijfel, vergroot en overdreven, den Keizer ter ooren gebragt - er is krijgsraad belegd geworden, en na den afloop des regtsgedings zijn deze rampzaligen ter dood veroordeeld. Het einde nu der zaak zal dit zijn, dat zij morgen, door de welaangelegde geweerloopen onzer dapperen, worden gefusileerd. Verstaat gij - dat is nu de eenvoudige historie.’
‘Dat's hard, en wel eene treurige geschiedenis, sergeant!’
‘Stil, jongetje, zeg dat zoo luid niet, zoo je geen' lust hebt om ook een lading schroot door uw hersenkas gejaagd te krijgen! - Wij hebben het niet te verdedigen en be-
{==98==} {>>pagina-aanduiding<<}
hoeven er dus niet over te redeneren; gelukkig hij, die bij alle bevelen zijner overheid eene bereidwillige hand en een' gesloten mond medebrengt! Houd dat in gedachte, mannetje!’
‘Alles goed en wèl, Heer grandjonc; maar die vrouw, die hier, in No. 1, den dood verwacht, wat mag deze dan wel gedaan hebben, dat men haar naar het leven staat? - deze zal men om een paar onschuldige woorden toch zoo streng niet straffen?’
‘Ja, hoor, kameraad, deze is voor zich en boven allen geheel onschuldig; zij moet de misdaad eens anderen met haar hoofd boeten.’
‘Eens anderen? - zijn wij dan hier kannibalen? Doch gij steekt, geloof ik, den draak zoo wat met mij, sergeant.’
‘Geenszins, ik spreek de zuivere en opregte waarheid. De zaak is kortelijk deze: De man van onze gevangene was boekhandelaar in de stad, welke wij tegenwoordig bewonen, en, zoo als ik mij heb laten verhalen, een zeer verstandig, braaf burger, wel wat hooghartig, heethoofdig en wrevelig; doch was - en dat kan ik geen' regtschapen vaderlander en vriend van zijnen geboortegrond ten kwade duiden - een geslagen vijand van den Keizer. Een zeker pamfletschrijver bragt onzen boekhandelaar, die winterhold genaamd is, kort vóór het uitbreken van den oorlog, een geschrift, waarin de beleedigendste uitdrukkingen tegen den Keizer en de armee voorkwamen, en verlangde van hem, dat hij het drukken en uitgeven zoude - de ongelukkige nam, zonder bedaard nadenken, den voorslag aan.’
‘Ik kan denken, dat het vuur, zoo als men zegt, uit het dak zal geslagen zijn!’
‘Uit het dak? neen, vriend! het gansche huis stond weldra in lichtelaaije vlam. De oorlog liep, gelijk een droom, zoo als gij weet, ten einde; wij rukten met versnelde marschen voorwaarts, en waren de goede stad zoo pijlsnel binnen, dat de Heer winterhold naauwelijks den tijd had, om zich hals over kop, bij nacht en duisternis, uit de voeten te maken. Ongelukkigerwijze kon hij echter huis en hof, goederen en winkel, vrouw en kind niet op den rug nemen, en deze moesten dus maar zien, hoe de brand zou gebluscht worden.’
‘Moet dan de vrouw om dat paskwil de hoofdpersoon van het spektakel zijn?’

{==99==} {>>pagina-aanduiding<<}

‘Wel, vermoedelijk wilde men dan ook zoo zeer de vrouw geen nadeel doen, maar verwachtte veeleer, dat de man, wanneer hij hoorde, in welke verlegenheid zijne vrouw zich bevond, haar ten koste van zijn eigen leven redden en zich zelf in handen van het geregt stellen zoude. Dit is, helaas! nu niet gebeurd, en de zaak heeft daardoor voor haar een meer ernstig aanzien gekregen. De arme gevangene zal nu het slagtoffer worden; en dat moet men aanzien, haar geleider zijn, bij de strafoefening verschijnen; lieve hemel! 't is niet om te verduren! - Maar genoeg verteld en gepraat; de zaak laat zich niet veranderen, en daarom - rigt u! een waakzaam oog op de gevangenen gehouden, en toegezien, dat geen levend wezen zonder vergunning hier inof uitgaat. - Goeden nacht!’
De soldaat zette zich in postuur, maakte de voorschrevene eerbewijzing, en schikte zich, om zijne eenzelvige wandeling in den kerkergang aan te vangen. De sergeant stak van zijne zijde den sleutel in de deur, draaide hem om, en keek, de lantaarn vooruit houdende, in de gevangenis, in welke geene levende ziel te ontdekken was.
‘Zijt gij daar?’ riep hij vooraan in de spelonk, op eenen toon van norschheid, die geheel met zijn inwendig gevoel in tegenspraak was. Op een zacht van binnen uitgesproken: ‘Ja,’ voer hij voort: ‘Verlangt of behoeft gij ook iets? Zeg het dan; men zal u eene billijke begeerte niet weigeren.’
Eene bleeke, vervallene gestalte zweefde, voor zoo veel het schijnsel van de lantaarn zulks toeliet, in het schemerlicht rond, en eene smeekende stem verhief zich; zeggende: ‘Mijn kind, mijn dochtertje wenschte ik nog zoo gaarne eens aan mijn moederlijk hart te drukken. Gij schijnt een menschelijk hart te hebben, Mijnheer! Ach, erbarm u over eene troostelooze moeder!’
De sergeant wendde zijnen blik af, en antwoordde, na een oogenblik stilte, doch op eenen toon, die duidelijk aantoonde, hoe veel het hem kostte, die ruwheid van behandeling voort te zetten: ‘Wat duivel, vrouw, valt u dat nu eerst zoo laat in den nacht te binnen? Gij begeert het onmogelijke. Zet zulke zotheden gerust uit uw hoofd!’
‘Ik heb,’ snikte de gevangene, ‘ik heb den opzigter, die tot nu toe de ronde deed, dikwijls, alsof ik tot God bade, met tranen in de oogen gesmeekt, mijn hart den wellust te doen smaken, van mijn dochtertje, mijn eenig kind,

{==100==} {>>pagina-aanduiding<<}
voor een oogenblik te mogen omhelzen, doch hij verwaardigde zich niet mij te antwoorden, laat staan mijne bede te verhooren, en het is nu voor de eerste maal, dat men mij naar mijne behoeften, naar mijne begeerten vraagt! - Gij zijt een grijsaard, Mijnheer; gij kunt den toeleg niet hebben, met mij zoo bitter den spot te drijven!’
‘Op mijne eer niet! en om u daarvan te overtuigen, wil ik, hoezeer het reeds zoo laat is, uw verzoek nog heden den Kommandant ter kennisse brengen. Doch waar vinden wij de kleine?’
‘Hier kort bij, in het hoekhuis, bij Mevrouw trautmont, eene naastbestaande van mijn' man. Het kind smacht naar den aanblik zijner moeder, en dagelijks, des morgens en des avonds, hoor ik onder mijn venster deszelfs smeekend gebed voor mijne redding. O, edele grijze, met het gelaat eens weldoenden vaders, de hemel moge het u en uwe kinderen eenmaal beloonen!’
De Sergeant sloeg bij de laatste woorden diep geroerd op de borst, hield de hand voor de oogen en slaak te een' diepen zucht. Daarop maakte hij aanstalte om te vertrekken, liet der gevangene zijne lantaarn in hare eel behouden, en riep, de deur achter zich toe trekkende: ‘Houd u intusschen zoo goed mogelijk, maar vlei u toch niet met eene al te vrolijke hoop. Ik zal beproeven wat in mijn vermogen is; doch ik sta u voor niets borg.’
De soldaat, welke onzen sergeant voorbijging, knikte hem met vochtige oogen toe; de oude blikte hem echter zoo norsch aan, alsof er niets gebeurd was; men kon het hem niettemin aanzien, dat hij hevig geschokt was, en dat hij moeite deed om zijne aandoeningen te verbergen. Intusschen ijlde hij haastig den gang door, de trappen af, en zijn gelaat en zijne bewegingen getuigden, hoe diep hij door het voorval geroerd was.
‘'t Is toch in den grond een goede kerel, die oude grandjonc,’ zeide de soldaat in zichzelven; ‘hij stelt zich aan alsof de duivel hem op de hielen zit, wanneer hij maar iemand eene dienst kan bewijzen, al maakt hij er ook eene beweging of gebaren bij, als wilde hij iemand een' dolk tusschen de ribben steken. Ik durf wedden, dat hij de arme gevangene vrouw hare dochter gaat brengen, al zou hij zelf er zijn' grijzen kop aan wagen.’
Naauwelijks had hij deze gedachten in stilte geuit, of hij

{==101==} {>>pagina-aanduiding<<}
hoort de buitendeur openknarsen en een mensch naar boven komen; meteen verscheen de sergeant, tot over de ooren in zijnen mantel gewikkeld, en dien zorgvuldig digt houdende; zijn tred was zwaar, even als van iemand, die iets zwaars draagt, en zijn gelaat scheen rood van vermoeidheid te zijn. Met afgewenden blik sloop hij de posten voorbij, en stak met waggelende houding den sleutel in de gevangenisdeur No. 1, terwijl hij bij herhaling naar den schildwacht omzag, als vreesde hij, door hem opgemerkt te zullen worden. De jonge soldaat, bij wien een donker gevoel van het voornemen des grijzen sergeants oprees, wendde zich eindelijk zijwaarts, en slenterde al neuriënde den gang door, alsof hij nergens erg in had. Daarop kraakte de deur op hare hengsels - een gil en een tweede gil uit eene jeugdige borst klonk in de dompe kerkerwanden, en haastig grendelde de sergeant den ingang achter zich toe.
‘Waarachtig,’ mompelde de soldaat, ‘waarachtig, hij heeft haar het kind gebragt, doch, zonder twijfel, buiten voorkennis van den wachthebbenden officier; hij had anders zoo spoedig niet kunnen terug zijn en zou voorzeker zoo geheim niet te werk zijn gegaan. - Van mijnen kant heeft hij niets te vreezen; ik zal het niet verklikken; ik hoop maar, dat de brave, oude man daarvoor niet met provoostarrest of met nog wat ergers zal worden gestraft!’

Achter de ijzeren poort was de hemel nedergedaald en eene verkwikkender zon opgegaan dan aan den gezigteinder praalde, de zon der vreugde, welke uit kerkernacht den vrolijksten dag te voorschijn riep, welke de naakte en doodsche wanden als met bloemen versiert en aan de verschrikkelijkheden des doods de zaligste vooruitzigten van het wederzien verbindt. Sprakeloos lagen moeder en kind in elkanders armen, elkander beurtelings omhelzende, borst aan borst geklemd, in tranen wegsmeltende en door kussen verhemeld. De sergeant verborg zich in eenen hoek van den kerker, en langs zijnen grijzen knevelbaard liepen die heete droppelen af, die hij in lang niet gevoeld had en waarvan hij de bron reeds meende opgedroogd te zijn. Wien het gezigt eener teedere moeder en van een aanvallig kind het hart niet roert, hem heeft de menschheid den scheidbrief gegeven, en hij

{==102==} {>>pagina-aanduiding<<}
heeft alle aanspraak verloren, om onder de evenbeelden van den genadigen en liefderijken God geteld te worden!
‘Claudine,’ zeide de moeder eindelijk, ‘deze eerbiedwaardige grijsaard heeft ons deze onuitsprekelijke vreugde bereid; vergeet gij hem niet in uw dankgebed, zoo als ik in mijne laatste ure hem daar voor zegenen zal! - Ach, gelukkigen weten niet, hoe zoet een droppel vreugde in den oceaan des jammers is! het zal ons ten minste niet verweten worden, dat wij het goede hebben miskend, dat ons bewezen is.’
‘Heb dank, oude man!’ stamelde de kleine, hare hand naar den sergeant uitstrekkende, ‘heb dank van mij, arm kind; als ik eens groot zal geworden zijn, kom dan tot mij, en herinner mij aan hetgeen ik u schuldig ben; dan zal ik u toonen, hoe lief ik u heb en hoe dankbaar ik u ben. Ach, gij kunt niet gelooven, oude man, hoe zeer ik naar mijne lieve moeder verlangd heb, en ik bid u thans ook regt hartelijk, laat mij nu met haar uit dit donkere en dompige huis, dat er zoo afzigtelijk als akelig uitziet! Niet waar, gij zult mijne bede niet afwijzen?’
‘Hoe gaarne zoude ik aan uwen wensch voldoen!’ hernam de oude, ‘hoe hartelijk gaarne; maar ik ben slechts een arme knecht, die zijnen eigen wil niet kan volgen, maar geheel van de wenken zijns meesters afhankelijk is. Met vreugde zou ik mijn hoofd in plaats van dat uwer moeder op het blok leggen, want om mij weent geen oog, om mij treurt geen hart, naar mij strekt zich geene hand, om mij te omhelzen, uit, op mijn graf wordt geen traan geschreid; - o, werd het mij slechts voor eene sekonde vergund, zoo aan den boezem eens kinds te liggen, als gij uwe moeder aan den uwen vastklemt! - Ik kan uwe bede niet vervullen, lief kind!’
‘Gij moogt hierop bij dien heer verder niet aandringen, mijn kind,’ antwoordde de moeder; ‘herinnert gij u nog wel, wanneer gij iets van uwe moeder begeerdet, dat gij gaarne hadt, en vader zeide: “neen,” dat het dan niet mogt gebeuren? Deze heer moet ook zijnen meerderen gehoorzamen en durft niet doen wat gij verlangt, hoe vurig hij het ook moge wenschen. Verstaat gij, claudine?’
Het kleine meisje knikte met het hoofd, doch zag den grijze ongeloovig aan, daar het niet begreep, dat deze sneeuwwitte lokken nog onder vaderlijk gezag staan zou-
{==103==} {>>pagina-aanduiding<<}
den; doch steeds gewoon, de woorden der moeder in eere te houden, veroorloofde het zich geen enkel wederwoord meer, en vlijde zich weêr neder aan hare borst.
Grandjonc was intusschen door het herhaalde uitspreken van den naam des kinds tot andere gedachten geleid geworden en vraagde plotseling: ‘Claudine heet de kleine? dat is een naam, die hier te lande niet zeer gemeenzaam is, hoewel hij in mijn land genoeg voorkomt. Hoe kwaamt gij er toe, uw dochtertje dezen naam te geven?’
‘Zeer eenvoudig; ik draag dien zelve.’
‘Aha, ik begrijp het; uwe familie is welligt van Fransche afkomst?’
‘Ik ben zelve eene geboren Fransche.’
‘Hoe! eene landsvrouw van mij? en hebt gij dat den krijgsraad medegedeeld?’
‘Waarom? Ben ik schuldig, zoo zal de naam mijns vaderlands der misdaad geene andere kleur geven; ben ik onschuldig, zoo is het evenveel, of de moord aan eene Fransche vrouw dan aan eene Kamschadaalsche begaan wordt. Uwe overheid, Mijnheer, wil nu eenmaal een offer, en uit dat oogpunt moet het haar hetzelfde wezen, welke hemel over mijne wieg is uitgestrekt geweest, of welke taal mijn eerste stamelen gehoord heeft. Ik ben vrouw en moeder, mijn vaderland is mijn gezin, en daarvoor wil ik gaarne mijn bloed storten, wanneer het gevorderd wordt.’
‘Juist zoo gedacht, gelijk het eene brave vrouw betaamt; maar welligt hebt gij bloedverwanten - ouders, die...’
Eene sombere wolk zweefde over het gelaat der gevangene; zij streek met de hand er over en hernam: ‘Gij hebt daar, zonder het te weten, eene snaar aangeroerd, die mij, tot mijne laatste oogenblikken, de toonen van rouw en kommer zal doen hooren. Doch, ik wil het dreigend beeld, dat mij hierbij voor den geest zweeft, aanmerken als eene welverdiende tuchtiging der Goddelijke geregtigheid, en mij voor haar diep in het stof ternederbuigen. - Ja, Mijnheer, ik heb naastbestaanden, een' vader, in uw overheerlijk land - ik hoop ten minste dat hij nog in leven is, ofschoon hij misschien zijne onwaardige dochter vergeten of wel haar gevloekt heeft; doch om zijnentwille openbaarde ik mijne afkomst niet; hij moge niet te weten komen, dat zijn verloren kind hem nog deze laatste smarte aandoet, van den dood der schande te moeten sterven. Zijne lokken moe-
{==104==} {>>pagina-aanduiding<<}
ten sneeuwwit zijn gelijk de uwe; hij is vergrijsd door mij: moge hij zich deze om de schande zijner dochter voor het minst niet uit het hoofd rukken!’
‘Dan moet gij wel zwaar tegen uwen vader misdreven hebben.’
‘Zoo als men het nemen wil: voor de wereld eene schuld van weinig aanbelang, voor mijn geweten eene onuitwischbare euveldaad! - Uw aanblik, achtingwaardig grijsaard, boezemt mij vertrouwen in; gij zijt bovendien een landgenoot mijns vaders; het is mij als moet ik de laatste belijdenis mijner schuld, vóór mijn verscheiden, afleggen; het is mij als stondt gij in mijns vaders plaatse, om den laatsten zegen van vergeving in mijne ziel te doen nederdalen. Verneem kort dat weinige, wat ik u van mijne lijdensgeschiedenis heb mede te deelen, en wanneer de Voorzienigheid u eenmaal aan de zijde des edelen grijsaards voert, tegen welken ik zoo zwaar misdeed, zoo zeg hem, dat ik als vrouw en moeder zoo gelukkig ben geweest als het eene van schuldbewustzijn gefolterde mogelijk was; dat ik diep berouw heb, en dat ik met een kinderlijk gebed van dank aan hem uit het leven ben heengegaan!’
‘Verhaal, Mevrouw; gij kunt niet begrijpen, hoe uwe taal mijn gemoed beroert!’
‘Ik was nog zeer jong, toen ik de kennismaking met mijn' tegenwoordigen man aanknoopte, die om zaken in onze streken aankwam, waar hij zich, om vijandelijke vervolgingen te ontgaan, een tijdlang onder eenen vreemden naam ophield. Een toeval maakte mij met hem bekend; hij was de eerste man, wiens liefdeverklaring weêrklank in mijn hart vond; hij zwoer mij eeuwige trouw, en ik - niet sterk genoeg, om uit kinderpligt deze stem tot zwijgen te brengen - ik nam zijne gelofte aan, en wij sloten het onverbreekbaar verbond des harten. - De uitzigten van mijnen vriend waren goed, gelijk zij zich naderhand verwezentlijkt hebben, en hij ging tot mijnen vader, om de toestemming van het tusschen ons reeds gesloten verbond te vragen. Het was, helaas! met onze hoop, gelijk het met alle te vroeg gerijpte vruchten is; zij vallen bij den minsten adem van den wind in het zand neder. Mijn vader, een verklaarde vijand van alle vreemden en bijzonder tegen het vaderland van mijnen geliefde ingenomen, bejegende hem hard, was hoogst ontevreden op mij, en verklaarde, dat hij nimmer

{==105==} {>>pagina-aanduiding<<}
zijne toestemming aan eene echtverbindtenis geven zoude, die hij als een verraad aan zijn vaderland beschouwen moest. Ten tweedemale poogde winterhold den ouden man tot andere gedachten te brengen; ik zelf wierp mij, overstelpt van droefheid, aan zijne voeten - het was te vergeefs, en het antwoord luidde als het eerste: dat wij in geen geval op zijne toestemming rekenen moesten.’
‘Ja, ja, dat ken ik,’ mompelde grandjonc, ‘deze geschiedenis is er eene, gelijk er honderdmalen voorvallen; maar dom, dom is zulk een uitvaren, zulk eene hardnekkigheid in ieder geval altijd! - En nu, niet waar, Mevrouw, nu deed men den ouden man moeite aan en klaagde hem misschien wel aan bij het geregt?’
‘Nog erger, o veel erger! Ik ontvlugtte met mijnen geliefde de magt des grijsaards, wien geen liefhebbend hart meer het genot des levens verhoogde, en daar mijne moeder reeds lang in het graf rustte en ik zijn eenig kind was, zoo maakte ik hem kinderloos.’
‘Deedt gij dat? Nu, dan volgt u de geregte straf des Hemels! - Wel, wel, eenen grijsaard de laatste levensdagen te verbitteren, den laatsten droppel olie aan de lamp te ontnemen van den in den donkeren kerker opgeslotene; de laatste plank, als 't ware, weg te slaan, waaraan de schipbreukeling zich nog zou kunnen vastklemmen, niet waar, dat is eene aardige klucht? eene klucht, die jaren lang stof tot lagchen geeft? - O, ik heb ook in die school geleerd; mij is ook de eenige dochter met haren minnaar ontvlugt, en zij heeft mij ook de laatste levensdagen verbitterd, den laatsten droppel vreugde uit mijnen beker geroofd, mijne laatste hoop den bodem ingeslagen; maar ik heb den toorn Gods over haar ingeroepen, men moge haar met dezelfde mate meten, waarmede zij mij gemeten heeft; God is regtvaardig; Hij zal mij verhooren, en eens, al is het dan ook spade, met haar gerigte houden!’
‘Moeder, ik wordt bang van dien ouden man,’ lispelde de kleine, en drong al digter bij de gevangene, terwijl zij met scherpen blik den sergeant aanstaarde. Mevrouw winterhold beefde, en een stroom van tranen vloeide van hare bleeke wangen af.
‘Verschrikkelijk, Mijnheer!’ gilde zij, ‘verschrikkelijk stelt gij mij mijne misdaad voor oogen; doch ik zou troosteloos zijn, wanneer ik kon gelooven, dat een vader, wie

{==106==} {>>pagina-aanduiding<<}
en waar ook, zoo boosaardig zijn zoude van zijn eigen kind te kunnen vervloeken! Maar neen, neen, de Heiland heeft aan het kruis verzoening voor alle zonden verworven; de zouden van kinderen jegens hunne ouders zijn schulden, welke slechts liefde voor liefde tot uitdelging vereischen, en vaderliefde kan nimmer in haat verkeeren. Vergeef mij derhalve, in naam mijns vaders, vergeef mij, alsof gij uwe dochter vergaaft, en de Eeuwige Liefde omzweve u en mij, zoolang het zand nog in ons uurglas loopt, en leide ons eenmaal ten genen dage, in de woningen van zuiverheid en licht!’
‘Ik vergeef u, mijne dochter!’ stamelde de grijsaard bewogen, terwijl hij zijne handen op het hoofd der nedergeknielde legde; ‘ik draag ook u geen' onverzoenlijken haat toe; slechts de herinnering overmeesterde mij zoodanig, dat mijnen mond eene vervloeking ontviel, waaraan mijn hart volstrekt geen deel heeft. Zesënzestig jaren zijn niet zoo te vergeefs over dezen schedel gegaan, dat bij mij het heiligste gevoel zoude verstorven zijn, en geen mensch zal ooit kunnen zeggen, de oude grandjonc...’
‘Grandjonc?’ gilde de gevangene met ontzetting uit, - ‘welk eenen naam noemt gij daar!’
‘Den mijnen!’ hervatte de oude verwonderd.
‘Mijn vader!’ schreeuwde de ongelukkige uit en viel bewusteloos op den grond neder.

‘Hoor, vriend,’ zeide de sergeant grandjonc, in de wachtkamer komende, waar men zich gereed maakte om af te lossen, terwijl hij den Vice-korporaal ter zijde trok, ‘gij moest mij eene dienst bewijzen; ik zal er u zeer dankbaar voor zijn. Gij weet, dat ik met u te middernacht de visitatie der gevangeniswacht te verwisselen heb, die gij dan, bij ontstentenis van den Korporaal, tot den aanbrekenden morgen moet waarnemen. Nu is mij echter eene dringende omstandigheid voorgekomen, die mijne tegenwoordigheid, omstreeks ten een ure des morgens, een uurtje van hier vereischt; ik wilde u dus verzocht hebben, indien het u hetzelfde is, de uren van nu tot middernacht van mij over te nemen, en mij daarvoor de morgenwacht af te staan. Het zal u geene schade zijn, wanneer gij mij deze kleine dienst bewijst.’

{==107==} {>>pagina-aanduiding<<}

‘Mij onverschillig,’ hernam de afgeloste, een man van bijna veertig jaar, met een zwaarmoedig doch edel voorkomen, ‘mij gansch onverschillig, of gij mij op dezen of op eenen anderen tijd voor het oppassersambt bestemt. Beschik over mij, Sergeant!’
‘Voorloopig dank, kameraad! - Maar zegt eens, mannen, hoe staat het in de haven? wat voeren de Engelschen uit?’
‘Hm,’ antwoordde een der gevraagd wordenden, ‘alles rustig; slechts zou zich digt bij de reede, tegen den avond, eene vijandelijke brigantijn vertoond hebben, welken onze kleine vaartuigen niet hebben durven naderen. Men heeft haar echter een paar kanonkogels toegezonden, waarop zij eenvoudig terugkeerde, zonder er zich veel aan te bekreunen. Het is hatelijk, dat juist onze vloot op kruistogt moest uitzeilen, en dat wij het volk niet te lijf kunnen komen. Buiten twijfel wachten de Engelschen op passagiers uit deze stad, die hun heimelijk zullen worden toegevoerd; men weet te wèl, dat hier verstandhouding met den vijand plaats heeft.’
‘Hoh,’ lachte grandjonc, ‘met al hunne listen en streken zullen zij ons geen muis uit de stad halen; daarvoor zijn wij hier. - Wie voert het bevel in de haven?’
‘De Luitenant belcoeur.
Goed; ik dank u. Doet uw pligt, mannen, en bewaakt uwe posten, er moge buiten gebeuren wat wil. Tot spoedig wederzien, kameraads; en gij Vice-korporaal, geef mij weldra de gelegenheid u eene wederdienst te bewijzen. - Ik wil mij een oogenblik op een oor leggen, om straks weêr frissche oogen en kloeke armen te hebben.’
Hij ging en de Korporaal nam de hem achtergelaten sleutelbos, om naar den toestand der gevangenen onderzoek te doen; de overigen wierpen zich op de brits, ten einde wat te slapen, of zetteden zich bij beker en dobbelspel, om den tijd al spelende en pratende door te brengen.
‘Het is nu bijna een uur geleden en nog is onze Korporaal van zijne inspeetie niet teruggekeerd,’ zoo viel een der drinkebroêrs uit en riep eindelijk: ‘Waar duivel blijft jerome? Heeft hij dan eene halve eeuw noodig, om de gevangenis te inspecteren? Er zal hem toch niets overkomen zijn?’
‘Zwijg met dat gerammel!’ riep een soldaat, ‘wat zou

{==108==} {>>pagina-aanduiding<<}
hem hier in die welbewaakte gangen overkomen? Of zou hij de kerkeruitwaseming niet kunnen verdragen? de hemel weet het!’
‘Ja, ik weet het niet,’ zeide de eerste spreker,’ ‘maar hij ziet er zoo somber, zoo neêrgedrukt uit; men kan niet weten.....’
‘Of hij misschien geen' lust heeft gehad om zich een' kogel door den kop te jagen? - Domoor; hij is naauwelijks acht dagen in dienst en reeds Vice-korporaal; wat heeft hij dan voor reden van ontevreden te zijn?’
‘Hm, hij heeft gestudeerd. Men zegt het wel niet, maar men meent het soms niettemin, hij is misschien wel van gedachten geweest, dat de gebraden kippen hem hier in den mond zouden vliegen. Nu, het zou mij van den vent spijten.’
Dezelfde gedachten werden door eenigen der overigen geuit; men besloot om naar jerome te gaan zien, en reeds maakten zich een paar van de manschappen hiertoe gereed, toen hij onverwachts zelf de kamer binnentrad.
Maar hoe zeer was hij in den korten tijd zijner afwezigheid in zijn voorkomen veranderd! Bleek, ontsteld, met diep ingezonken oogen, verslagen en treurig, verscheen hij in den kring zijner kameraden, welke verschrikt opstonden en hem deelnemend omringden. Het hoofd hing hem op de borst, zijne knieën knikten en zijne armen hingen hem slap bij het lijf; zijn gelaat was de afbeelding van den bittersten jammer, en zijn gansche voorkomen de volmaaktste uitdrukking van vertwijfeling. Tusschenbeiden glinsterden zijne oogen; terwijl zijn mond zich krampachtig zamentrok, als weigerde hij de smart te uiten, die zijn binnenste verscheurde.
‘Om Godswil, wat is er gebeurd?’ riep men van alle kanten en haalde water en azijn, of wat van opwekkingsmiddelen voorhanden was; ‘jerome, wat beduidt dit jammerlijke tooneel?’
De afgeloste antwoordde niet; maar langzaam scheen zijn bewustzijn terug te keeren; hij staarde met strakke blikken de omstanders aan, haalde diep adem, wreef zich het voorhoofd, en zette zich op de bank neder, als lag hij onder den zwaarsten last gedrukt. Plotseling hief hij zich op, draaide de oogen woest en wild in het rond en riep: ‘Sergeant! - de Sergeant! - laat om Godswil de Sergeant hier komen!’

{==109==} {>>pagina-aanduiding<<}

‘De Sergeant?’ riepen allen; ‘zeide hij niet, dat bezigheden hem van hier riepen?’
‘Al was hij bij den Keizer, hij moet hier zijn,’ schreeuwde jerome buiten zichzelven; laat de oude hier komen, kameraden; anders sla ik de handen aan mijn leven!’
‘Maar, wat wilt gij van hem, kameraad? wat moet gij van hem hebben?’
‘Vraagt mij niets, verzuimt geen tijd, brengt mij tot hem, zoo gij mij niet krankzinnig wilt maken! Ik moet hem spreken, al zou hem de duivel halen!’
Bedremmeld en verbaasd staarden de soldaten elkander aan, toen juist grandjonc in de kamer trad.
‘Daar is hij, daar is hij!’ riepen allen met vreugde uit; maar jerome's gemoedsstemming was zoo opgewonden, dat zij werkelijk iets buitengewoons deed vreezen. ‘Nu, jerome, kunt gij hem zelf uw wedervaren mededeelen.’
De Vice-korporaal had zoodra niet gehoord dat het voorwerp van zijn verlangen tegenwoordig was, of hij ging als een waanzinnige op den oude los, greep hem hard in den arm, en riep: ‘Ik neem mijn woord terug; ik kan u de morgenwacht niet afstaan; veeleer moet ik u om eene wederdienst verzoeken; laat mij de gansche dienst van nu tot aan de aflossing doen!’
‘Nu, nu,’ hervatte de Sergeant, zijn' arm losrukkende, het zal je geen kwaad doen, wanneer jij een weinig mores leert. Dat is geen manier, om van iemand eene dienst te erlangen. Overigens kan ik uwen wensch niet toestaan.’
Jerome ontzette bij deze laatste woorden zoodanig, dat hij bestierf als een lijk; hij herstelde zich echter weder, terwijl hij, zijne aandoeningen bedwingende, sprak: ‘Gij bewijst mij waarachtig, Sergeant, eene groote dienst; ik smeek er u dringend om!’
‘Daar komt niets van,’ hernam grandjonc, ‘het kan niet zijn, en daarmede basta! Ik zie ook waarlijk niet in, wat dienst men u daardoor zou kunnen bewijzen.’
‘O, eene onuitsprekelijke!’ hervatte jerome. ‘Gij weet niet, hoeveel mij hieraan gelegen is!’
‘Veel weten baart hoofdpijn,’ bromde de oude; ‘wat gaan mij uwe geheimen aan? Kort en goed, gij legt u maar te slapen, zoodra het uur geslagen is, en gij geeft mij dan de sleutels weêr over.’

{==110==} {>>pagina-aanduiding<<}

‘Eerder mijn leven!’ brulde de afgeloste, en stelde zich in woedende houding tegenover den Sergeant.
Dit buitengewoon tooneel had al de manschap om de twistenden verzameld; men trok partij voor den een' of voor den ander', en daar doorgaans het meerendeel zich met zijn gelijken vereenigt, zoo waren er spoedig verscheidene, die zich voor jerome in de bres stelden, om de toestemming van den oude te verwerven.
‘Laat mij met rust!’ mompelde deze; ‘het kan niet zijn, zeg ik u, en gij weet, wat ik zeg moet geschieden. Ik kom daar zoo uit de haven - ik heb mij digt onder de vreemde zeewolven begeven. Er worden door sommige inwoners middelen om te ontvlugten in het werk gesteld; men heeft sporen van bedenkelijke aanstalten hiertoe ontdekt, en de Generaal heeft mij uitdrukkelijk bevolen, een waakzaam oog te houden op mijne gevangenen, opdat geen vogel uit de kooi ontsnappe. Zoo iets laat zich de oude grandjonc niet tweemaal zeggen, en eer zult gij mij in stukken houwen, eer iemand mij van mijnen pligt afbrengt. Neem dat nu als het laatste woord aan, stijfkop, die gij zijt!’
Jerome had gedurende dit gesprek op zijne nagels gebeten en de grootste angst en vertwijfeling aan den dag gelegd; hij sloeg zich met de hand voor het hoofd, salueerde den wachtkommandant en sprak met gemaakte bedaardheid: ‘Verschoon mijne drift, Heer grandjonc; maar het betreft hier geene kleinigheld. Ook ik meende voorteekenen van verraad te bespeuren, toen ik de gevangenis, in uwe plaats, inspecteerde; ik streef naar bevordering, en hoop deze buiten twijfel door eene bijzondere dienst te verkrijgen, en dacht voor het minst door de ontdekking van een ontvlugtingsplan hiertoe het best in de gelegenheid te zijn. Ik moet nu wel terugtreden, maar het valt mij hard; doch gij moest mij toelaten de wacht met u te doen, omdat vier oogen meer zien dan twee. Dat is nu de wederdienst, die ik van u verlang.’
‘Wat valt u toch in, kameraad?’ antwoordde de Sergeant met zigtbare ontsteltenis. ‘Twee groote masten op een schip deugen niet. Ik wil u bij den Generaal voor uwen dienstijver bijzonder aanbevelen; alleen mijn last luidt, dat ik zelf alles moet in oogenschonw nemen, en ik ben man genoeg om mijnen pligt zonder hulp van vreemden te vervullen. Stel die ijdele begeerten uit uw hoofd, jerome!’

{==111==} {>>pagina-aanduiding<<}

‘Zoo wilt gij mij dan mijne laatste hoop ontnemen?’ vroeg de andere met doffe en nokkende stem, en zijne vonkelende blikken vestigden zich dreigend op den grijsaard.
‘Ik wil mijnen pligt op mijne eigene verantwoording doen,’ graauwde hem grandjonc tegen, en keerde hem den rug toe.
Een afkeurend morren deed zich in den kring der manschap hooren, en sommiger uitdrukkingen bestempelden den oude met het binnensmonds gepreveld: ‘nijdigaard,’ of: ‘oude stijfkop;’ maar hij scheen er zich weinig aan te storen, en stapte naar de plaats, waar de sleutels van de gevangenis gewoonlijk hingen.
Zij hingen er niet.
‘Waar zijn de sleutels?’ riep de oude met een onbeschrijfelijk voorkomen van angst, en zag driftig overal in de wachtkamer rond.
Men wees op jerome, die de sleutels in zijne hand krampachtig hield vastgeklemd.
‘Geef op!’ beval de Sergeant, en wenkte den Vicekorporaal.
‘Nooit!’ hernam deze.
Grandjonc trad met opbruisenden toorn den wederspannige tegen en herhaalde op sterker en stelliger toon: ‘Aanstonds, geef mij de sleutels!’
Jerome keerde zich in aller ijl om en wilde naar de deur.
‘Geen schrede verder, knaap!’ was het antwoord van den Sergeant, ‘of....’
Pijlsnel keerde jerome terug en plaatste zich voor den oude, zijne hand aan zijn zijdgeweer slaande.
‘Ellendeling!’ riep hij, ‘wat belet mij....’
Een paar der bedaardste manschappen grepen hem en trokken hem van den onderofficier weg; een van hen rukte hem daarbij de sleutels uit de hand, en wierp ze den Sergeant voor de voeten.
‘Daar hebt gij uw buit!’ snaauwde hij hem toe; ‘zie, dat gij uwe grijze haren door het verongelijken van een' braven kameraad weder zwart krijgt!’
‘Daarvan op een' anderen tijd,’ antwoordde grandjonc, terwijl hij haastig de sleutels aan zijne zijde hing; ‘voor ditmaal wil ik uwe overtreding door de vingers zien. Maar geeft allen acht op hetgeen ik u zeg: voor de nachtdienst laat ik andere manschappen aanrukken, en wie van u het

{==112==} {>>pagina-aanduiding<<}
waagt mij onder de oogen te komen, hij kan verzekerd zijn, dat ik dadelijk rapport van hem maak. U, jerome, geldt deze waarschuwing bovenal. - Goeden nacht!’
Hij ijlde de deur uit, alsof hem de kop in vuur en vlam stond; terwijl men niet naliet hem in stilte eenige smaadwoorden achterna te geven.
Toen de deur achter den vertrokkene op hare hengsels kraakte, zag jerome, als uit een verschrikkelijk droomgezigt ontwaakt, op, stiet een' kreet uit, wierp de hem vasthoudende manschappen met reuzenkracht van zich, en sprong naar de andere zijde van de wachtkamer.

(Het vervolg en slot hierna.)

Gedachten over het geluk.

Het Geluk is slechts een wensch.
Naar gelange zij zich op aarde daarin bedrogen vindt, wordt de behoefte van Geluk voor de godvruchtige ziel eene onbestemde aandrift, een heimelijk voorgevoel, een zeker onderpand des toekomenden levens.
't Is met het Geluk niet gelijk met de Deugd gelegen: streven naar zedelijke volmaaktheid is eene voorwaarde, buiten welke men geenerlei vordering kan maken in de loopbaan van het goede; streven naar volmaakt Geluk is het middel om zijn geheele leven ongelukkig te zijn. Dat wij dan vurig en onverzadelijk ons betoonen in het najagen der Deugd; bedaard en gematigd in het najagen des Geluks.
Den weg des Geluks afteekenen, is de kaart eens onbekenden lands schetsen. De Deugd heeft, wel is waar, eenige ontdekkingen gedaan; maar er zijn weinig reizigers, die hare aanwijzingen willen volgen.
De Min zoekt almede het Rijk des Geluks; maar, wanneer zij het bij geval vindt, wat doet zij? Zij trekt het vliegend door. Helaas! het gaat zoo snel voorbij.
De Eerzucht verpijnt zich, om hare keus te bepalen, welk pad zij zal inslaan op den verkeerden weg, dien zij volgt: in stede van het Geluk te naderen, verwijdert zij zich telkens verder van hetzelve.
Het Egoïsmus is een dwaalweg, die op niets uitloopt; of ook somwijlen een keerweer, die ons verpligt op onze eigene voetstappen terug te keeren.

{==113==} {>>pagina-aanduiding<<}

Te leven voor hen, die men bemint, is te leven voor zichzelven: het Geluk hier beneden gelijkt naar het licht der maan; 't is eene terugkaatsing.
Kasteelen in de lucht zijn gevaarlijk, inzonderheid wanneer men er slechts één bouwt. Weggesleept door het vermaak van dezen droom, schept men behagen in het ontwerpen van een plan voor elke verdieping, in het afteekenen der versieringen tot in de kleinste bijzonderheden: de droom vermaakt; men denkt aan geen ontwaken, en, wanneer men ten laatste wakker wordt, vindt men zich, voor zijn gansche leven, kwalijk gehuisd, - een gevolg van het paleis der verbeelding.
Haken naar Geluk is geene dwaasheid, maar natuur, maar menschelijke bestemming. De wijsheid bestaat in aan die begeerte geenszins het onbestemde en verwijderde te ontnemen. Men moet met de hoop een contract voor onbepaalden tijd aangaan, uit vreeze van zijn afscheid te krijgen; men moet zich schikken naar het tegenwoordige, het verfraaijen, wanneer men kan, en niet handelen gelijk die vadzige lekkerbekken, die niet ontbijten, om te beter te middagmalen; ongelukkigen, die somtijds zonder eten gaan slapen, of van honger sterven tusschen twee geregten, zonder het eene of het andere te hebben genoten.

In de pekel laten.

Eene huismoeder, aan wie ik de vraag voorstelde: waar toch wel van daan zou komen het spreekwoord: iets in de pekel laten, haar daarbij voorlezende, wat in No. XIV van de Vaderl. Letteroef. voor 1844, op bl. 668, daarover te vinden is, antwoordde mij: ‘Mijns inziens is de Heer de vries op den goeden weg, maar hij tast niet genoeg door. Vleesch, een weinig te lang in de pekel gelaten, zou niet juist daardoor bedorven zijn; dan, vleesch, dat, voor het wintersaizoen ingezout, in het voorjaar vergeten, den zomer over in het zilte nat zou blijven en welligt jaar in jaar uit verzuimd en niet uit de pekel gehaald worden, zou eindelijk stinken en vergaan. Nu wordt in het spreekwoord geen tijd bepaald, maar gesproken van laten, voor altijd veronachtzamen en vergeten, dus prijs geven aan eene vernietiging, welke het zout, hoe heilzaam anders ook, niet beletten

{==114==} {>>pagina-aanduiding<<}
kan.’ Dit strookt waarlijk volkomen, zeide ik, met het denkbeeld van iemand door onze nalatigheid ongelukkig te maken, in weerwil van reddingmiddelen, die er anders zouden bestaan. Ik zal uwe oplossing der Redaetie van de Vaderl. Letteroef. ter examinatie en al of niet openbaarmaking toezenden. En dit doe ik.

Gaarne noodigt de Rec. van de vries Warenar de Redactie uit tot plaatsing van het bovenstaande, hem door haar ter lezing toegezonden. Hij moet daarbij opmerken, dat de Heer de vries op dezelfde wijze als de huismoeder het spreekwoord verklaart, namelijk uit het eindelijk bederf van het vleesch bij het langdurig in de pekel laten. Wat Rec. daartegen had, is dit: pekel dient toch tot lange bewaring van hetgeen zonder haar spoedig bederft. In het spreekwoord zien wij van deze bedoeling niets. In de pekel zitten of laten, doelt op dadelijk ongeluk; en zoo schijnt mij de verklaring te gezocht toe. Wel eens kwam de gedachte op, of de overdragtige spreekwijze ook van het zeewater kon ontleend zijn, dat niet enkel in poëzij, maar ook boertende wel met dien naam wordt bestempeld? Dan ware de beteekenis duidelijk.

Grappig misverstand.

Het volgende voorval, werkelijk juist zoo gebeurd, kan alleen in een land plaats grijpen, waar persoonlijke veiligheid nog niet op prijs wordt gesteld. De Hofbankier sauderland, te Petersburg, had de eer gehad, der Keizerinne, catharina II, eenen hond van een zeldzaam ras ten geschenke te geven, die haar lieveling was geworden. Dit beest, hetwelk zij, naar zijnen voormaligen meester, sauderland, den naam van Sauderland had gegeven, stierf, en, om den getrouwen hond steeds voor oogen te hebben, liet zij den Directeur der Policie tot zich komen, en beval hem, sauderland onverwijld te doen opzetten. Deze, verbaasd over een bevel, waarvan hij geene nadere verklaring durfde vragen, vervoegde zich onmiddellijk tot den Bankier, en deelde hem het Keizerlijk bevel mede. Deze hield zulks voor scherts; maar welhaast werd het hem klaar, dat hier

{==115==} {>>pagina-aanduiding<<}
geen gekscheren te pas kwam, en niet dan met de uiterste moeite, gepaard met een aanzienlijk geschenk, verwierf hij verlof, om zich naar het paleis der Keizerin te laten overbrengen. In hare tegenwoordigheid toegelaten, viel hij zijner Gebiedster te voet, smeekende te mogen weten, waardoor hij hare ongenade zoo zeer had op zich geladen, dat een zoo verschrikkelijk vonnis aan hem moest volvoerd worden. Het misverstand opgeklaard zijnde, lachte de Keizerin hartelijk over eene vergissing, welke den sidderenden Bankier, ware hij een gemeene Rus geweest, ligt duur konde zijn te staan gekomen.

Eigenaardige gaauwdievenstreek.

Een Lyonsch blad verhaalt de volgende gaauwdievenstreek, die kort te voren in den omtrek van Trevoux was uitgevoerd. Een reiziger komt in de beste herberg van Chalamon aan. ‘Kastelein,’ zegt hij, ‘sta mij voor dezen nacht uw koetshuis af, om eene kudde van zeven- à achthonderd schapen onder dak te brengen, die voor de Lyonsche markt bestemd zijn en die ik gaarne den nacht hier zou willen laten doorbrengen.’ De waard hierin bewilligende, bestelt onze man, voor het vee, dat hij verwacht, dertig schepels haver, die hij ook terstond betaalt, en vraagt toen voor zichzelven een middagmaal. Terwijl hij dit gebruikt, wordt hij gedurig ongeruster; hij vreest, zegt hij, dat zijne drijvers zich hier of daar in eene kroeg ophouden, en dat zijne schapen vóór het vallen van den avond niet aangekomen zullen zijn. Hij heeft grooten lust, zijn volk te gemoet te snellen, om te vernemen, wat de reden van hun verwijl mag wezen. De hospes, door den schijn van waarheid, waarmede dit voorgedragen wordt, misleid, en daarteboven door de contante betaling van den haver als 't ware omgekocht, vergunt den vreemdeling paard en chais ten gebruike; deze neemt met dankbaarheid het aanbod aan, gaat terstond op reis, en begeeft zich naar Bourg, waar hij in het logement de Valk afstijgt. Paard en rijtuig worden hierop spoedig voor 800 francs verkocht aan paardenkoopers, die naar Lyon trekken. Nadat de verkooper het geld heeft opgestreken, verzoekt hij deze lieden, hem wel de dienst te willen doen, bij den Heer P., logementhouder te Chalamon, een' brief te willen afge-
{==116==} {>>pagina-aanduiding<<}
ven. Gereedelijk nemen de paardenhandelaars den last op zich, en kiezen zelfs hunnen intrek bij denzelfden waard, die reeds ongerust begon te worden, en nu zich haast, zijn paard op stal en zijn rijtuig in het koetshuis te brengen. Den volgenden morgen vroeg betalen
de paardenkoopers hun logies, en verzoeken den Heer P., hun paard en chais te willen laten voorbrengen. - ‘Welk paard?’ vraagt P. met verbazing. - ‘Wel nu, het paard, waarmede wij hier gekomen zijn en dat wij te Bourg gekocht hebben.’ De beurt der verbazing was nu aan de paardenkoopers, toen zij vernamen, hoe zij van eenen doortrapten gaauwdief paard en rijtuig van den hospes zelven gekocht hadden, aan wien zij voor hem eenen brief hadden moeten bestellen. Deze brief, dien zij nu te lezen kregen, behelsde de woorden: ‘Mijnheer P., ik heb de eer u uw paard en chais door brenger dezes in dank terug te zenden. Mijne schapen hebben eenen anderen weg genomen. Wees zoo goed en behoud den betaalden haver, als eene kleine vergoeding voor de bewezene vriendelijkheid.’ - Misschien had de schelm begrepen, dat, bij eene keus tusschen paardenkoopers en kasteleins, de eersten toch nog degenen waren, waaraan het algemeene regt van wedervergelding met de meeste billijkheid geoefend kon worden.

Geneeskundige anecdote.

Een beroemd Duitsch geneesheer was gewoon, zijn honorarium naar het geldelijk vermogen zijner patiënten en naar de gevaarlijkheid hunner ziekten te berekenen. Toen hij nu eens van een matig bemiddeld man, dien hij in eene borstziekte behandeld had, acht Friedrichs d'or ontving, zeî hij: ‘Nu houdt gij nog juist eene zenuwziekte aan mij te goed, en kunt u, bij voorkomende gelegenheid, tot vereffening onzer rekening, aan mij wenden.’

Mengelw. No. I, bladz. 41, reg. 7 v.b. staat: liet, lees: niet.


{==117==} {>>pagina-aanduiding<<}

Mengelwerk.

Iets over de matigheidsgenootschappen.

Onlangs vond ik in zeker tijdschrift eene scherpe, maar helaas! vrij zekere voorspelling. - Nadat de steller van dat artikel met warmte over de Matigheidsgenootschappen had gesproken, en Groot - Brittanje, Ierland, Amerika en Zweden genoemd, als tot de landen behoorende, alwaar deze instellingen zoo veel goeds hebben uitgewerkt, zoodat alleen in Londen, binnen drie jaren, het aantal leden tot driemaal honderd duizend is gestegen, en in Zweden, reeds onder de regering van den vorigen Koning, de bepaling is gemaakt, dat alle branderijen van sterke dranken binnen het tijdsverloop van vijfentwintig jaren moeten opgeheven zijn, terwijl er geene nieuwe patenten worden uitgereikt; na dit alles vergelijkt hij hiermede de gedeeltelijke tegenwerking en over het algemeen flaauwe belangstelling, die de Matigheidsgenootschappen hier te lande, en inzonderheid te Amsterdam, ondervinden, en laat er op volgen: ‘Eenmaal zal het Nederlandsche volk alleen staan in Europa, als de dronkenschap beschermende en verdedigende.’ - Wat dunktu, Nederlanders? Wat dunkt u, nakomelingen eener heldenteelt, die eenmaal Europa het voorbeeld gaf van de grootste krachtsontwikkeling; van een volk, dat aan zijne gastvrije kusten de om het geloof of de staatkunde onderdrukte broederen met opene armen ontving, - beoogt gij wel de eer, die deze schrijver u voorspelt? wilt gij eenmaal ook een gastvrij toevlugtsoord openen voor degenen, wien het in die landen niet meer behaagt, dewijl zij aldaar hunne verachtelijke neiging tot onmatigheid in het gebruik van sterken drank niet ongehinderd genoeg kunnen botvieren?
Maar neen, wee den man, die u zulk eene smet zou willen aanwrijven! Het is alleen de nieuwheid van de

{==118==} {>>pagina-aanduiding<<}
zaak, die u afschrikt; gij wilt, met echt Nederlandsche koelberadenheid, eerst de gevolgen van deze pogingen zien, alvorens u aan te sluiten: maar bedenkt gij wel, dat, als het algemeen de handen bedaard in den schoot legt, de Matigheidsgenootschappen nimmer merkbare resultaten zullen opleveren? Een algemeen doel kan niet dan door algemeene deelneming bereikt worden. Is het dan niet zaak, alle persoonlijke inzigten, alle vooroordeelen ter zijde te stellen, om aan de meer en meer toenemende zucht tot onmatigheid paal en perk te stellen? Zullen de matige lieden, wien het geene groote moeite kost hun morgenslokje na te laten, wachten met zich aan te sluiten, tot dat de voorbedachte dronkaards zich tot een Matigheidsgenootschap vereenigen, dan is het te vreezen, dat de geheele zaak der matigheid tot de pia vota zal blijven behooren. - Men bevlijtige zich dan niet langer, om, door allerlei nietsbeteekenende tegenwerpingen, de zaak der Matigheidsgenootschappen in een verkeerd daglicht voor te stellen. - Is het niet vreemd, dat men soms bejaarde menschen, die hun geheele leven door een matig en ordelijk levensgedrag zich hebben onderscheiden, de zaak van het jeneverdrinken zoo ijverig hoort bepleiten, alsof de Schiedammer moutwijn tot hun levensbeginsel behoorde? - Zoo hoort men sommigen zeggen: ‘In ons koud en vochtig klimaat moeten de arbeidende klassen sterken drank gebruiken, om gezond te kunnen blijven.’ Is dit waar, dan is het onverklaarbaar, hoe de ijzerharde ligchamen der Batavieren, en der strijdzuchtige Nederlanders uit het middeleeuwsche tijdvak, zonder dezen wonderdrank bestand zijn geweest tegen alle vermoeijenissen en ontberingen, die de volksklasse zich in dien tijd moest laten welgevallen; want mogen ook al in dien tijd de voornamere standen eene ruime hartsterking in het veelal overdadig gebruik van den wijn gevonden hebben, voor den burger en landman bleef,
bij den bekrompen toestand der arbeidende klassen, niets anders dan eene teug waters, of soms, als onthaal, de biernap over; ja is dit waar, dan moest het thans levende geslacht alle voorgeslachten in

{==119==} {>>pagina-aanduiding<<}
gezondheid en krachten ver te boven gaan, daar het misbruik van den sterken drank in de flaauwere 17de en 18de eeuwen meer in zwang geraakte, en hoe langer hoe algemeener is geworden na de zoogenaamde Bataafsche Omwenteling, toen grondvergaderingen, vliegende legers, burgerwapening en zoo vele vaderlandsche genootschappen zoo menige nieuwe aanleiding tot het gebruik van sterke dranken gaven. Heeft dit gebruik nu meerderheid van krachten en steviger gezondheid bij onze tijdgenooten boven de voorvaderen uitgewerkt? Dit zal toch wel niemand in goeden ernst willen beweren; of meent hij dit al te kunnen doen, en wil hij zulks toeschrijven aan de uitwerking der geestrijke vochten, dan zal hij lastige tegenpartijen vinden in een aantal groote geneeskundigen, waaronder de beroemde Duitscher hufeland niet de minste is. Deze zegt in zijne Makrobiotik, of de kunst om het menschelijke leven te verlengen, dat alle sterke dranken even als een vloeibaar vuur op de inwendige deelen des ligchaams werken, en wel eene zekere opgewondenheid verwekken, maar nimmer eenige kracht bijzetten. ‘Het matigste gebruik zelfs,’ zegt die Geneesheer, ‘is voor het menschelijke ligchaam hoogstnadeelig, en slechts zeer enkele gevallen doen zich soms voor, waar zij met eenig goed gevolg kunnen aangewend worden, te weten bij het behandelen van kranken, wier ligchamen door dit gebruik reeds veel geleden hebben; maar ook dan moet het slechts in zeer kleine hoeveelheden plaats hebben.’ Dit was het gevoelen van iemand, die het grootste gedeelte van zijn leven aan de studie van het menschelijk ligchaam heeft toegewijd.
Anderen zeggen: ‘Zoo lang de voorname standen niet voorgaan met het afschaffen van het wijndrinken, mag men den geringen man het genoegen van een slokje niet ontzeggen.’ Dit laat zich eenigzins hooren; maar als grieve tegen de Matigheidsgenootschappen snijdt het even zoo min hout als het vorige; want vooreerst is het onmatig gebruik van den wijn onder de voornamere standen niet zoo groot of algemeen, als de geringere man welligt meent, en zoo

{==120==} {>>pagina-aanduiding<<}
als deze verdedigers van het jeneverdrinken met veel aandrang trachten te beweren; ten andere is de wijnstok een geschenk van den Schepper, dat den mensch ter verkwikking en versterking is gegeven, terwijl de voedzame graansoorten hem tot levensonderhoud zijn geschonken, maar geenszins om er eene soort van vergift uit te stoken. Ziet ook slechts op de landen, waar de edelste druiven in overgroote hoeveelheden groeijen, en de wijn dus zoo overvloedig is, dat men dien als algemeenen drank voor het volk kan aanmerken, of men daar de dronkenschap tot de nationale ondeugden kan rekenen. De Spanjaarden, Italianen, Grieken en zuidelijke Franschen zijn oneindig soberder dan de meer noordelijke natiën, die hunne toevlugt tot de sterke dranken nemen.
Weder anderen zeggen, schijnbaar met een edel gevoel van nationaliteit: ‘De Matigheidsgenootschappen zullen hier nimmer opgang maken, dewijl de Nederlander zich niet zoo aan banden laat leggen, om zich dusdanig eene gelofte, als deze Vereenigingen vorderen, te laten welgevallen.’ Deze tegenwerping is voorzeker wel de flaauwste van allen; want wil men zulks voor vrijheidszucht en gevoel van zelfstandigheid en onafhankelijkheid doen doorgaan, dan behoorde de regering wel alle strafwetten buiten werking te stellen, omdat zij de vrijheid tot kwaaddoen beperken; dan zouden geene vonnissen kunnen geveld worden tegen degenen, die hunne huizen of zelve in brand steken, of dit door hunne bedienden laten doen, of tegen hen, die hun wettig verkregen geld eenigzins van de overtollige zwaarte ontdoen, hetwelk de wet verminken of snoeijen noemt; want volgens bovenstaande grondstelling gedoogt dan de vrije Nederlandsche grond niet, dat iemand beperkt worde in hetgeen hij met zijne bezittingen wil doen.
Zijn echter de Matigheidsgenootschappen niet bestaanbaar met de persoonlijke vrijheid, dan is het te verwonderen, dat de vrijheidlievende Amerikaan dezelve niet uit zulk een oogpunt beschouwt; terwijl in dat gemeenebest een overgroot getal kooplieden, fabrikanten en werkbazen

{==121==} {>>pagina-aanduiding<<}
gevonden worden, die geene bedienden of knechts aannemen, ten zij deze kunnen bewijzen tot een dergelijk genootschap te behooren. Ja, in de meeste fatsoenlijke familiën aldaar zal geen jongeling het meer wagen, om de hand eener dochter uit den huize aanzoek te doen, zoo hij niet lid van een Matigheidsgenootschap is.
Wij vragen eindelijk, op onze beurt, deze voorstanders der persoonlijke vrijheid: indien er eens een genootschap wierde opgerigt ter bevordering van de belangen der Nederlandsche branderijen, welks leden zich moesten verbinden, om dagelijks, ten koste der genootschappelijke kas, een zeker aantal borrels te drinken, of dan het gevoel voor persoonlijke vrijheid en onafhankelijkheid wel zoo teeder en kiesch zou zijn, dat men zich aan zulk een' dwang niet zoude willen onderwerpen; wij vreezen integendeel, dat de toevloed van leden uit de geringere standen zoo groot zou zijn, dat de bestuurders van zulk een genootschap nog moeijelijker aan alle aanvragen tot lidmaatschap zouden kunnen voldoen, dan thans de regenten onzer liefdadige gestichten aan de vele aanvragen tot bedeeling.
Nog weder anderen willen aan het drinken van sterke dranken wel perken stellen, maar het niet afgeschaft zien. Wij erkennen, dat, van alle aangevoerde tegenwerpingen, deze nog wel de minst ongerijmde is; maar wij vreezen, dat deze beperking door middel eener belofte onuitvoerbaar is. Den liefhebber van een' borrel zal het immers veel moeijelijker vallen, zich altijd tot het gebruik van dat ééne glaasje te bepalen, dan het jeneverdrinken geheel af te schaffen; het laatste zal hem slechts de eerste acht of veertien dagen zware opoffering kosten; terwijl hij bij het dagelijksch herhaald, doch beperkt gebruik, steeds den hem zoo aangenamen smaak behoudt, en dus dagelijks aan de verzoeking is blootgesteld, om op nieuw zich aan de onmatigheid over te geven. Neen, beter is het, een moedig besluit te nemen, en de jeneverpest met wortel en tak uit te roeijen, daar deze reeds zoo menige familie te gronde heeft gerigt, en tallooze malen de aanleiding tot

{==122==} {>>pagina-aanduiding<<}
de afgrijselijkste misdaden is geweest; ja, gaat het zoo voort als in de laatste jaren, zoo zal de natie tot in de volgende geslachten geheel ontzenuwd worden, en eenmaal weder den vrijen hals onder het juk van trotsche naburen moeten krommen, waardoor men eene tweede Spaansche of Fransche overheersching, met al derzelver ijselijkheden, in deze thans nog zoo bevoorregte streken, zou zien hernieuwen.
Vraagt men nu, of ik het er voor houd, dat al dit kwaad afgewend, en al dit goede bewerkt kan worden, uitsluitend door de Matigheidsgenootschappen, zonder krachtdadige medewerking der lands- en stedelijke regeringen, zoo antwoord ik volmondig neen. Maar zou het dan zoo moeijelijk zijn dezelve te verkrijgen? - Wij gelooven dit niet: zouden zoo vele aanzienlijke mannen, als zich de zaak der Matigheidsgenootschappen reeds hebben aangetrokken, door hunnen invloed, niet de volgende en nog meerdere maatregelen weten te bewerken:
1o. Moest men bij de regterlijke magt van het grondbeginsel uitgaan, bij gepleegde misdaden, de dronkenschap nimmer als verzachtende omstandigheid te laten gelden. Immers hierdoor wordt den dronkaard een voorregt toegekend, en voor het misdrijf eene wijde deur geopend; want blijkt het den regter niet dikwijls, dat de twistzoeker of boosdoener, vóór het bedrijven zijner euveldaden, naar eene kroeg is gegaan, om door het bedwelmende vocht zich op te winden; eerst hierna volvoert hij zijn boos opzet. Wordt hij gevat, en verschijnt hij nu voor de regtbank, zoo geeft hij voor, dat hij, door het gebruik van sterken drank, niet meer zich weet te herinneren, wat er met en door hem is voorgevallen. De advocaat maakt soms van deze verontschuldiging, ten voordeele van zijnen cliënt, gebruik, en stelt, met kracht van redenen, den regters voor, dat men den man niet volgens de letter der wet kan straffen, wijl hij zonder bewustheid heeft gehandeld. Zou nu zulk eene verontschuldiging kunnen gelden?
2o. Moest de dronkenschap strengelijk tegengegaan worden bij het leger en op de vloot. - De soldaten en

{==123==} {>>pagina-aanduiding<<}
matrozen, aan eene strenge tucht gewoon, worden veelal om kleinigheden gestraft; en in alle garnizoensteden ziet men echter 's lands verdedigers dagelijks langs de straten zwieren, in een' toestand, die hunne montering, en nog meer den krijgsman, die dezelve draagt, onteert! Vele bejaarde hoofdofficieren van het Nederlandsche leger zijn nog de grootste bewonderaars van napoleon als krijgsman en held; wij vragen hun, of zij zich niet herinneren, dat het te dien tijde eene zeldzaamheid was, een' beschonken militair te zien? Zou diezelfde krijgstucht thans niet even goed kunnen gehandhaafd worden?
3o. Van zelve komen wij hier op eene andere goede inrigting, ten tijde der voor het overige zoo hatelijke Fransche overheersching; te weten, de strenge politie, waaronder herbergiers en kroeghouders toen stonden, daar zij des avonds ten 11 ure hunne huizen moesten gesloten hebben, terwijl ook de gasten het volstrekt niet durfden wagen, om, zoo als thans het geval is, den halven nacht langs 's heeren straten te schreeuwen of op de walgelijkste wijze hunne dierlijke vreugde lucht te geven, tot grooten overlast van den braven, stillen burger, die des morgens vroeg zijne bezigheden, ten nutte van zijn gezin, weder moet aanvangen; terwijl zulk een nachtelijk gedruisch voor zieken en zwakken, in derzelver slapelooze nachten, soms de nadeeligste gevolgen kan hebben. Zouden bovengenoemde bepalingen niet weder kunnen ingevoerd worden; of ware dit welligt ook strijdig met de Nederlandsche vrijheid? Wij hebben nog zoo veel zuurdeesem uit de Fransche overheersching; waarom zou men dus het wezentlijk goede niet behouden of weder aannemen, al is het van den vijand afkomstig?
4o. Dewijl de herbergen en kroegen meer tot de als noodzakelijk kwaad toegelatene, dan wel tot de noodige of nuttige beroepen behooren, moest derzelver aantal merkelijk beperkt worden; tot dat einde moesten geene nieuwe patenten worden uitgereikt en de bestaande drinkneringen bij overlijden niet op een' ander mogen overgaan, tot dat het getal genoegzaam verminderd ware.

{==124==} {>>pagina-aanduiding<<}

5o. Aan de bestaande kasteleins en kroeghouders moesten, behalve het bovenstaande, nog de volgende bepalingen worden voorgeschreven:
(a) Hunne huizen moesten, even als andere winkels, voor het oog van het publiek open zijn; want de bezoekers moeten zich niet voor hunne medeburgers zoeken te verbergen, wanneer zij goedvinden sterken drank te gebruiken, daar alleen het misbruik strafbaar behoort te zijn.
(b) De kasteleins zouden aan geene knapen of jongelingen, even zoo min als aan merkbaar beschonkenen, mogen tappen, op straffe van, bij overtreding, hunne huizen gedurende zes weken te moeten sluiten, of, bij herhaling, hun patent te zien intrekken.
(c) Ieder, die in een' beschonken' toestand op de straat zich bevindt, moest bij dag door de dienaars der politie en des nachts door de nachtwachts naar eene verzekerde plaats gebragt worden, ten einde niet tot een schandelijk schouwspel voor straatjongens en het laagste gemeen te verstrekken. Wanneer men den beschonkene op deze wijze gedurende 24 uren, en bij herhaling langer, in bewaring houdt, en hem van niets dan roggebrood en water voorziet, komt hij allengs weder tot het gebruik zijner zinner, en, bij de zijnen komende, zal de schaamte, zoo de man nog niet geheel verdierlijkt is, hem van alle ergerlijke huiselijke tooneelen terughouden, en dus zijne vrouw en kinderen voor mishandelingen vrijwaren.
Vindt men welligt deze bepalingen zeer streng, ja zelfs onmenschlievend, wij meenen het tegendeel te durven beweren; want heeft het kwaad, waarover wij spreken, niet de schromelijkste gevolgen voor de rust van den dronkaard zelven, voor de huiselijke welvaart zijner familie, ja, bij het meer en meer toenemen van deze ondeugd, voor de geheele maatschappij? Is dus het kwaad groot en reeds diep ingeworteld, zoo moet men ook niet voor krachtige en doortastende maatregelen terugdeinzen. Wil men het doel, zoo moet men ook de middelen willen.





{==125==} {>>pagina-aanduiding<<}

De bestorming van Akulcho, in het Kaukasische gebergte, door de Russen.

Weinige jaren na den dood van chasi mollah had, onder de Tschetschenzen, schamyl, een der vurigste aanhangers van het gesneuvelde opperhoofd, en tot de dweepzieke sekte der Muriden bchoorende, eenen niet minder grooten invloed in het gebergte weten te verkrijgen. In gelijke mate als zijne voorgangers scheich mansur en chasi mollah bezit deze tegenwoordige aanvoerder der Tschetschenzen de gaaf der religieuze welsprekendheid; in bekwaamheid tot het voeren des oorlogs, en tot het daartoe afregten der hem gehoorzamende stammen, overtreft hij hen beide zeer verre. Gelijk chasi mollah in het roofnest Himri eenen bijna ontoegankelijken sluiphoek bezeten had, koos schamyl zich een dergelijk bergslot, te weten Akulcho aan den Koisu, waar hij eenen voorraad van wapenen en ammunitie zamenbragt en de plans tot zijne veldtogten beraamde. Hier lag hij met zijne wilde strijders op de loer; van elke beweging der Russen bragten hem zijne bespieders ijlings berigt, en achtte hij de gelegenheid gunstig, zoo schoot hij pijlsnel, uit zijn rotsnest, in de steppe van den Terek op de Russische konvooijen neder, even als de gier der Alpen of de condor der Anden op hunne prooi. Schamyl is een sterk en gezond man van ruim vijftig jaren, niet bijzonder groot van gestalte, maar slank en vlug van ligchaam, zoo als de meeste Kaukasiërs. Zijne gelaatstrekken verraden - volgens getuigenis der teruggekeerde Russische gevangenen - ten duidelijkste de woeste geestkracht, die in al zijne ondernemingen doorstraalt. Zijn baard is reeds vroegtijdig vergrijsd, maar zijne ligchaamskracht is onverzwakt gebleven, en schamyl geldt voor eenen der behendigste
bergklauteraars en voortreffelijkste paardrijders van den Kaukasus. Zijne hem omgevende Muriden heeft hij, door verstandig berekende behandeling, door, bij het verdeelen

{==126==} {>>pagina-aanduiding<<}
van den buit, op hunne bijzondere diensten acht te slaan, en door het geluk, dat zijne wapenfeiten bekroond heeft, met zulk eene geestdrift voor hem weten te bezielen, dat zij, bij meer dan ééne gelegenheid, zich blijmoedig voor hunnen geliefden aanvoerder hebben opgeofferd. Schamyl bezit geene schatten; zijne krijgslieden moeten zelven in hun onderhoud voorzien, of het vinden uit den buit, welken men den Russen afneemt. ‘Schamyl,’ zeî mij een Pool, die een tijdlang bij hem gewoond had, ‘is aan niets rijk, dan aan - ongedierte; hij eet slechteren kost, dan bij ons de varkens.’ Ondertusschen schijnt het, dat dit opperhoofd nu laatstelijk het heffen eener regelmatige schatting bij de hem onderhoorige stammen ingevoerd heeft, waarschijnlijk om daaruit de kosten goed te maken, welke hij tot den aankoop van wapenen en ammunitie doen moet. Even als in Algerië de Marabout abd-el-kader, zoo zag ook schamyl de noodzakelijkheid in, om zijn gezag door overreding of geweld over de onderscheidene volken in Dagestan uit te breiden, alvorens grootere ondernemingen tegen de Russen te wagen. Om overal gehoorzaamheid aan zijne bevelen te verschaffen, toonde hij eene veerkracht, die niet zelden aan woeste wreedheid grensde. Zijne met knodsen gewapende scherpregters verzelden hem gewoonlijk naar de raadsvergadering, en wee den gene, die zijne stem tegen schamyl's ontwerpen durfde verheffen! Tschetschenzen, die, door Russen omgekocht, den vijand berigten gebragt hadden, heeft hij levend doen begraven, en gewoonlijk worden ook de Russische krigsgevangenen uiterst hard door hem behandeld. Onafgebroken doorkruist schamyl de noordoostelijke streek van het gebergte, waar
de meeste stammen hem gehuldigd hebben. Naar afgelegener oorden, zelfs naar de Kabarden en Tscherkessen, vaardigde hij zendelingen af, om er zijne overwinningen te verkondigen, den Godsdienstkrijg tegen de Russen te prediken, en de stammen uit te noodigen hem onderstand in geld te zenden. Een zijner ijverigste afgevaardigden had in den zomer van 1843 vele Kabardische dorpen tegen de Russen opgeruid,

{==127==} {>>pagina-aanduiding<<}
doch werd eindelijk door eenen aan de Russen toegedanen stam der Kabarden gedood.
Schamyl vond eenen geduchten tegenstander in den Generaal grabbe, die over de Russische magt in Ciskaukasië het bevel voerde, en wien voornamelijk het beleid der krijgsverrigtingen in Dagestan opgedragen was. Grabbe toonde zich steeds afkeerig van het verdedigende stelsel, tot hetwelk de toenmalige opperbevelhebber der Kaukasische armee, Generaal golownin, te Tiflis, scheen over te hellen. Te Petersburg vonden aanvankelijk grabbe's plans meer goedkeuring, dan die van zijnen zich tamelijk ver van het krijgstooneel ophoudenden chef; doch grabbe was in zijne verrigtingen tegen de bergvolken niet gelukkig. De ongemeene werkzaamheid, welke hij bij het bestuur dier verrigtingen deed blijken, en zijn persoonlijke moed in het gevecht, hadden eene betere uitkomst verdiend. Na zijne nederlaag bij Itschkiri geraakte deze dappere Generaal in ongenade en werd van zijn bevelhebberschap ontzet. Sedert dien tijd hebben de aanhangers van het vredes- of defensive stelsel droevige ondervindingen opgedaan, en Generaal grabbe heeft thans ten minste de voldoening, het door hem zoo dringend aangeprezene offensive stelsel te Petersburg te zien zegevieren. Eene van grabbe's eerste ondernemingen was tegen het rotsnest Akulcho gerigt, dat middelpunt der vijandelijke magt, uit hetwelk de benden der Tschetschenzen de Russische linie onophoudelijk bestookten. Van het gedenkwaardige beleg en de verovering dezer gewigtige bergvesting moge het volgende relaas eenig denkbeeld geven.

Voor de bewoners van den Kaukasus heeft de natuur op deszelfs rotsgebergten een ‘huis der vrijheid’ gegrondvest, over hetwelk de Russische adelaar sedert veertig jaren wel is waar dikwijls genoeg zijne wieken heeft uitgebreid, maar dat hij tot op den huidigen dag nog niet onder zijne klaauwen heeft kunnen buigen. Met uitzondering der twee groote bergpassen, die naar Transkaukasië leiden,

{==128==} {>>pagina-aanduiding<<}
en der verstrooide forten aan de Zwarte Zee, en aan de linie van den Kuban en den Terek, hebben de Russen slechts van zeer weinige posten in het gebergte vast bezit genomen. Zelfs het door Christenen bewoonde Ossetië is slechts in naam aan hen onderworpen, en de weinige Russische beambten, die zich onder dit Christelijke bergvolk nedergezet hebben, oefenen er uiterst weinig gezag, gelijk zulks nog de jongste opstand bewezen heeft, dien de opperbevelhebber te Tiflis slechts door verstandige toegevendheid heeft weten te stillen. Wanneer de Rus misschien met al te groot vertrouwen op de vestingen en verschanste legerkampen ziet, die gedurig talrijker rondom den zoom van het gebergte ontstaan, zoo wijst de Tschetschenz daarentegen spottend naar zijne ijsbergen, en zegt, gelijk de steenhouwersgezel aan den bouwer van Zwing-Uri:

Lass sehn wieviel man solcher Maulwurfshaufen 
Muss über 'nander setzen, bis ein Berg 
Draus wird, wie der geringste nur in Uri! (*) 

Menigmaal zijn Russische kolonnen in het Kaukasische gebergte gedrongen en hebben de sluiphoeken van de aanvoerders der Tschetschenzen met groot verlies stormenderhand bemagtigd; maar nimmer viel het hun in, zich, in plaats der bergbewoners, in deze rotsgaten te nestelen, en dus was het ten koste van zoo veel bloeds verkregen bezit van Himri, Hermentschuk en Akulcho hun in den grond van weinig nut. Men doodde eene handvol heldhaftige dweepers, vernielde een paar steenhutten en keerde weder binnen de forten der vlakte terug, aan de Tschetschenzen vrijheid latende, om, zoo zij het verkozen, hunne rotsnesten weder te bezetten en nieuwe steenhutten daarop te bouwen.
Met den togt, dien Generaal grabbe in het voorjaar van 1839 tegen Akulcho ondernam, had hij het gewis min-
{==129==} {>>pagina-aanduiding<<}
der gemunt op het bezit van dit bergslot - een bezit, dat wel voor de inboorlingen, maar niet voor de Russen van voordeel kon zijn - dan wel op de zedelijke werking, welke de val van dezen voor onwinbaar gehouden sluiphoek in het land zou kunnen hebben. In Akulcho eene bezetting achter te laten, was zeker nooit het plan van den Russischen Generaal geweest. Maar men had gehoopt, dat de Tschetschenzen, wanneer zij eenmaal de overtuiging bekomen hadden, dat geen sluiphoek hoegenaamd in hun land voor de Russen onbereikbaar was, wel tot het staken der vijandelijkheden en tot eene onderwerping, al ware het dan slechts naar den uiterlijken vorm, te brengen zouden zijn. Te gelijk rekende grabbe er met vertrouwen op, dat schamyl, even als zijn voorganger chasi mollah, bij deze gelegenheid dood of levend in handen der Russen zou vallen, en dat met het verlies van hun opperhoofd de weêrstand der Tschetschenzen ten minste voor eenen tijd gebroken zou zijn. Tegen het eind van Mei 1839 rukten de Russische troepen uit Temir-Chantschura en andere legerplaatsen te veld; aan den Koisu vereenigden zij zich, en de kolonne legde den weg van 60 wersten (*) tot bij Akulcho, langs den loop der rivier voortrukkende, bijna zonder vechten af. Op verscheidene plaatsen kostte het veel moeite, de artillerie voorwaarts te brengen; doch de volharding der Russische soldaten kwam ook deze moeijelijkheid te boven, en zoo bereikte men, na eenige vermoeijende dagmarschen, den voet der rots, waarop schamyl met zijne
getrouwen, den aanval der Russen onverschrokken afwachtende, geweken was.
Akulcho heeft eene opmerkelijke ligging. De Koisu, die aldaar eene bogt vormt, omgeeft den berg bijna geheel in het rond met zijne bruisende golven; slechts op eene enkele, smalle plaats is deze rots te land toegankelijk. Dienvolgens is Akulcho eigenlijk een schiereiland in de rivier, en de natuur heeft aldaar eenen aanvaller geduchte hinderpalen in den weg gelegd. Ik heb in den Kaukasus

{==130==} {>>pagina-aanduiding<<}
eene teekening van de thans verlatene bergvesting gczien. De kegelvormige gedaante der rotsen, die in dat oord aan den Koisu oprijzen, geeft grond, om te gelooven, dat zij uit eene trachytische steensoort bestaan, even als de hooge Alpenketen van den Kaukasus. De Russische officieren echter, die mij het verhaal der belegering van Akulcho gedaan hebben, verzekerden, dat de rotsen aldaar uit vrij poreuzen zandsteen gevormd zijn, hetgeen trouwens ook waarschijnlijk wordt uit de omstandigheid, dat de rots van Akulcho op vele plaatsen met door kunst gemaakte holen doorsneden is, gelijk de zandsteenbergen bij Gori en in de Krim; de harde vulkanische trachiet zou het graven van holen al te moeijelijk gemaakt hebben. De berg, waarop Akulcho ligt, had drie door de natuur gevormde terrassen, tot welke slechts een zeer smal rotspad opwaarts voerde, van welk pad de toegang versterkt was en door 500 Tschetschenzen verdedigd werd. Grabbe liet zich door het gezigt van dit moeijelijke terrein van zijn plan niet afschrikken. De Russische kolonne sloeg zich op beide de oevers der rivier neder; kanon en mortieren werden geplant, en na eenen tweedaagschen arbeid bulderde reeds het Russische geschut naar boven tegen de vesting, welker verdedigers de berstende bommen slechts met snaphaanschoten beantwoorden konden.
Akulcho's omtrek doet zich zeer schilderachtig op, en een liefbebber van romantische natuurtooneelen en krijgsavonturen zou waarschijnlijk, gedurende het beleg, dat drie maanden aanhield, ruimschoots zijnen lust hebben kunnen bevredigen. Verwonderlijk schoone wouden van beuken- en eikenboomen bekleeden de noordelijke afhellingen van den Kaukasus. Bij Akulcho had men tevens het groene loofsieraad der boschboomen en het wild gezigt van naakte rotswanden, die steil en bar naar boven stijgen; daarbij het heftig gebruis van een' schoonen, pijlsnel voortschietenden bergstroom, wiens golven in vrolijk geklots langs de rots voorbijdansen, terwijl menig getroffen Rus of Tschetschenz het witte schuim des waters met zijn bloed roodkleurig verwde. De Russische Generaal had

{==131==} {>>pagina-aanduiding<<}
gehoopt, door de uitwerking van zijn geschut de verdedigers tot de overgave te kunnen dwingen. Bommen, kanonkogels en congrevische brandpijlen sloegen elken dag op de rots neder, vernielden ook verschansingen en steenhutten, maar bragten weinig schade toe aan de verdedigers zelven; deze weken in hunne rotsholen, waar de bommen hen niet bereiken konden. In het Russische bivouak heerschte gedurende de eerste weken vrolijke moed. Men behoefde geene afmattende marschen meer te doen en kon zich ter rust gemakkelijk op de geurige bergkruiden nedervlijen. Aan leeftogt was er geen gebrek, ook niet aan hout om de spijs te koken en in de koude nachten het ligchaam te verwarmen; daarenboven verkwikte de wodka maag en hart. De Kozak zong dus lustig als solozanger zijn liedje, misschien daarbij het liefje indachtig, dat hij aan den Don had achtergelaten, en de graauwgerokte musketiers vulden de tusschenpoozen van het kanongebulder en tromgerommel met hunne, meest godsdienstige, doch ook nu en dan krijgshaftige koorgezangen. Deze ten minste uiterlijke moed, welke de Russische soldaten voor Akulcho aanvankelijk bezielde, werd intusschen niet zelden gestoord door een goed gemikt geweerschot, dat hier of daar eenen zanger, midden tusschen zijne smullende of medezingende kameraden, dood ter aarde velde. Snel sloeg dan elk aandachtig het kruisteeken en het aangeheven lied stierf op de bleeke lippen, tot dat de Kapitein hun toornig toeriep: ‘Nu, wat is het dan? Wilt gij wel voortzingen?’ Dan klonk weder het krijgslied uit volle kelen. In vergelijking met de belegeraars, verspilden de Tschetschenzen weinig buskruid, maar hun aanleg was goed, hunne geweren droegen ver en hunne schoten troffen. De Russen dekten zich zoo goed zij konden tegen deze onzigtbare scherpschutters; een deel der kolonne legerde zich op zulk eenen afstand, dat men buiten schot was;
de nader aan de rots staanden beschermden zich met aardzakken, struiken en brokken rotssteen. Desniettemin was het niet mogelijk, zich altijd volkomen gedekt te houden, en de onvoorzigtige, die zich vertoonde, hoorde ter-
{==132==} {>>pagina-aanduiding<<}
stond de vijandelijke kogels om zijne ooren fluiten. Soms bragt ook wel eens een ander verschijnsel, dan een welgerigt snaphaanschot, de belegeraars in beweging. Onder de belegerden scheen reeds van den beginne de overtuiging te bestaan, dat de Russen niet aftrekken zouden, vóór zij de vesting door storm of honger bemagtigd hadden. Zij beschouwden zich dus als eene aan den dood gewijde schaar, en wilden nu ten minste, tot op het uiterste vechtende, zoo veel Russenbloed vergieten, als zij slechts immer konden. Zoo groot was hierbij de wilde geestdrift der grootendeels uit Muriden bestaande verdedigers, dat menig hunner in zijn ongeduld de bestorming niet kon afwachten, maar, met de schaschka in de regter-, de pistool in de linkerhand en den kinschal tusschen de tanden, midden onder de vijanden sprong. Men verbeelde zich dan den plotselingen schrik der beneden rustig gelegerde Russen, die wel op rondom hen fluitende kogels van boven, maar niet op de verschijning van zulk eenen razenden, van top tot teen gewapenden geestdrijver voorbereid waren. De Tschetschenz nam de verbazing van den hem omringenden hoop te baat; met tijgersprongen stortte hij op hen in, velde den eersten Rus met zijn pistoolschot neder, en drong vervolgens, den kinschal van uit de tanden rukkende, met dolk en sabel op de soldaten in, en hakte onder hen als een bezetene in het rond, tot dat hij zelf onder de bajonetsteken bezweek. Gewoonlijk had de Tschetschenz den dood, welken hij zocht, reeds door dien van een of twee paar hem in de eeuwigheid vooruitgezondene Russen gewroken.
De martelaarsdaad van den onzinnige werd, boven uit de vesting, door zijne krijgsmakkers luide toegejuicht.
Veel verliest evenwel, bij nader inzien, het karakter van den Kaukasiër in de oogen van eenen Duitscher of anderen westelijken Europeër, die in dit tegen de overmagt zoo moedvol en standvastig zich verdedigende bergvolk gaarne het ideaal van een edelaardig riddergeslacht zou vinden, maar zich weldra met afgrijzen van deszelfs wilde wreedheid moet afwenden. Hoe dit ook zij, vrijwilligen heldenmoed in den strijd en stoute verachting des

{==133==} {>>pagina-aanduiding<<}
doods zal men bij de Tschetschenzen altijd moeten bewonderen. Zelfs onder de krijgshaftigste legers van Europa zou ongetwijfeld slechts bij zeer enkele strijders de geestdrift zoo vermogend zijn, dat man voor man eenen wissen dood te gemoet zoude snellen, gelijk de Muriden zulks deden, die nog daarenboven meestal vrouw en kinderen nalieten. Zulke daden zijn ontegenzeggelijk waard, dat de Kikoakoa ze in rijm brengt en bij den klank der tweesnarige lier bezingt, ten einde de naam van den zoo eervol gesneuvelde in gedachtenis blijve bij kinderen en kindskinderen. Hoe eenvoudig schoon is niet b.v. de inhoud van dit Kaukasische bardenlied op den heldendood van Vorst pschugui, uit hetwelk bell een paar plaatsen mededeelt! Men leest daarin: ‘God zij gedankt, riep de moeder van den gesneuvelde, dat mijn zoon op het veld der eer gevallen is en niet bij eenen rooftogt!’ Zelfs de moederlijke rouw is niet zoo magtig, dat hij niet door de fiere vreugde over den roem des heldhaftigen zoons overtroffen wordt: ‘De zoon, dien ik met smarten gebaard en aan mijne borst gevoed heb, was door God uitverkoren tot eenen martelaar voor vrijheid en geloof.’ Welk een ijzeren geslacht, bij hetwelk moederlijke liefde in liefde voor wapenroem verdwijnt! Herinnert die vreugderoep der vorstenmoeder niet aan het grootsche woord van den ouden Britschen veldheer siward bij het berigt van het lot zijns door macbeth gedooden zoons:

Had I as many sons as I have hairs, 
I would not wish them to a fairer death. (*) 

Zulke voorbeelden van vrijwillige levensopoffering konden den belegeraars van Akulcho niets goeds voorspellen tegen den ophanden zijnde storm. Doch ook de Russen zijn onverschrokken krijgslieden, en vooral zijn de officieren zoo tuk op eerekruisen en bevordering, dat zij, trots alle doodsgevaar, vuriglijk het tijdstip nabij wenschten,

{==134==} {>>pagina-aanduiding<<}
waarop men de vesting beklimmen zou. In plaats van de eerzuchtige hoop, die hunne aanvoerders bezielde, moesten muzijk, gezang, wodka en popengebed den gemeenen soldaat, die met alle dapperheid geen Wladimirkruis en geene luitenantsepauletten winnen kan, in geestdrift brengen. Driemaal vernieuwde zich de maan gedurende deze lange belegering. Wanneer het nachtgesternte met zijnen zachten lichtglans de reusachtige rotsen verzilverde, was het tooneel inderdaad schoon; terwijl de stilte van het gebergte slechts afgebroken werd door het statig geruisch van den Koisu-stroom, en somwijlen door eenen onheilspellenden schellen kreet, die van het hooge Akulcho in het rond weêrgalmde, en dien eenigen voor eene aansporing tot waakzaamheid, anderen voor eene oproeping tot het gebed hielden. Waren er onder de Russische militairen lieden geweest, die den Griekschen treurspeldichter aeschylus gelezen hadden, zoo zou menigeen hunner destijds waarschijnlijk den op den Kaukasus vastgeklonken prometheus indachtig geweest zijn, aan wiens mond eenmaal, in dergelijk eenen toestand en op hetzelfde tooneel, de pijn der adelaarsbeten gillende smartgeluiden ontwrong. Even als in den grijzen voortijd de gefolterde Titan, werd thans de aan haren rotstop vastgekluisterde Muriden-schaar door den vraatzieken snavel van den dubbelarend bedreigd, en de buiten de vesting, op de toppen der bergen, den vijand bespiedende Tschetschenzen konden ook slechts, gelijk het koor der Okeaniden, magteloos jammerend uitroepen: ‘... ja zoo velen er ringsom in de ruime vlakten van het heilige Azië wonen, uw kommervol bitter lot voelen zij allen, luid weeklagend met u.’
De eerste storm op het bergslot Akulcho kostte den Russen het leven van vele strijders. Van 1500 man, die langs het enge rotspad opklauterden, keerden er slechts 150 levend terug. De Tschetschenzen bestreken den weg, op welken slechts twee man naast elkander naar boven konden klimmen, met een zoo goed gerigt pelotonvuur, dat het niemand gelukte, ook zelfs maar tot op het tweede terras te geraken. De voorsten, door de kogels der verdedi-
{==135==} {>>pagina-aanduiding<<}
gers getroffen, rukten in hunnen val de volgenden met zich, en zoo tuimelden de Russen, gelid voor gelid, de rots weder af. De slechte uitkomst van den eersten storm schrikte den volhardenden Generaal grabbe niet af, achter elkander nog twee stormen te beproeven. Bij dezelve werden het onderste en het middelste bergterras ingenomen; maar de drie stormen hadden omstreeks 2000 man gekost. Het moeijelijkst viel de inneming van het bovenste rotsvlak, dat, met de meeste dapperheid aangegrepen en met de woedendste hardnekkigheid verdedigd, aan wederzijden ook het meeste bloed kostte. Zonder eene onvoorzigtigheid der verdedigers zou het den Russen zelfs bezwaarlijk gelukt zijn, dit bovenste bolwerk stormenderhand te bemagtigen. Verscheidene weken lang hadden de Russische sappeurs aan eene mijn gewerkt, door middel van welke men hoopte de bovenste rots te doen springen; het poreuze der steensoort begunstigde deze onderneming. De Tschetschenzen, die de lange werkeloosheid der Russen na den derden storm niet begrijpen konden, hoorden dag en nacht het onafgebroken geklop onder hunne voeten, en poogden, daar zij hiervan niets goeds verwachteden, te ontdekken, wat toch de vijand in zijn schild mogt voeren. Hiertoe waagden zij zich, wat al te onvoorzigtig, verre uit hunnen sluiphoek, om den vijand gade te slaan. Een Russische bataillonschef, die met zijn volk onder eene uitstekende rots op
het tweede terras in hinderlaag lag, nam dit oogenblik te baat, om op de voorste Tschetschenzen in te storten. Hoe snel deze ook in hunne sterkte terug ijlden, geraakten de vlugsten onder de Russen toch gelijktijdig met hen op het bovenste terras. De overige Tschetschenzen, die boven op de rots achtergebleven waren, durfden in het eerste oogenblik geen vuur geven, uit vrees van hun eigen volk te zullen kwetsen. Zoo kwam het dan tot een gevecht met blank geweer, waarin het half gesmolten hoopje der Tschetschenzen, niet langer door hunne rots beschut, voor de overmagt noodwendig moest onderdoen; want de overige Russische bataillons waren, zoodra zij het rotspad open zagen, hunnen landslieden ijlings ach-
{==136==} {>>pagina-aanduiding<<}
terna geklauterd. Dus werd dan, bij den vierden storm, Akulcho eindelijk vermeesterd. De door zware verliezen verbitterde Russische soldaten woedden als tijgers. Ook een deel der Tschetschenzen-vrouwen bood wederstand met de wapenen in de hand en werd, even als de mans, neêrgehouwen. IJverig zocht men onder de dooden naar het lijk van schamyl, wiens grimmige gelaatstrekken aan menigen uit de gevangenschap ontvlugten of losgekochten Rus bckend waren. Men vond hem niet onder de gevangenen, en ontdekte ook nu eerst, dat er nog een deel der verdedigers overgebleven was, verborgen in holen, die naar den rivierkant open waren en werwaarts geen pad geleidde, maar waarheen men zich van boven aan touwen moest nederlaten. Op deze wijs werd de strijd met de hier en daar verspreide holbewoners voortgezet; lijfsgenâ werd noch verlangd, noch verleend. Het hol, waarin schamyl zelf verborgen was, hield zich het langst. Daar echter de berg geheelenal omsingeld was en op beide de oevers de belegeraars, man aan man, op de loer stonden, vermits grabbe het als hoofddoel der
onderneming beschouwde, schamyl dood of levend in handen te krijgen, was er aan geen ontkomen te denken. Op dit laatste, hagchelijkste oogenblik vertoonde zich de heldenmoed der weinige nog overgeblevene Tschetschenzen het schitterendst. Zij zagen vooruit, dat met den dood van hunnen aanvoerder de wederstand in het gebergte voor langen tijd gebroken zou zijn, en zij besloten, tot redding van schamyl, vrijwillig hun leven ten offer te brengen. Uit eenige balken en planken, die in het hol aanwezig waren, hadden zij eene soort van vlot vervaardigd, met hetwelk zij zich naar beneden in den Koisu wierpen. Zich aan de balken vasthoudende, dreven zij pijlsnel met den stroom af, terwijl van wederzijden Russische kogels op hen regenden. De Russische Generaals, die geloofden, dat het Tschetschenzen-hoofd zelf zich op dit vaartuig bevond, bevalen het uiterste in het werk te stellen, om hem te dooden of te vangen. Terwijl de Tschetschenzen op deze wijs de oplettendheid hunner vijanden van het berghol af-
{==137==} {>>pagina-aanduiding<<}
trokken, terwijl de Kozakken, die hunne paarden bij de hand hadden, in de rivier sprongen, en de infanterie langs de oevers het vlot volgde, opdat niemand der Tschetschenzen ontsnappen mogt, sprong een man uit het hol in den Koisu, zwom met krachtige armen door den stroom, bereikte een van wachten ontbloot punt van den oever, en, middelerwijl al de genen, die op het vlot waren, gedood werden, ontkwam hij gelukkiglijk in het gebergte. Deze man was - schamyl, de eenige, die van het bloedbad van Akulcho overbleef! Hoe zijne. redding en zijn wederverschijnen op een door Godsdienstdweeperij verhit, voor het wonderbare hoogst gevoelig volk gewerkt heeft, kan men zich verbeelden. Ook is schamyl's aanzien en magt in den oostelijken Kaukasus
sedert den val van Akulcho onberekenbaar gestegen.
Generaal grabbe was niet weinig vergramd, dat hem van al de vijanden juist diegeen ontsnapt was, wiens hoofd ontegenzeggelijk meer waard geweest ware dan die van al de overige verdedigers te zaam genomen. Drieduizend man was opgeofferd geworden voor een rotsnest, hetwelk men niet eens eene duurzame bezetting waardig keurde! De mannelijke verdedigers waren gesneuveld; slechts ettelijke honderd vrouwen en kinderen vielen als gevangenen in handen der Russen. Men sloot hen, tot op den afmarsch der armee, in eenige der grootste holen op, en hier gebeurde nog een zeer zonderling avontuur. Een jong Russisch stafofficier, door nieuwsgierigheid geprikkeld, ging in een dier holen, om te zien, of er onder de vrouwen ook waren, die den naam van schoon verdienden. Hij trad naar eene derzelven, die door hare rijzige gestalte hem bijzonder in het oog viel; maar, terwijl hij de gesluijerde gedaante oplettend beschouwde, wierp deze het kleed, dat haar omhulde, plotseling af; een zwaargebaarde Tschetschenz met van moordlust schitterende oogen sprong er uit te voorschijn en met opgeheven kinschal op den verschrikten officier aan. Deze ruimde natuurlijk, zoo snel zijne beenen hem dragen konden, het hol; de Tschetschenz hem achterna. Gelukkigerwijs hadden de schildwachten bemerkt,

{==138==} {>>pagina-aanduiding<<}
wat er gaans was, en stieten nog te regter tijd den razende met hunne bajonetten neder. Deze vreeselijke kerel weerde zich woedend, toen hij reeds op den grond lag, en kon, ondanks de vele bajonetsteken, die hij ontving, zoo 't scheen, niet sterven; hij hief zich zoo wild in de hoogte, brulde zoo ontzettend en verwrong zijne gelaatstrekken zoo verschrikkelijk, dat de ooggetuigen van dit tooneel zich van eene angstige rilling niet onthouden konden. Ook de aangezigten der 700 Tschetschenzen, wier lijken men na het stormenderhand bemagtigen van Akulcho in den Koisu wierp, vertoonden meestal in hunne verstijfde trekken eene schrikbarende verbittering. Op het grimmig gelaat en in de strak staande oogen dezer gesneuvelde Muriden, die op den hoogsten top der rots met de Russische graauwrokken borst tegen borst gevochten hadden, stonden nog de woedende hartstogten uitgedrukt, welke deze dweepers tot op den laatsten snik bezield hadden: moordlust, Russen-haat en de laatste zegepraal der bloedwraak. Ontzettende oorlog! Wisten slechts deze wilde volken van den Kaukasus, hoe onvrijwillig en ongaarne de arme Russische soldaten aan dezen moordenden Kaukasischen krijg deel nemen, zoo zouden zij hunnen haat betoomen en hunne gevangenen misschien minder wreed behandelen. Deze arme lieden gehoorzamen toch slechts den ijzeren wil, die nu eenmaal besloten heeft, den weêrspannigen Kaukasus, het moge kosten wat het wil, te overweldigen. Het zwarte commiesbrood en de strenge krijgstucht hebben waarlijk voor hen geene zoo groote aanlokkelijkheid, dat zij hun noordsche vaderland en de geliefden, die zij er moeten achterlaten, uit eigen aandrift verlaten en met lust in eenen moorddadigen oorlog optrekken zouden tegen de vrijheid van een dapper volk, dat hun niets misdaan heeft.

De gravin be Genlis en Voltaire.

(Uit hare Mémoires.)

Ik had, wel is waar, geen' brief van voorschrijving aan voltaire; maar - jonge Parijsche vrouwen worden altijd

{==139==} {>>pagina-aanduiding<<}
wèl ontvangen. Ik vroeg hem schriftelijk om verlof, hem een bezoek te geven. De Wijsgeer van Ferney antwoordde zeer beleefd; zeggende, dat hij, mij ter eere, slaaprok en pantoffels zoude afleggen, en mij ten middag- en avondeten noodigende. Naardien ik, opregt gesproken, begeerig was, den vermaarden man te behagen, had ik mij met de meestmogelijke oplettendheid gekleed; nooit heb ik mij anders met pluimen en bloemen versierd. Ik had een treurig voorgevoel, dat mijne aanspraken van dusdanigen aard de éénigen zijn zouden, welke ik konde doen gelden. Onderweg trachtte ik mij op de ontmoeting van den beroemden grijsaard voor te bereiden. Ik zcide bij mijzelve verzen op uit zijne Henriade en uit zijne Treurspelen. Ik had op deze reis een' Duitschen schilder, ott genaamd, die uit Italië kwam, tot geleider. Hij bezat veel bekwaamheid, maar weinig letterkundige kennis. Hij verstond ter naauwernood het Fransch, en had nimmer ééne bladzijde van voltaire gelezen; maar hij voedde evenwel, enkel op den roep af, die van hem uitging, alle mogelijke geestdrift voor zijnen persoon, en was als buiten zichzelven, toen wij Ferney naderden. Wij reden eene kerk voorbij, boven welker portaal de woorden stonden: Voltaire stichtte gode dezen tempel. Dit opschrift verwekte mij eene huivering; het kon alleen de losbandigste spotternij der goddeloosheid, of de zeldzaamste onbestaanbaarheid zijn!
Eindelijk kwamen wij op het slotplein, en stegen af. De Heer ott was dronken van vreugd. Wij treden binnen. Men brengt ons in eene donkere voorkamer. Ott ziet eene schilderij, en roept oogenblikkelijk uit: ‘Dat is een correggio!’ Dit was werkelijk zoo. Men geleidt ons naar het spreekvertrek; het was ledig. Ik ontwaarde door het gansche slot die onaangename, onrustige beweging, welke een onverwacht bezoek veroorzaakt. De bedienden schenen verlegen; wij hoorden schellen en weder schellen; men liep heen en weder; men opende en wierp de deuren heftig toe. Ik keek op het uurwerk des vertreks, en werd met spijt gewaar, dat wij omtrent een uur te vroeg gekomen waren. De Heer ott ontwaarde aan het andere einde der spreekkamer eene groote schilderij in olieverf, met beelden ter halver levensgrootte. Eene prachtige lijst zoo wel, als de eereplaats, welke het stuk bekleedde, deden ons iets treffelijks verwachten. Wij haasteden ons, hetzelve van naderbij te beschouwen, en vonden, tot onze verbazing, een waar

{==140==} {>>pagina-aanduiding<<}
uithangbord voor eene kroeg, eene laffe kladderij, die den Heer de voltaire in eene gloria voorstelde, als een Heilige, rondom met stralen omgeven, calas voor hem geknield, en onder zijne voeten zijne tegenstanders frêron, pompignan enz., die hunne vernedering door het opsperren van gedrogtelijk wijde monden en schrikkelijke gebaren uitdrukten. Ott was verontwaardigd over de teekening en het koleriet; ik over de zamenstelling. ‘Hoe kan men iets dergelijks in eene spreekkamer ophangen!’ riep ik uit. ‘Dat is wel waar,’ hernam ott, ‘vooral wanneer men een stuk van correggio in eene leelijke voorkamer laat blijven!’ - Dit stuk is de vinding van een' kladschilder te Geneve, die er voltaire een geschenk mede gemaakt heeft.
Thans opende zich eensklaps de kamerdeur, en wij zagen Mad. denis, voltaire's nicht, en Mad. de st. julien verschijnen. Deze Dames verkondigden ons, dat voltaire spoedig komen zou. Mevrouw de st. julien, eene zeer beminnelijke vrouw, noemde voltaire mijn' Filozoof en hij haar mijn' Vlinder. Zij droeg eene gouden medalje om den hals. Ik meende, dat het een ordesteeken was; maar het was slechts een prijs, dien zij vóór eenige dagen bij het schijfschieten behaald, en dien voltaire uitgeloofd had. Dusdanig een blijk van bek waamheid te geven, is allezins eene heldendaad in eene vrouw!
Zij sloeg mij eene wandeling voor, en geleidde mij naar een terras, van waar men het heerlijkst uitzigt over meer en bergen zoude kunnen hebben, bijaldien geen smakelooze, lange, digte berceau zulks geheelenal belette; zoodat men het alleen door kleine openingen, naauw groot genoeg om er het hoofd door te steken, steelswijs konde genieten: daarenboven was deze groene gang zoo laag, dat mijne pluimen overal hangen bleven, en ik genoodzaakt was, al bukkende en met gebogene kniën te gaan, waardoor ik elk oogenblik op mijn kleed trapte en struikelde, mijne pluimen brak en mijne kleederen scheurde.
Eindelijk kwam men ons zeggen, dat de Heer de voltaire zoo aanstonds in de spreekkamer was gegaan. Ik was zoo vermoeid en zoo zeer uit mijn humeur, dat ik oneindig liever huiswaarts gekeerd ware. Mevrouw julien, mijne stemming naar de hare beoordeelende, trok mij met levendigheid voort. Wij bereikten het huis; en ik had het verdriet, in het voorbijgaan, in een' spiegel te zien, hoe zeer mijn toilet

{==141==} {>>pagina-aanduiding<<}
gehavend was, en ik zelve er geheel ontstemd uitzag. Ik greep echter moed, en - ziedaar mij tegenover voltaire! Mevrouw julien spoorde mij aan, hem te omhelzen, mij influisterende: ‘Hij zal het zeker heel wèl opnemen.’ Ik naderde hem met de uitdrukking des eerbieds, welken men aan groote talenten en aan den ouderdom is verschuldigd. Hij nam mijne hand, en kuste dezelve. Dit trof mij; ik vond mij gestreeld, dat voltaire mij de hand gekust had, en omhelsde hem met innige hartelijkheid. Daarop stelde ik hem den Heer ott voor, die zoo verrukt was, dat zijn naam aan voltaire was genoemd, dat ik zijnentwege beducht was voor een' zotten uitval. Hij haastte zich, de miniatuurstukjes, door hem te Bern vervaardigd, te voorschijn te brengen. Ongelukkig stelde een derzelven maria met het Kind jezus voor, hetgeen voltaire gelegenheid gaf tot het uiten van eenige even platte als de ziel schokkende Godslasteringen. Het scheen mij tegen alle regten der gastvrijheid zoo wel, als tegen alle wellevendheid te strijden, zich aldus jegens een persoon van mijne jaren, welke zich niet voor een' vrijgeest uitgaf, en welke hij voor de eerste maal zag, uit te laten. Verontwaardigd over deze aanstootelijke taal, keerde ik mij tot Mevrouw denis, en geliet mij, haren oom niet verstaan te hebben. Hij bragt het gesprek weldra op iets anders, sprak over Italië en van de kunsten, gelijk hij daarover schrijft; dat is, zonder kennis en zonder smaak. Ik sprak geen woord, dat hem niet deed gevoelen, dat ik geenszins met hem eenstemmig dacht. Noch voor- noch namiddag werd er meer van letterkunde gesproken; maar voltaire mengde van tijd tot tijd eene beleefdheid, zelfs nu en dan galanterie, in zijn onderhoud met mij. Men ging
aan tafel, en gedurende het eten was hij alles behalve beminnelijk. Hij had bestendig het voorkomen, alsof hij op zijne dienstboden verstoord was, en schreeuwde met eene zoo doordringende stem, dat ik meer dan eens onwillekeurig daarvan schrikte. De kamer had een' sterken weêrklank, en zijne donderende stem klonk daarin op de ontzettendste wijze. Men had mij op deze bijzonderheid in voltaire voorbereid, welke zoo geweldig lastig voor vreemden is, en welke bleek, enkel gewoonte bij hem te zijn; want zijne bedienden schenen deswege geenszins verwonderd, en nog minder beangstigd. Daar hij wist, dat ik muzijk verstond, liet hij na den maaltijd Mevrouw

{==142==} {>>pagina-aanduiding<<}
denis klavierspelen. Zij had eene bevallige voordragt; haar spel was in den smaak des tijds van lodewijk XIV; maar deze herinnering is geenszins de aangenaamste, welke men uit deze schoone eeuw kan te voorschijn roepen. Bij het slot van een stuk van rameau trad een aardig meisje van 7 of 8 jaren ter kamer in, en viel voltaire om den hals, hem papa noemende. Hij ontving hare liefkozingen met goedheid, en zeide mij, dat het een kind der kleindochter van den grooten corneille was, welke hij had uitgehuwelijkt. - Voltaire ontving verscheidene bezoeken uit Geneve. Hierop sloeg hij mij een toertje voor, liet inspannen, en hij, zijne nicht en ik stegen in het rijtuig. Hij reed met ons naar het dorp, om ons daar de door hem gebouwde huizen en de door hem gestichte instellingen van weldadigheid te laten bezigtigen. Hier is de man grooter, dan in zijne schriften. Allerwegen ontwaart men de vernuftigste goedwilligheid, en staat versteld, dat dezelfde hand, die zoo veel tegen God en Religie heeft geschreven, zulke edele, wijze en nuttige dingen schiep. Hij laat dit dorp allen vreemdelingen zien, spreekt daarover in eenvoudigheid en met hartelijkheid, deelt hun al de door hem daargestelde verbeteringen mede, zonder deswege bij iemand het denkbeeld van zelfverheffing op te wekken. Op onzen terugtogt naar het slot was het onderhoud zeer levendig; men sprak met belangstelling van hetgeen men gezien had. Eerst laat in den avond reed ik weg. Voltaire drong mij sterk, nog eenen dag te vertoeven; maar mijn tijd was verstreken.
Alle portretten en bustes van voltaire hebben eene groote gelijkenis; maar geen kunstenaar heeft zijne oogen wèl getroffen. Ik verwachtte dezelve glansrijk en vol vuurs te vinden: zij waren inderdaad de geestigste, welke ik immer gezien heb; maar zij hadden tevens iets fluweelachtigs en eene onbeschrijfelijke zachtheid; Zaïre's gansche ziel lag in deze oogen. Maar zijne satyrieke houding en zijn ten uiterste kwaadaardig lagchen en glimlagchen verdreven op ééns deze betooverende uitdrukking. Hij was zeer gebrekkelijk, en zijne oud-Frankische wijze van zich te kleeden maakte hem nog ouder. Hij had eene holle stem, welke hem iets zonderlings bijzette, vooral daar hij gewoonlijk zeer luid sprak, hoewel hij niet doof was. Wanneer het gesprek niet regtstreeks de Religie of zijne vijanden betrof, was zijn inderhoud eenvoudig, natuurlijk, zonder aanmatiging, en

{==143==} {>>pagina-aanduiding<<}
gevolgelijk, met een verstand als het zijne, hoogst aantrekkelijk. Het scheen mij toe, dat het hem ondragelijk was, wanneer men van eene andere meening was dan hij: zoodra men hem tegensprak, nam zijn toon zekere bitterheid aan, en werd snijdend. Hij had ongetwijfeld veel van die fijne beschaafdheid verloren, welke hij moet bezeten hebben; en dit is zeer natuurlijk. Sinds hij op zijn landgoed leefde, had men hem alleen bezocht om hem met loftuitingen te beduizelen; zijne woorden waren orakelspreuken; alwat hem omringde lag, als 't ware, voor hem geknield; hij hoorde niet dan van de bewondering spreken, welke hij verwekte, en de bespottelijkste overdrijvingen in dit opzigt kwamen hem als eene zeer gewone hulde voor. Zelfs Koningen zijn nimmer de voorwerpen eener zoo overdrevene vergoding geweest; de etiquette verbiedt zulks; men kan met hen niet in een zoo lang gesprek treden; hunne tegen woordigheid legt het zwijgen op, en, dank zij den verschuldigden eerbied, de vleijerij durft zich aan het Hof, tot bescheidenheid gedwongen, alleen in kieschen vorm vertoonen; maar nimmer heb ik haar zoo onbeteugeld, als te Ferney, gezien, waar zij inderdaad tot in het belagchelijke liep; en wanneer zij, uit gewoonte, onder dergelijke trekken kan behagen, moet zij noodwendig den smaak, den toon en het wezen van hem, dien zij bewierookt, bederven. Vanhier, dat voltaire's eigenliefde ongemeen prikkelbaar was, en dat de kritiek hem eene zoo kinderachtige smart veroorzaakte, dat hij dezelve niet konde verbergen. Juist had die eigenliefde eene zeer gevoelige neep ontvangen. De Keizer was zeer nabij Ferney doorgereisd. Voltaire, die stellig verwacht had den doorluchtigen Reiziger bij zich te zien, had verzen en feesten in gereedheid gebragt, hetgeen ongelukkig wereldkundig was geworden. De Keizer trok voorbij zonder zich op te houden, ja zelfs zonder hem een enkel woord te laten zeggen. Toen hij in de
nabijheid van Ferney was gekomen, vroeg hem een van zijn gevolg, of hij voltaire zien wilde; maar de Keizer antwoordde droogweg: ‘Neen, ik ken hem genoeg.’ - Een veelzeggend woord inderdaad!


{==144==} {>>pagina-aanduiding<<}

Saphira.

(Eene ware Gebeurtenis uit den eersten tijd van den Griekschen Vrijheidsoorlog.)

In eene der voorsteden van Konstantinopel, te Kourou-Tchesmé, aan den oever van den Bosphorus, woonde, een twintigtal jaren geleden, een aanzienlijke Griek, met name constantijn sotiris. Na lange jaren doorgebragt te hebben te midden van de bazaars der hoofdstad, waar hij door zijne gelukkige ondernemingen eene aanmerkelijke fortuin had bijeenverzameld, had de grijze sotiris zich aan de zaken onttrokken. Door zijne huisgenooten bemind, die uit zijne gade en twee dochters bestonden, geacht bij zijne geloofsgenooten, wier keus hem tot de waardigheid had verheven van eersten overheidspersoon en van opziener van zijne parochie, hoopte hij zijne dagen in vrede te zullen eindigen. En indedaad, gedurende eenige jaren leefden zij, in die afgelegene plaats en verre van het gewoel der groote stad, zoo gelukkig, als dit voor raya's (Christenen) mogelijk was in dien tijd van onderdrukking. Genoodzaakt om zich afgezonderd te houden, slechts met elkander verkeerende en bijna in geene aanraking met de buitenwereld levende, hadden de Grieken hier de eenvoudigheid hunner zeden bewaard. Hun eenig genoegen, hunne eenige uitspanning bestond in de geregelde terugkeering van zekere plegtigheden, waarbij natuurvereering zich poëtisch met de statige feesten der kerk vereenigde. Van dien aard waren in den herfst het feest der druiven en bij het begin van de lente het bloemenfeest, als de jonge meisjes, met het zwarte haar langs de schouders golvende, zich in de valleijen verstrooiden, om viooltjes en rozen te plukken, waarvan zij bloemfestoenen vlochten ter eere van de Panagia (de maagd maria), of wier sappen zij uitpersten ter bereiding van den heerlijksten sorbet.
Doch de tijd naderde, waarin dagen van schrik en verwoesting deze stille rust zouden storen. Morea en de Grieksche eilanden, het wreede en vernederende juk moede, hadden eindelijk de eeuwenoude ketenen verbroken en de vaan des opstands opgestoken. Reeds hadden er stroomen bloeds gevloeid; reeds waren er van weerszijden gruwelen ge-
{==145==} {>>pagina-aanduiding<<}
pleegd, zonder dat eenig beslissend voordeel de Porte het einde van den strijd kon doen voorzien. De Turksche regering begon met een wantrouwend oog allen te beschouwen, die tot den Griekschen volksstam behoorden; maar deze vijandige gezindheid openbaarde zich vooral sedert het jaar 1821, toen ipsilanti in de Moldo-Walachysche vorstendommen de wapens opvatte. De divan, die zich in het middelpunt zijner magt bedreigd zag, droomde slechts van verraad en zamenzwering, en niet in staat, om de krijgshaftige stammen van Poloponnesus en van Groot-Griekenland ten onder te brengen, keerde hij zijnen haat en zijne wraak tegen de vreedzame raya's, die sedert eeuwen in het hart van zijn gebied waren gevestigd. Deze moesten zich van dat oogenblik de kleingeestigste en drukkendste bewaking getroosten, en overal, tot in de afgelegenste dorpen, waar eenige Grieksche gezinnen mogten wonen, zag men op den duur soldaten en beulen. Doch de vervolging werd vooral gevoeld in sommige voorsteden der hoofdstad, grootendeels door Christenen bewoond; want daar vond men de rijkste en voornaamste familiën van het destijds ten verderve overgegeven volk. Deze ondervonden het eerst de uitwerkselen van des Sultans toorn. Wat den grooten hoop betreft, die door zijne onaanzienlijkheid nog werd beschermd, deze zag in zwijgende ontzetting de hoofden der aanzienlijken en patriarchen vallen, en hunne bloedige lijken voor de vensters hunner lusthuizen aan de oevers van den Bosphorus hangen. Iedere verdachte plaats werd bezet door een talrijk
garnizoen, uit het schuim der Turksche bevolking zamengesteld en onder bevel van aanvoerders, die eene onbepaalde magt hadden en met opzet uit de grootste woestaards des legers waren gekozen. Tot dien tijd toe waren eenige Janitsaren of Bostandjis (lijfwacht van het serail) voldoende geweest ter bewaring van de orde; trouwens, zij rookten en sliepen in de koffijhuizen, lieten de Grieken zich zelve regeren en bemoeiden zich volstrekt niet met het inwendige bestuur. Wanneer zij eenigen tijd daar hadden vertoefd, eindigden zij zelfs doorgaans met goede vrienden te zijn met de inwoners en leefden met deze in de beste verstandhouding. Doch nu was alles veranderd. De Turken, wier fanatisme was opgewekt, schenen slechts naar eene gunstige gelegenheid te wachten, om zich in het bloed te baden.
De militaire bevelhebber of zabit, benoemd tot het be-
{==146==} {>>pagina-aanduiding<<}
stuur van Kourou-Tchesmé, was een Turk, met name osman. Op het oogenblik van zijne benoeming bekleedde hij den post van tchaouch, eene soort van ondergeschikt ambtenaar bij den capudan-pacha, die er jaarlijks een zeker aantal afzendt naar de eilanden en havens, die aan zijn gezag zijn onderworpen, om er de schatting te innen en hunne eigene zaken te bezorgen. Deze man, die zijne jeugd had gesleten aan boord van eenen Algerijnschen roover, had vervolgens dienst genomen onder de Kalioudji (zeesoldaten), waar zijne driftige vaardigheid, zijn woest en onverzoenlijk karakter hem door zijne officieren hadden doen opmerken en tot den zoo even genoemden post van ontvanger der eilanden doen verkiezen. Weldra was hij de schrik der eilanders, die hem den bijnaam van deli-osman, den verschrikkelijke, den woeste, gaven; een bijnaam, waarop hij zich niet weinig verhoovaardigde. Hij beschouwde dan ook zijne benoeming te Kourou-Tchesmé in de tegenwoordige omstandigheden als eene belooning van zijne diensten en als een fortuintje, waarvan hij alle mogelijke partij dacht te trekken. Hij haastte zich dus, om zich derwaarts te begeven en zijnen intrek te nemen in het beste huis van de plaats, de bisschoppelijke woning, wier laatste bewoner juist door de hand des beuls was gedood. Osman nestelde zich daar met zijn geheele gevolg, dat uit een honderdtal gaauwdieven bestond, die hij zelf uit het schuim der hoofdstad had verzameld.
Op den dag zelven van zijne aankomst kwam eene deputatie, bestaande uit de aanzienlijkste ingezetenen der plaats, den nieuwen bevelhebber begroeten, hem de verzekering geven van de getrouwheid der inwoners en vooral hem de gebruikelijke geschenken brengen. Osman ontving hen met al de trotschheid van eenen pacha, en, zijne aanspraak beginnende met verschrikkelijke bedreigingen tegen de weêrspannelingen en verraders in het algemeen, voegde hij er bij, dat het waakzame oog van den Devlet (*) ook de geheimste zamenspanningen zou weten te ontdekken, gelijk de laatste strafoefeningen bewezen. Hij eindigde met de verklaring, dat hij terstond eenen aanvang zou maken met de ontwapening der raya's. De arme Grieken, verschrikt door

{==147==} {>>pagina-aanduiding<<}
deze begroeting, verzochten slechts als eene gunst, dat het hun zoude vrijstaan, om zelve hunne wapenen over te leveren, namelijk eenige jagtmessen en oude geweren, die ter bewaking van hunne tuinen en wijngaarden dienden. Osman stond dit toe, en reeds den volgenden dag bragt men eenen hoop oud wapentuig, waarvan het slechtste naar het arsenaal werd gebragt, en het overige onder zijne soldaten verdeeld of naar Scutari werd vervoerd, om ten profijte van osman te worden verkocht.
Eenige dagen gingen voorbij, en de bewoners, verschrikt door den naam, die osman voorafgegaan was, begonnen geruster te worden en te hopen, dat hij, schoon hen met hardheid behandelende, hen toch voor de mishandelingen van het gemeen zou weten te beschermen. Er bleef dus niets overig, dan de grootste onderwerping te toonen en door vele geschenken zich de gunst van den nieuwen gezagvoerder en zijn gevolg te verwerven. Doch het lag niet in den aard van osman, om lang den goedhartige te spelen. Hij begon in het geheim inlichtingen in te winnen omtrent de voornaamste gezinnen der plaats, vooral omtrent de rijken en diegenen, wier vrouwen en dochters zijne aandacht konden verdienen. Maar, gelijk altijd in dergelijke tijden het geval is, de geheele jeugdige vrouwelijke bevolking hield zich zorgvuldig achter muren en grendels verborgen en wachtte zich wel, om zich opentlijk te vertoonen.
Eindelijk besloot deli-osman, om in de huizen door te dringen en zich met eigene oogen te overtuigen, of de vrouwen van Kourou-Tchesmé den roem van schoonheid verdienden, die van haar uitging. Hij liet overal afkondigen, dat hij op eenen bepaalden dag in persoon zou komen onderzoeken, of er in de huizen ook nog wapenen verborgen waren. Te gelijker tijd werd aan ieder verboden, om zich, onder welk voorwendsel ook, te verwijderen. Op den bepaalden tijd begon osman zijnen togt, vergezeld van een twintigtal welgewapende manschappen. Het eerste huis, dat hij binnentrad, was dat van sotiris. De grijsaard, die alle noodige toebereidselen had gemaakt, ging hem nederig te gemoet en bragt hem in zijne woning, niet zonder eene heimelijke onrust te gevoelen over zijn gezin en vooral over de oudste zijner dochters.
En dit was niet zonder reden. De jonge maagd, die saphira heette, bezat meer dan gewone bevalligheid, zelfs

{==148==} {>>pagina-aanduiding<<}
in dat klassieke land der schoonheid. Hare groote zwarte oogen, overschaduwd door lange wimpers en overtogen door wenkbraauwen, die als met een penseel waren getrokken, hare schitterend witte tint, hare rijzige en buigzame leest, de volmaaktheid van hare gestalte, alles te zamen was wel geschikt, om de beestachtige driften van den Turk op te wekken. Saphira had haar zestiende jaar bereikt. Haar vader zocht reeds eenen echtgenoot voor haar, en dat wel in het belang harer veiligheid; want in Turkije is de vrouw als eigendom van haren man juist daardoor onschendbaar, terwijl het meisje, beschouwd als koopwaar, die nog geenen eigenaar heeft, den sterkste toebehoort. Men oordeele dus over het gevaar, dat de arme saphira liep, blootgesteld aan de woestheid van eenen wellusteling, die aan het hoofd van een honderdtal gewapende roovers oppermagtig gebood!
De drie vrouwen hadden naar het afgelegenste gedeelte der woning de wijk genomen. Het denkbeeld alleen van de verschijning van eenen Turk sloeg haar met schrik en herinnerde haar de geschiedenissen, die men haar in hare jeugd had verhaald, van Christenmeisjes, door Muzelmannen geroofd en vervolgens opentlijk verkocht of in harems opgesloten en weldra als slagtoffers vallende van de jaloersche woede eens dwingelands. Voor het overige, naar Oostersche wijze opgevoed, en nimmer over den drempel der ouderlijke woning getreden, was haar hart vreemd gebleven aan de teedere gewaarwordingen, die in de vrouwelijke zielligtelijk worden opgewekt. Intusschen schuilde er in haar binnenste eene ongewone geestkracht, die zich eensklaps ontwikkelde, toen eene noodlottige gebeurtenis haar tot dusverre kalm en gelukkig leven kwam storen.
Deli-osman, in de eerezaal gekomen, wierp eenen onderzoekenden blik rondom zich, en, zonder te antwoorden op de voorkomende vriendelijkheid van zijnen gastheer, vroeg hij op ruwen toon, waarom hij diens gezin niet zag verschijnen. Op deze vraag, die met een bevel gelijk stond, was de arme sotiris gedwongen, om, ondanks zijnen tegenzin, zijne vrouw en dochters te laten halen. Zij verschenen weldra, maar het hoofd met eenen digten sluijer bedekt. Osman fronste de wenkbraauwen. ‘Wat beteekent dit?’ sprak hij tegen den grijsaard. ‘De wet der Christenen laat toch aan hunne vrouwen toe, om zich zonder sluijer te vertoonen.’ Op deze woorden en bij den blik, waarvan zij ver-
{==149==} {>>pagina-aanduiding<<}
gezeld gingen, voelde saphira haar bloed van angst verstijven. Doch ook nu moest men gehoorzamen, en de drie vrouwen, na zich een oogenblik verwijderd te hebben, keerden met ontbloot aangezigt terug. Het gelaat van den Turk ontfronselde zich bij het aanschouwen der beide bekoorlijke meisjes, die, rijk gekleed, naar landsgebruik zelve hem de koffij, pijp en sorbet kwamen aanbieden. Saphira vooral scheen zijne geheele aandacht te boeijen. Het arme meisje bloosde en verbleekte beurtelings onder zijnen brandenden blik; het schenkblad beefde in hare hand. ‘Zijt gij gehuwd?’ vroeg hij haar eindelijk, zijn best doende, om zijne stem zachter te doen klinken.
‘Mijne dochter verstaat het Turksch niet,’ antwoordde de moeder, ‘en zij is nog te jong, om aan een huwelijk te denken.’
Deli-osman drong niet verder aan, en den schrik ziende, dien hij inboezemde, poogde hij dezen te verdrijven, door zich vrolijk en vriendelijk te vertoonen jegens de ouders van het meisje. ‘Ja,’ zeide hij tegen den vader, met zijne hand over zijne knevels strijkende en wolken rook uitblazende, ‘ik meen het goed met u; want gij schijnt mij een goede raya en een wijs man. Zoo lang ik hier het bevel voer, zal niemand, dat zweer ik u, al was het de bostandji-bachi zelf, u of de uwen durven lastig vallen. Wees daarop gerust; men kent mij, en als osman iets belooft, dan houdt hij woord.’
Sotiris antwoordde slechts met diepe buigingen en legde de hand op het hart volgens Grieksch gebruik, of bragt haar beurtelings aan den mond en aan het voorhoofd naar Turksche gewoonte. Maar in het binnenste van zijne ziel ontrustten hem de onverwachte vriendelijkheden en de dubbelzinnige woorden van den zabit zeer, wiens blik met eene zonderlinge uitdrukking op saphira gevestigd bleef.
Reeds den volgenden dag kwam een soldaat van osman uit diens naam sotiris halen. Bij de komst van den grijsaard maakten zich eenige halfdronken bedienden van hem meester en geleidden hem naar hunnen heer, die in zijne vertrekken zich met eenige vertrouwelingen aan zingenot overgaf. Het huis was dat van den waardigen Bisschop, die een der eerste slagtoffers der vervolging was geworden. Hoe zeer was alles in die eerwaardige plaats veranderd. Een sterke geur van tabak en geestrijke dranken vervulde de atmosfeer; wapens

{==150==} {>>pagina-aanduiding<<}
hingen langs de wanden, en overal zag men verscheurde kerkboeken en heiligenbeelden, van hunne sieraden beroofd, rondslingeren. Sotiris, op den drempel blijvende staan, aarzelde om binnen te treden, toen een nog pijnlijker schouwspel zich aan zijne blikken vertoonde. Aan het einde der zaal zaten eenige Turken en vermaakten zich met drie jonge Grieken te kwellen, die zij wilden dwingen, om onderscheidene uit de kerk gestolene plegtgewaden aan te trekken en de plegtigheden hunner Godsdienst na te bootsen. De ongelukkige kinderen weenden en worstelden er tegen, in de vrees van heiligschennis te plegen, en nog meer verschrikt door de woeste uitgelatenheid hunner onderdrukkers.
‘Kroch-Geldi, wees welkom, oude,’ zeide osman lagchende. ‘Neem deel in onze kef (vreugde, tijdverdrijf). Wij genieten, gelijk gij ziet, in het vooruitzigt van de Ramazan (de vaste), en ook ter gelegenheid van goede tijdingen, die wij hebben ontvangen. Zoo even is een onzer dienaars van Stamboul gekomen, waar hij voor de poort van het serail een veertig zakken zag, gevuld met ooren van giaours. Het is een pechkech (geschenk), dat onze pacha's van Morea aan den Devlet hebben gezonden, en dat spoedig door eenige duizend gevangenen zal worden gevolgd.’
Deli-osman ging eenigen tijd op dezen toon voort, terwijl zijne volgers niet ophielden de ongelukkige kinderen te kwellen, en zich te vermaken met het gezigt van hunne vrome huivering bij het zien van de gewijde kleederen, die weinige weken vroeger den heiligen Bisschop bij de viering van het Pascha hadden gediend. Sotiris achtte het van zijnen pligt, gebruik te maken van de goede gezindheden van den zabit, ten einde deze heiligschennis te doen ophouden.
‘Effendi (Heer),’ zeide hij tegen osman, ‘deze kleederen zijn u tot niets nut; sta ze aan mij af. Maar, daar zij hebben toebehoord aan eenen schuldige, die door de regtvaardigheid van den Devlet is getroffen, zal ik ze terstond onder uwe vensters laten verbranden; en tevens verzoek ik u in ruil een stuk rood laken aan te nemen, dat ik met dat oogmerk hier heb laten brengen.’
Osman maakte door eenen enkelen blik een einde aan het tooneel, en de ongelukkige kleinen namen oogenblikkelijk de wijk. ‘Niet alleen,’ ging hij hierop voort tegen den

{==151==} {>>pagina-aanduiding<<}
grijsaard, ‘niet alleen zijn deze kleederen en beelden tot uwe dienst, maar al, wat ik bezit, zoo gij het verlangt; want osman is u opregtelijk genegen en kan u niets weigeren. Maar kom bij mij zitten; ik heb u iets te zeggen.’
Bij deze woorden traden al de Turken achteruit en lieten hun opperhoofd met sotiris alleen, wiens verwondering en ongerustheid met ieder oogenblik toenamen. De arme man wist bij ondervinding, dat de gunstbetooningen van eenen vermogenden Turk zelden iets goeds voorspellen. Osman begon met den grijsaard de houten kan toe te reiken, die hij zelf reeds verscheidene malen had geledigd. De Turken gebruiken doorgaans bij hunne bacchanaliën noch flesschen noch glazen, maar houten kruiken, wier ondoorzigtigheid aan de oogen der toeschouwers het geheim van deze door de wet verbodene slemppartijen niet kan verraden. Deze bijzonderheid was overigens gunstig voor sotiris, omdat zij hem in de gelegenheid stelde, om zich voor dronkenschap te bewaren, die reeds op het gelaat van den zabit zigtbaar werd. De houding van dezen verraadde zekere verlegenheid, en hij scheen niet te weten, hoe hij het gesprek zou aanvangen. Hij herhaalde nog onderscheidene malen zijne vriendschapsbetuigingen en de verzekering zijner bescherming, terwijl hij hem, ten teeken zijner welwillendheid, het amberen mondstuk zijner pijp in den mond stak.
‘Djanym (mijn vriend),’ zeide hij eindelijk, ‘gij weet, dat de Grootvizier zelf mij benoemd heeft tot het opperbestuur over Kourou-Tchesmé, met volkomen magt over al de raya's, die daar wonen.’
‘Lof zij daarvoor den Hemel, en eere den roemrijken Vizier! Hij heeft eene uitstekende keuze gedaan,’ antwoordde de grijsaard met eene buiging.
‘Gij zegt wèl,’ hernam osman; ‘maar daarover spreken wij thans niet. Gij begrijpt, dat ik hier doen kan, wat mij behaagt, kan beloonen en straffen, en dat uw aller leven, van den khodja-bachi (schout) tot op den minste zijner dienaars, te mijner beschikking staat.’ En hij vergezelde deze woorden met een veelbeteekenend gebaar.
‘Inchallah (naar Gods wil), Effendi; maar wij, arme landbewoners, verwachten van u slechts gunst en bescherming.’
‘Bakaloun (wij zullen zien); maar zoo gij een' vijand hadt, op wien gij u wenschtet te wreken, noem hem mij maar; ik zal wel middel vinden, om hem uit den weg te ruimen.

{==152==} {>>pagina-aanduiding<<}
Ik zal daarbij zijne goederen verbeurd verklaren, en een gedeelte daarvan zal naar de schatkist gaan, het overige zullen wij zamen deelen.’
‘Ik dank u, Effendi,’ zeide sotiris. ‘Maar ik leef, Goddank, met iedereen in vrede en heb geenen vijand. En wie zou mij durven beleedigen, nu men weet, hoe goed gij jegens mij gezind zijt?’
Osman antwoordde niets, maar zijn blik werd hoe langer zoo donkerder. Eindelijk, na eenige oogenblikken zwijgens, vroeg hij plotseling: ‘Hoe oud is uwe oudste dochter?’
‘Mijne dochter is nog slechts een kind, edele Effendi; zij telt nog slechts ongeveer twaalf of dertien jaren,’ hernam sotiris met eene schijnbare bedaardheid.
‘En misschien wat meer, mijn oude vriend,’ zeide de Turk met een' zonderlingen glimlach. ‘Maar waartoe zoudt gij hare jaren geheim houden? Ik heb slechts haar geluk op het oog, en ik ben van oordeel, dat het in deze dagen niet verstandig is eene zoo schoone dochter in huis te houden.’
‘Met Gods hulp zal ik hier onder mijne landgenooten voor haar eenen echtgenoot vinden.’
‘Dat zal niet gebeuren!’ schreeuwde osman met eene donderende stem en met eenen woesten blik op den ontzetten grijsaard. ‘Ik ben sedert zes maanden zonder vrouw. Uwe dochter behaagt mij; ik wil haar huwen.’
De ongelukkige sotiris wierp zich aan de voeten van den wreedaard, en smeekte hem met tranen, om hem zijn geliefd kind niet te ontrooven. De Turk putte zich eerst in vreeselijke bedreigingen uit; vervolgens, eensklaps een' zachter toon aannemende, verzekerde hij den grijsaard, dat zijne dochter gelukkig zou zijn, dat hij haar tot zijne wettige vrouw zoude maken, haar een aanzienlijk huwelijksgoed zou geven, en haar niet zou dwingen, om van haar geloof afstand te doen. Sotiris, ziende, hoe vruchteloos al zijne pogingen waren, verzocht ten laatste slechts eenig uitstel, om zijne vrouw en zijne dochter voor te bereiden, met belofte van hem spoedig antwoord te zullen brengen.
‘Ik geef u drie dagen,’ hernam osman. ‘Is die tijd om, dan verwacht ik, niet een antwoord, maar uwe dochter zelve, om haar naar het Mekkeme (*) te geleiden. Overi-
{==153==} {>>pagina-aanduiding<<}
gens, gij kent mij; bij de minste aarzeling voer ik haar met geweld weg, en laat u als een weêrspanneling ophangen.’
Te huis gekomen, vond sotiris de zijnen in grooten angst over zijne langdurige afwezendheid. Hij deed zijn best, om zijne wanhoop te verbergen, en haar door een verdichtsel gerust te stellen. Maar zijn hart was gebroken, en hij waagde het niet de oogen op zijne dochter te slaan, wier gezigt hem met onuitsprekelijke droefheid vervulde. Hij haastte zich, om den priester, den zielzorger en vriend zijns gezins, op te zoeken. Vader jonas bezat den eerbied en het vertrouwen zijner geloofsgenooten in hooge mate, en verdiende ze ook om zijne Christelijke deugden en om zijne groote vastheid van karakter en schrandere voorzigtigheid. De Godsdienst was in die dagen voor de ongelukkige Grieken een groote steun en troost, en het verdient opmerking, dat men gedurende dien ganschen tijd geen enkel voorbeeld van afval kan aanwijzen, ofschoon ieder Christen, al ware hij ook ter dood veroordeeld, door het omhelzen van den Islam niet alleen de straf kon ontgaan, maar ook groote gunsten kon verkrijgen. De vervolging hechtte hen nog vaster aan hun geloof, dat ook de ziel en de leus van hunne nationaliteit was.
Vader jonas, door sotiris van het gebeurde onderrigt, wist hem geenen raad te geven. De vlugt was onmogelijk; want, behalve dat eene dergelijke poging het geheele vlek aan de wraak van osman zou hebben blootgesteld, werden alle gangen van het gezin reeds naauwkeurig bespied. De goede geestelijke kon dus enkel zijne tranen mengen met die van den grijsaard, en begon hem te vermanen, om zich aan de beschikkingen der Voorzienigheid te onderwerpen. Maar onderwerping was verre van de ziel des ongelukkigen vaders, die zich aan zijne wanhoop geheel overgaf.
‘Zou ik het ooit hebben kunnen gelooven, dat ik zelf den dood van mijn kind zou wenschen en God zou bidden, haar uit deze wereld weg te nemen, waar schande en onheil slechts haar wachten?’
De priester, die in diep gepeins scheen verzonken, antwoordde niet. ‘Ja,’ ging de ongelukkige sotiris voort, ‘mijne dochter is rein, als de Engelen, en ik zag haar duizendmalen liever sterven, dan haar dezen booswicht in handen te zien vallen. Maar zeg mij, mijn vader, indien ook

{==154==} {>>pagina-aanduiding<<}
saphira zoo denkt, zoo zij den dood verkiest boven het verlies van haar tijdelijk en eeuwig geluk, mogen wij dan haren dood niet verhaasten, en heeft God zelf niet aan abraham bevolen zijnen zoon op te offeren?’....
Eindelijk nam Vader jonas het woord. ‘Mijn zoon,’ zeide hij, ‘wanhopen wij niet aan de hulp der Voorzienigheid. Zij zelve heeft mij, geloof ik, een denkbeeld ingegeven. Misschien is er nog één middel tot behoud. Er wordt groote moed toe vereischt, het is een uiterst redmiddel, en het leven zelfs van uwe dochter kan er gevaar bij loopen. Maar ik weet geen ander.’
‘Spreek, mijn vader!’ antwoordde sotiris met eene stem, door eene dubbele ontroering van vrees en hoop beide bevende. ‘Wij zijn tot alles bereid. Mijne dochter is moedig, en het geloof zal haar ondersteunen.’
De priester openbaarde hem daarop zijn plan. Maar, voordat wij dit den lezer mededeelen, moeten wij een ander persoon ten tooneele voeren.

(Het vervolg en slot hierna.)

Dienst en wederdienst.

(Vervolg en slot van bl. 112.)

II.

‘En nu, mijn kind,’ zeide grandjonc tot zijne dochter, in wier gevangenis hij zich weder begeven had, ‘nu hoop ik u, met Gods hulp, te redden. De kerker, die aan uwe cel grenst, is gelukkig ledig; hij heeft in den achtermuur eene deur; ik heb ze ontsloten, en gij zult ze gemakkelijk vinden, zoo gij maar op den togt afgaat, die u uit dezelve zal tegenwaaijen. Deze deur gaat gij uit, en gij tast in den gang, in welken zij u brengt, zoo lang rond tot gij aan de buitenpoort komt, die slechts aanstaat, en op de plaats van het paleis der Justitie uitkomt. Door middel der kleederen, die in dezen bundel zijn opgerold en die gij aantrekt, en door middel van het parool: “Alles voor den Keizer!” laat men u zonder oponthoud passeren; gij snelt dan, zoo spoedig doenlijk, naar uwe nicht, die u verwacht, terwijl

{==155==} {>>pagina-aanduiding<<}
ik in aller ijl haar een' pas tot afreis bezorgd heb, onder voorwendsel, uw kind van het verschrikkelijke der strafoefening te verwijderen. Als hare dienstbode vermomd, gaat gij in de haven aan boord van een Engelsch vaartuig, hetwelk ik, kort geleden, met levensgevaar hiervan kennis gaf, - en zoo de Hemel alles zegent, zijt gij morgen met het aanbreken van den dag in veiligheid. Tracht u dan met uwen man weder te vereenigen - en moge der Voorzienigheid verder de toekomst zijn aanbevolen. In uwe eerste en dringendste behoeften wil ik met dit weinige eenigermate voorzien - het is alles, wat ik u geven kan.’
Bij deze, met bevende stem uitgebragte woorden, legde hij eene beurs in claudine's hand, terwijl hij de aandoeningen, die hem overmeesterden, niet kon verbergen. Hij drukte de wedergevondene dochter teederlijk aan het hart, kuste ze bij herhaling, terwijl zijn geprangde boezem diepe zuchten slaakte. Ook de gevangene scheen in de hevigste gemoedsbeweging te zijn. ‘Mijn goede, edele vader,’ snikte zij, ‘ach, gij hoopt gloeijende kolen op het hoofd der zondaresse, welke zich zoo zwaar tegen u vergreep! - Ik vrees inderdaad, den toorn des hemels mij op den hals te halen, dewijl ik, de schuldige, de oorzaak welligt door mijne vlugt word van een pligtverzuim, dat voor u heillooze gevolgen hebben kan; en zoo gij eens tot armoede vervalt, daar gij u van den laatsten spaarpenning berooft.....’
‘Hij was voor u bestemd,’ hervatte de oude; ‘deze vermaking zal u nog, na mijnen dood, het bewijs zijn, dat ik u vergeven heb. Wees voorts over mij buiten zorg, want ik vleije mij met naauwgezetheid mijnen pligt te vervullen, naardien ik mijnen overste eene onregtvaardigheid bespaar. Mijne bezolding, van welke ik in staat was deze gelden af te zonderen, waarborgt mij bovendien voor armoede. Zet dus alle zorg op zijde, en zoodra de klok slaat, ijl heen, vertrouw op God, en vergeet niet: ‘Alles voor den Keizer!’
Op het oogenblik dat grandjonc geëindigd had, brokkelden er aan het gewelf van den kerker eenige stukken steen en kalk af, en een doffe dreun op den grond duidde aan, dat er iets naar beneden was gevallen. Verbaasd zagen beiden elkander aan, en Mevrouw winterhold bestierf als eene doode.
De Sergeant greep naar de lantaarn, lichtte op deplaats,

{==156==} {>>pagina-aanduiding<<}
waar de stukken gevallen waren, en nam een' steen op, welke in een papier gewikkeld was.
‘Er is wat op gekrabbeld,’ zeide hij; ‘lees, mijn kind; mijne oude oogen weigeren mij bij nacht hunne dienst.’
De vrouw tastte naar den brief, wierp er een' blik op en riep uit: ‘Dat is schrift van mijn' man! Om Gods wille, hij zit toch niet gevangen!’
‘In geen geval; hoe kon hij dan gelegenheid hebben aan u te schrijven? Doch vergist gij u niet? Weet gij wel, dat het zijne hand is?’
‘Buiten twijfel, hoor slechts!’

Dierbare Vrouw!

Ik ben sedert korten tijd, verkleed, in uwe nabijheid, en moet zoo zeer op mijne hoede zijn, dat ik tot hiertoe nog niet eens heb durven vragen naar uw verblijf of lot, en tot naauwelijks een uur geleden was mij de noodlottige toekomst, die u te wachten staat, onbekend. Ik was aan de deur uwer gevangenis; ik zag u, en het onverantwoordelijke mijner schuld, van u niet bevrijd te hebben, staat met gloeijend schrift mij voor de oogen. Doch ik moet, ik zal u redden, tot iedcren prijs ook, nog in dezen nacht; gelukt het mij niet, zoo lever ik mij met het aanbreken van den dag aan het geregt over. Hoop alzoo, mijne liefste, met hetzelfde vertrouwen, dat ons het leven na den dood verzekert - ik moet, ik zal u redden! Inmiddels waarschuw ik u voor een' booswicht, die op uw verderf loert - mistrouw den kerkerkommandant, die slechts op zijn voordeel uit is, en wacht uwe bevrijding.

Uw getrouwe

F.W.

‘Die onbezonnene!’ riep grandjonc uit, toen zijne dochter den brief had gelezen; ‘zich zoo koelbloedig in gevaar te begeven! Als hem iemand herkent, als men slechts het minste vermoeden koestert dat hij hier is, dan zullen de spoorhonden hem zelfs in het kleinste muizenhol weten te vinden. Maar hij heeft moed, en dat bevalt mij; kon ik hem maar eens uithooren.....’
‘Om's Hemels wil!’ viel de gevangene hem met zigtbaren angst in de rede, ‘zij zouden hem aan het bloedgerigt overleveren. Heb dank, waarde vader, voor uwe goedheid

{==157==} {>>pagina-aanduiding<<}
maar ik kan nu niet vlugten - de zorg voor winterhold zou mij het leven kosten!’
‘Wees gerust, dat hij het berigt uwer redding tijdig genoeg vernemen zal, ten einde zich voor een' al te roekeloozen stap te hoeden. Bij allen hier in huis is hij bekend, als ook het gansche voorval. Maar,’ vervolgde de Sergeant, ‘ik begrijp niet, wat die waarschuwing voor een' uwer wachters beduidt, met welke hij duidelijk op jerome zinspeelt.’
‘Wie is die jerome?’ vroeg de dochter.
Grandjonc verhaalde haar, wat hij wist, en zij legde de diepste verachting aan den dag voor een mensch, die in staat was zijne hoop op bevordering op den ondergang eener schuldelooze en mishandelde vrouw te bouwen.
‘Wee,’ riep zij gramstorig uit, ‘wee over een' man, in wiens borst zulke laaghartige bedoelingen huisvesten! Ware ik eene verraadster van mijn land, hadde ik mij verzet tegen de wetten, dan was het nog toe te geven; maar het offer eener nooit gehoorde onregtvaardigheid, op zulk eene barbaarsche wijze, alle hoop op redding te ontnemen, is wel de schandelijkste aller misdaden, en.....’
‘Nu, nu,’ hervatte de oude, ‘men moet niet al te spoedig oordeelen. Jerome is overigens een goede en wakkere knaap, en, wie weet, hij heeft misschien vrouw en kind, om welke beter verzorgd te zien hij.... Voor mij, ik heb zulk bloedgeld nooit ontvangen!’
Alle bijzonderheden omtrent het uit te voeren plan werden met naauwkeurigheid besproken, en grandjonc gaf zijne dochter zijn woord van eer, van nog in dezen nacht al het mogelijke te doen, om winterhold uit te vorschen, en hem van eenen overijlden stap terug te houden. Daar deed de klokslag van het gevangenhuis het uur hooren, en de Veteraan drukte nog eenmaal de jonge vrouw aan zijne borst, en met tranen in de oogen fluisterde hij haar toe: ‘Met God! Alles voor den Keizer! Zoo niet hier, dan zien wij elkaâr hier boven weêr! Mijn gebed zal voor u en uw kind zijn!’
‘Afgelost!’ riepen de wachtposten buiten, en een kanonschot verkondigde in de verte, dat de beschermers waakten.
‘Met God!’ herhaalde grandjonc, met zijnen vinger nog eenmaal de dochter als op hare ontvlugting wijzende, en ijlings was hij door de knarsende deur verdwenen.

{==158==} {>>pagina-aanduiding<<}

Buiten wachtte hem jerome, die, hem ziende, gramstorig en met vonkelende blikken hem tegenkwam.
‘Wat doet gij hier?’ graauwde de Sergeant den onderhoorige toe; ‘heb ik niet bevolen, dat niemand mij hier onder de oogen mag komen?’
‘Zoo veel ik weet, bestaat er hier buiten u nog eene hoogere magt, en deze gaat van den Kommandant uit. Ik kom op zijnen last.’
‘En wat wilt gij hier?’
‘Het toezigt over de gevangenis overnemen.’
‘Daartoe hen ik hier, en daarmede heeft niemand zich te bemoeijen.’
‘De Kommandant toch wel; en deze nu vindt goed, mij hiertoe te bestemmen.’
‘En waarom?’
‘Dewijl men hem gezegd heeft, dat men u van eenige verstandhouding verdacht houdt.’
‘Vervloekte kerel, dat hebt gij gedaan! Maar gij zult er voor boeten, gij laaghartige en valsche kwaadstoker! Gij zult er voor boeten!’
‘Of beloond worden; een van beide: het zal er maar op aankomen, wie van ons het best de proef zal kunnen doorstaan.’
‘Ik zou dan aftrekken? Gij de posten overnemen?’
‘Zoo luidt de order.’
‘Welnu dan, de Overste zal zijnen zin hebben; maar de sleutels, verstaat gij, de sleutels gaan uit mijne handen niet!’
‘Hoe! riep de Vice-Korporaal verbleekende uit, ‘ik zou de verantwoordelijkheid over de gevangenis hebben, zonder mij van hare innerlijke gesteldheid te kunnen overtuigen? Dat zou eene nieuwe wijze van wachthouden wezen! Neen, Sergeant, de sleutels, of ik ijl naar den Overste, en mijne voorstellingen....’
‘Niet van uwe plaats!’ riep de Sergeant; ‘de klok heeft geslagen; ik hen afgelost, en gij zult hier, trots alle duivels, blijven! Of wenscht gij als deserteur van uw' post behandeld te worden?’
Jerome zag den oude, die hem verschalkt had, met eenen blik van grimmigen toorn aan. Zijne oogen schoten als 't ware bliksems uit; terwijl daarbij in al zijne trekken zulk eene diepe smart en onbeschrijfelijke troosteloosheid te lezen was, dat de Sergeant met hem begaan werd.

{==159==} {>>pagina-aanduiding<<}

‘Weet gij wat, jerome,’ zeide hij, ‘wij willen de wacht gemeenschappelijk waarnemen, en te zamen bij afwisseling de posten in oogenschouw nemen; dan heeft de Kommandant zijnen zin en ik den mijnen. De dag is niet meer ver af; morgen zal het dan blijken, of ik mijnen pligt gedaan heb, al dan niet.’
Een straal van genoegen zweefde over jerome's gelaat, en hij volgde met rassche schreden den Veteraan.

Het onderhoud der beide verzoenden was in het eerst vrij stroef; er verliep een geruime tijd, waarin zij tegen elkander over zaten zonder een woord te spreken; eindelijk beproefde grandjonc, wiens gedachten op eens eene zeer levendige rigting schenen te nemen, daar hij van tijd tot tijd met eene uitdrukking van tevredenheid meesmuilde, een gesprek aan te vangen. Hij eischte eene flesch wijn, schonk een glas in, reikte het zijnen kameraad, en sprak: ‘Daar, jerome, drink eens en spoel de grillen af. Op onze goede harmonie!’
‘Ik drink niet,’ mompelde de Vice-korporaal.
‘Dat deugt niet. Wijn en vrouwen zijn de eenige dingen, die een soldaat nevens zijne eer beminnen moet. Waar houdt gij dan zoo al van?’
‘Van den duivel, wanneer hij u haalt!’ bromde jerome in zichzelv'; ‘van mijn' pligt,’ voegde hij er overluid bij.
‘Uw pligt - hm; uw soldatenpligt is, dunkt mij, niet zoo oud als uw pligt als mensch, en ik weet niet, hoe gij met dezen de hardnekkigheid rijmen kunt, welke gij in de vervolging van de ongelukkige boekhandelaars-vrouw aan den dag legt. - Ik moet u verklaren, jerome, dat ik mij van uw hart betere denkbeelden gevormd had.’
‘Ik houd niets van die gemoedelijkheid,’ hernam jerome ruw, ‘zij is vaak het masker voor gehuichelde tranen; men speelt den verongelijkte, den opregte, terwijl de valschheid in het harte huist; kortom, ik maak er weinig woorden over, maar ik vind het pligt, om dan die naauwgezetheid en gemoedelijkheid door daden aan den dag te leggen en waarde daaraan te geven. Dat is mijne wijze van handelen; die er anders over denkt, moge plooijen en schikken zoo veel hij wil - ik houde hem slechts voor braaf en deugdzaam, die zonder veel omwegen op het goede en edele doel afgaat,

{==160==} {>>pagina-aanduiding<<}
en niet rust, voordat hij het bereikt heeft. Daarom - wilt gij wel zoo goed zijn, Sergeant, mij de sleutels te geven?’
‘Waartoe?’
‘Zonderlinge vraag! Om na te zien, of alles in orde is.’
‘Noodelooze moeite! Daarvoor blijft grandjonc borg met zijn leven.’
De Vice-korporaal beet zich op de lippen, en zweeg; zijne onrust werd echter des te heviger, en kon den menschkundigen blik van den oude niet ontgaan.
‘Jerome,’ begon hij openhartig, ‘er ligt u wat op het hart, dat u kwelt en drukt. Zeg het mij; ik meen het goed met u; - wat het ook wezen moge, reken op mijne deelneming en stilzwijgendheid! - Ik weet, hoe wij te moede zijn, en hoe men als met het hoofd door den muur zou willen loopen, wanneer men gaarne hooger op wil. Maar houd evenwel in gedachte, wat ik u als een welmeenend vriend zeg: met praten en verklikken komt men bij ons niet verder; braafheid en kloekheid, dat is de weg; - zonder deze zult gij nooit uw doel bereiken.’
De Vice-korporaal haalde de schouders op, en, terwijl hij zich een oogenblik bezon, greep hij naar het glas, dronk het in ééne teug uit, vulde het bij vernieuwing, hield het den oude voor, en riep: ‘Van wat anders, als ik u bidden mag! - Laat ons drinken, drinken! Ik wil heden eens eene uitzondering op mijnen regel maken.’
‘Om u te dienen,’ antwoordde grandjonc, hem bescheid doende; ‘wel bekome het u!’
Hij vulde weêr een glas; maar jerome schoof het driftig weg en zeide: ‘Niet alzoo; gij moet mij voorgaan. Ik ben een slechte drinker; wanneer ik mij niet een weinig in acht neem, bevangt mij de wijn.’
‘Ook goed,’ zeide lagchend de Sergeant; ‘de dienst zou daarom toch wel verrigt worden. Kom, kom, drink maar toe!’
Jerome hield zich als hadde hij zich laten overhalen; maar hij lepte telkens slechts een weinig; daarop reikte hij gedurig den Sergeant een glas toe, veegde eindelijk zijne knevels af en stotterde als een die door den drank is bevangen.
‘Sapperment, Sergeant, zoo gij nu ook niet drinkt, dat gij van de bank rolt, dan beleedigt gij mij; of denkt gij mij om uwen vinger te zullen winden? Frisch op, zoo gij een hart in het lijf hebt; houd op uw glas!’

{==161==} {>>pagina-aanduiding<<}

Hij schonk het vol en stootte weder eens duchtig aan en wel zoo hevig, dat uit gelaat, houding en gebaren duidelijk te bespeuren was, dat hij de rol van dronkaard wenschte te spelen. De Sergeant had echter zeer goed opgemerkt, dat jerome slechts eenige teugen had genomen, en dat dus de dronkenschap alleen het masker was, waarachter hij zijne bijzondere inzigten bedekken wilde. Daar hij dus hieruit niets goeds vermoedde, zoo nam hij voor, dezelfde rol als zijn makker te spelen, en liet alzoo de teekenen van dronkenschap zijnen kameraad kennelijk worden.
Had de oude niet nog eenigen twijfel gekoesterd omtrent de voorgewende houding van den Vice-korporaal, dan zoude hij voorzeker niet verder met hem hebben aangelegd, daar hij de uitgelaten vreugde bemerkte, met welke jerome de verschijnsels van zijnen gewaanden toestand aanstaarde, en met zulk eenen aandrang hem tot drinken aanzette, dat grandjonc buiten twijfel beschonken zou zijn geworden, al had hij slechts de helft genomen van hetgeen de ander hem opdrong; doch ook hij poogde zich den schijn te geven van beschonkenheid, in zijne bewegingen, in het draaijen zijner oogen, in het stotteren zijner spraak; terwijl hij, om het geheel te volmaken, eindelijk, daar hij dan toch niet gaarne den schijn in het wezen wenschte veranderd te zien, plotseling het hoofd op de borst liet zakken, voorover op de tafel stortte, en na eenige oogenblikken begon te snorken, alsof hij in een' diepen slaap gevallen was. Hij zorgde echter wel, tusschen de armen door glurende, dat hem geene beweging van jerome ontsnapte.
Hij had zich in zijn vermoeden niet vergist.
Naauwelijks was hij in deze schijnbare afmatting gezonken, of jerome hief zich op, sloeg hem opmerkzaam gade, om uit te vorschen of zijn slaap vast genoeg was, en, daar hij eindelijk zulks wezentlijk geloofde, trachtte hij ongemerkt de sleutels der gevangenis onder de armen van den slapende weg te halen. Dadelijk echter rigtte zich de Sergeant op, greep den listigen kameraad in de borst en riep: ‘Nu heb ik je, verrader! - Dronken wilde hij mij maken om zijn ontwerp uit te voeren! - Neen, neen, vriend, zoo was het niet gemeend, en terstond ga ik naar den Kommandant, om hem te vragen, of het zijn wil is, mij aan den euvelmoed van een' nieuweling, van een' lagen verklikker prijs te geven. Om een' ouden krijgsman zoo als ik

{==162==} {>>pagina-aanduiding<<}
om den tuin te leiden, daarvoor moet men vroeger dan gij opstaan, kameraad!’
De klok sloeg vier ure; de bewegingen in het paleis van Justitie duidden eene buitengewone gebeurtenis aan; beide de mannen stonden, dit hoorende, als van den donder getroffen; lichten wemelden door het gebouw; dof gemompel deed zich hooren; geweren kletterden.
Grandjonc opende het venster en riep naar beneden: ‘Wat is het?’
‘Niets van belang,’ was het antwoord; ‘men begint met de voorbereidende werkzaamheden van de executie.’
‘En is alles in huis rustig?’ vroeg de Sergeant met eene eenigzins bevende stem.
‘Alles rustig,’ klonk het terug.
‘God zij geloofd!’ sprak de oude en ging van het venster weg, terwijl hij, het hoofd omkeerende, tegen den Vicekorporaal aanstiet, die, gelijk grandjonc nu eerst bemerkte, zich stil achter hem geplaatst had, en op wiens gelaat nu de hoogste ontsteltenis zigtbaar was.
Verwonderd zag hij den jongen kameraad aan, en zijne belangstelling vermeerderde tegen wil en dank. ‘Gij zijt niet op uw gemak, jerome,’ begon hij weêr; ‘gij verheelt mij iets, dat u kwelt. Nog eens, wees opregt en ontsluit mij uw hart; welligt kan ik u helpen. Mijn haar is als sneeuw, maar over mijn binnenste ligt het ijs der onverschilligheid niet; spreek, terwijl het nog tijd is! Wat kan ik voor u doen?’
‘Geef mij de sleutels en ik zal u zegenen!’ hervatte jerome op een' toon van vertwijfeling.
‘Waartoe toch? Wilt gij er wat goeds mede uitrigten, of is het bloote eerzucht, die er u toe drijft?’
‘Ik heb,’ zeide de gevraagde al stotterend en bevend, ‘een' bloedverwant onder de gevangenen, een edele, waardige bloedverwant, mijn weldoener, mijn - vader! Ik wil hem redden.’
‘Ongelukkige, waarom hebt gij mij dat niet vroeger gezegd? - Nu is het te laat; uw vriend is verloren!’
‘Niets is verloren!’ riep jerome uit, den Sergeant om den hals vallende; ‘niets is nog verloren, zoo lang de moed niet verloren is! - Ik heb u miskend, edele grijsaard; gij zult mij bijstaan, mij ondersteunen met raad en daad; gij zult mijn vriend, mijn redder, mijn vader zijn, zoo gij mij

{==163==} {>>pagina-aanduiding<<}
helpt in het vervullen van mijnen heiligsten pligt, den pligt der menschelijkheid! Verhoor mijn smeeken; ontzeg mij uwen bijstand niet!’
‘Het is te laat,’ zeide grandjonc met veelbeteekenend schouderophalen. ‘Een uur vroeger had mij uwe ontdekking het onuitsprekelijkst genoegen gedaan; nu is het voor uw bescherming te laat. Een uur vroeger slechts.... Er loopt een deur van de gevangeniscel No. 1....’
‘Van No. 1?’ herhaalde jerome en zijne leden trilden; ‘van No. 1?’ zeide hij nog eenmaal met heviger gemoedsbeweging. ‘Verder, verder!’
‘Ja,’ voer grandjonc voort,’ ‘van No. 1 loopt eene verborgene deur op het voorplein van het paleis van Justitie uit, door welke ligt, door kennis te dragen van het parool, zou te ontkomen zijn....’
‘De sleutels! geef mij de sleutels!’ schreeuwde de Vicekorporaal en greep naar zijn schako. ‘Heb dank voor uwe mededeeling; de Hemel moge het u in de uwen eenmaal vergelden! - Geef mij de sleutels en laat mij gaan, eer de tijd verloopen is!’
‘Hij is verloopen, ongelukkige!’ hernam de oude, op medelijdenden toon; ‘gij stort uzelven in een gewis verderf, en gij kunt uwen vriend toch niet meer van nut zijn.’
‘Vergeefs, vergeefs is uwe waarschuwing,’ voer jerome op denzelfden opgewonden toon voort; ‘geef mij de sleutels en laat mij aan mijn lot over!’
‘Nooit! Ook de pligt van zelfbehoud verbiedt het u!’
‘Wat is er aan mijn leven gelegen; zóó heeft het voor mij geene waarde meer. Om Gods wil, de sleutels!’
‘Gij ijvert te vergeefs - gij zult ten minste door mij uw eigen moordenaar niet worden!’
‘Nu dan,’ schreeuwde de jonge soldaat, ‘gij wilt dan niet? Het moet dan zijn - ik weet mij niet anders te redden!’
Woest en brullend als een roofdier sprong hij over de bank, vatte den Sergeant bij de keel, liet de blanke bajonet voor zijne oogen glinsteren, en riep: ‘De sleutels, of dit wapen maakt een einde aan uw leven!’
Verrast door dezen plotselingen aanval, was grandjonc zichzelven niet meer meester, maar sidderde onwillekeurig voor de opgeheven hand van zijnen tegenstander. Hij staarde zijnen vijand met doordringende blikken aan, en zeide: ‘Gij

{==164==} {>>pagina-aanduiding<<}
brengt u op het schavot, jerome! Drijf het niet tot het uiterste!’
Jerome antwoordde niet, maar ontweldigde hem de sleutels, en ijlde naar de deur.
Op dit oogenblik viel er in de verte een kanonschot. Alles in het gebouw was nu reeds op de been, en honderde stemmen kondigden den aanvang der werkzaamheden van den dag aan.
‘Verloren!’ gilde jerome uit, terwijl hij bewusteloos voor de deur nederstortte.
‘Triomf!’ juichte grandjonc, en knielde dankend.
Plotseling rigtte jerome zich van den grond op, trad naar den veteraan, zag hem met doordringenden blik aan, en sprak op den toon der hevigste verbittering: ‘Deze blijdschap over eens anders ongeluk zal eens u aanklagen voor Gods troon, en met vervloeking zal uw schedel ten grave dalen! Verneem, wat heldenstuk gij verrigt hebt: gij hebt mijne vrouw vermoord!’
De Sergeant staarde een oogenblik den spreker verstomd aan, en zeide vervolgens zacht: ‘Zoo, zijt gij winterhold, de boekhandelaar? - De schillen vallen mij van de oogen - ja, gij zijt - gij zijt winterhold!’
‘Ik ben het - lever mij aan de bijl van den beul over, maar red, indien mogelijk, nog mijne vrouw en mijn kind!’
‘Zij zijn gered - ik ben claudine's vader! - Dat kanonschot verkondigde, dat zij gelukkig aan boord van een Engelsch vaartuig zijn gekomen! Zegen zij op hunnen togt!’
‘En met u, grootmoedige vijand!’ herhaalde winterhold, en de beide verzoenden lagen in elkanders armen!

Nog op denzelfden dag kwam het berigt van den gesloten' vrede in, waarvan eene algemeene amnestie het gevolg was.
Elk onderzoek naar het voorgevallene bleef achterwege.

Opbeuring in lijden.

Onder dit opschrift deelt het Duitsche Tijdschrift Europa den volgenden troostbrief mede, door eenen regerenden Duitschen Vorst aan den Dichter matthisson geschreven, toen deszelfs veelgeliefde vrouw gestorven was. Hoe zielverheffend is het niet, eenen Heerscher voor een zoo menschelijk en innig gevoel vatbaar te zien! Moge deze mede-
{==165==} {>>pagina-aanduiding<<}
deeling ook aan andere edele, onder lijden gebukt gaande zielen, leniging, verkwikking en opbeuring verschaffen!

St.....z, 28 Dec. 1824.

Sedert het verlies, voor hetwelk ik geenen naam kan vinden, u getroffen heeft, mijn goede, dierbare matthisson, ben ik onophoudelijk met mijzelven in tweestrijd, of ik u al dan niet behoor te schrijven. Mijn hart beveelt het mij; mijn verstand spreekt anders, ten minste laat het mij in twijfel; het doet mij vreezen, dat ik, door het uitboezemen mijner warme, innige deelneming, veelligt slechts weldadig voor mijn eigen gevoel zou handelen, zonder aan het uwe de geringste verzachting toe te brengen. Eene eenige bedenking echter heeft mij eindelijk toch doen besluiten mijn stilzwijgen te breken, eene waarheid namelijk, even smartelijk, als zij schoon en zielverheffend is; de waarheid, welke eigene ondervinding mij geleerd heeft, dat er eene smart bestaat, welke zich tot ons hoogste goed hervormt, wanneer het voorwerp, hetwelk die verwekt, ons voor eeuwig ontrukt is; dat er dus ook tranen zijn, welker loop door de hand der vriendschap eer bevorderd dan gestuit moet worden, en zulks des te meer, daar zij met elken dag zachter vlieten.
Ja, mijn waarde matthisson, het ontzettendste als ook het kleinste leed, hetwelk ik gedurende mijn leven geleden, zoo veelvuldig en in elk gebied van gevoel en aandoening geleden had, heb ik in den volsten zin des woords op nieuw doorleefd, toen uw laatste brief aan M..... gelezen voor mij lag. Daarom had ik dan ook, in mijne en in uwe ziel, tijd noodig, om bedaardheid te herwinnen: want, helaas! ik weet immers, hoe het hart verstijft en versteent; hoe het, na zoo heftige slagen, niets verder gevoelt dan zijn werktuigelijk kloppen, en hoe het als 't ware verschrikt, dat dit kloppen zich nog altijd doet gevoelen, nadat het eigenlijke leven hetzelve zoo lang reeds verlaten heeft. - Een eenige vurige wensch blijft mij in dezen toestand voor u over, mijn goede, arme matthisson; te weten, dat uwe smart den gang moge nemen, dien de mijne in mijne borst genomen heeft. Mogt gij boven alles de kracht vinden, eenen vasten blik in uzelven, in al uwe zedelijke en aardsche betrekkingen te doen, en alsdan, bij het innigste gevoel der grootte van het ongeluk, dat u getroffen heeft,

{==166==} {>>pagina-aanduiding<<}
en bij het duidelijkste besef, hoe ondenkbaar het herwinnen van eenig waar geluk des levens voor u blijft, met dezelfde kracht van overtuiging en gevoel uit te roepen: Evenwel, evenwel is God liefde! - Ik herinner mij het oogenblik, toen het bij mij tot dien uitroep kwam, zoo duidelijk, dat ik juist daarom dat oogenblik tevens als het scheidspunt kan aanduiden, waarop dood en leven zich van elkander afzonderden. Tot dat tijdstip toe behoorde ik nog eeniglijk aan den dood, en zou, zoo ik tot geenen vooruitgang in staat geweest ware, ook aan den dood hebben blijven behooren, zelfs wanneer mijne machine nog lang had voortgevegeteerd. Zoodra ik echter tot deze verheffing ten hemel van ganscher harte en ganscher ziele in staat geraakte, bevocht door het eigenlijke hoogere leven ook het aardsche leven weder de overwinning; en thans gevoel ik mij des te zekerder en onwankelbaarder daarin, omdat ik, door den overgang in het hemelsche, de aarde als een verheerlijkt wezen weder betrad, gelouterd van alle begeeren naar hetgeen mij hier niet hergeven worden, maar ook niet meer smarten kon, op aarde niets meer hopende noch verlangende, dan, terwijl ik in al mijne betrekkingen het goede tracht te bewerken of ten minste te behouden, als wakker man te doen, wat mij betaamt, verzekerd dat het uur van uitspanning mij nimmer ontgaan kan, het uur, waarin ik geheel voor mijn smartgevoel zal mogen leven, voor dat smartgevoel, hetwelk ik geheel en al daarheen verplaatst heb, waar alle ware goederen hun vaderland hebben, in die gewesten, tot welke men zich nimmer verheft, zonder op nieuw gesterkt uit dezelve de aarde weder te betreden. - Toen ik het eerst eenmaal zoo ver gebragt had, was de tijd ook niet meer verwijderd, waarop mij het loon geworden moest voor de moeijelijke inspanning, welke het ontegenzeggelijk kost, om een geschokt, bijna vertwijfelend gemoed tot deze gesteldheid terug te brengen. - God toch verlaat den mensch nooit, wanneer deze werkelijk doet, wat in zijn
vermogen is; en zoo liet dan ook de eeuwige Vader der liefde op mijn pad nog menige bloem weder ontluiken, en vroeger ontluiken, dan ik het nog weinige maanden te voren voor mogelijk gehouden had, en dan het ook ontwijfelbaar mogelijk geweest zou zijn, zoo mijne afstanddoening van alle verder levensgenot niet zoo waar, en mijne gelatenheid dus niet - hoe zal ik het anders uitdrukken? - eene zoo waarachtige

{==167==} {>>pagina-aanduiding<<}
berusting geweest ware. Wel is waar heeft het desniettemin nog jaren geduurd, eer het gewonde hart volkomen genas, en in hetzelve zijn onuitwischbare likteekens overgebleven, die nog somwijlen en zeer gevoelig wee doen; maar hierover laat zich slechts uitroepen: Des te beter! Het mij ontnomen goed, hetwelk ik met stille verrukking dagelijks meer als voor mij slechts in bewaring genomen beschouw, zou immers voor mij verloren zijn, wanneer de likteekens geen wee meer deden. Zoo als het thans is, geniet ik het groote voorregt, dat ik mijn verdwenen geluk in de diepte van mijn hart weet vast te houden, en desniettemin blijmoedig en dankbaar datgene ontvang, wat de hemelsche liefde mij nog goeds bereidt; - het hoogste bewijs, dat de smart, wanneer wij die regt weten op te vatten, een der heerlijkste geschenken is, welke den mensch gegeven konden worden; de tijd van rijping aller zedelijke kracht, als 't ware de talisman voor geheel het overige leven.
Ik voeg hier niets bij, mijn goede, dierbare matthisson! en wat zou ik er ook nog wel bijvoegen? Gun mij echter, dat ik u, in gedachte, regt innig aan mijn hart druk.

Het breiden een middel ter stichting.

In een dorp in den Elzas vergunde de Predikant der vrouwen zijner gemeente in de kerk het breiden. Het Consistorie te Straatsburg werd door eenen geheimen vijand des waardigen mans van de zaak onderrigt, en riep hem deswege tot verantwoording. De Herder bragt te zijner verontschuldiginge bij, dat het beter was, dat zijne schapen breidden gedurende de Godsdienstoefening, dan dat zij zijne preek versliepen; ja hij ging nog verder, bewerende, dat het voorbeeldig gedrag zijner vrouwelijke gemeente het gevolg was dezer vergunning, naardien dit handwerk wel de zinnen boeide, maar den geest eene des te vrijere werking verleende, om de vermaningen, welke hij van den kansel voordroeg, zonder afleiding van buiten, door het rondgapen in de kerk naar andere voorwerpen, ingang te verschaffen. - Het Consistorie, na gedaan onderzoek wegens de inderdaad ongemeene zedigheid der vrouwelijke bewoners van het dorp, voelde zich gedrongen, het breiden in gezegde dorp gedurende de Godsdienstoefening ook voor het vervolg toe te staan.

Door en door mathematicus.

Wijlen Professor vince, te Cambridge, was zulks, in het leven zoo wel als op zijnen leerstoel. Op zekeren dag be-
{==168==} {>>pagina-aanduiding<<}
weerde hij in een gezelschap, dat er geene met het verstand bestaanbare reden voor een tweegevecht kon zijn. ‘Dat vind ik waarlijk fraai!’ riep een Officier; ‘en wat zoudt gij dan wel doen, Mijnheer, wanneer iemand u in uw aangezigt zeide, dat gij gelogen hadt?’ - ‘Wat ik doen zou? Ik zou hem verzoeken, het mij te bewijzen. Bewijs, Mijnheer, bewijs! zou ik zeggen. Nu, van twee dingen een, of hij bewees het, of hij bewees het niet. Bewees hij het niet, dan was hij de logenaar, en daarin lag dan mijne voldoening. Bewees hij het daarentegen, wel dan moest ik mij immers, als logenaar, de beleediging getroosten.’

Openhartige bekentenis.

Een vermaard Advocaat, die de praktijk had opgegeven, was gewoon te zeggen: ‘Begeerde iemand, onder bedreiging van een proces, mijn' rok, ik gaf hem dien terstond, uit vrees van door het proces ook nog het vest daarbij te verliezen.’

Ongeschiktheid in het kiezen.

Een man had laken tot een' rok gekocht; maar, toen hij het naar huis bragt, mishaagde stof en kleur zoo zeer aan zijne huisvrouw, dat zij daarover heftig begon te kijven en hare strafpredikatie eindelijk met de woorden besloot: ‘Uw heele leven lang hebt gij altijd het slechtste gekozen!’ - ‘Als gij dat maar eens regt begreep, kindlief!’ hernam bedaard de man, daarbij zijnen trouwring omdraaijende.

De sterrekundige in verlegenheid.

Grootvorst michaël bezocht, met eenen stoet van heeren, tot het hof zijns broeders behoorende en allen rijk met ordesteekenen versierd, het observatorium te Petersburg. De beroemde sterrekundige struve ontving den hoogen gast naar eisch, maar toonde zich toch min of meer verlegen. Op deze bedremmeling van den geleerden man maakte een der heeren, met eene min of meer schampere aanmerking, den Grootvorst opmerkzaam. ‘O, laat u dat niet verwonderen,’ gaf de Prins ten antwoord: ‘struve staat verlegen, daar hij zooveel sterren ziet, waar zij niet behooren.’


{==169==} {>>pagina-aanduiding<<}

Mengelwerk.

Voorlezing, over het ouderlijk gezag.

Door W. Hummel, Onderwijzer in de Departementale School te Meppel.

De mensch - er valt niet aan te twijfelen - is verre verheven boven de zelfs meest bevoorregte diersoort. Wij gaan zulks niet op nieuw bewijzen, maar wenschen alleen uwe aandacht te vestigen op de naauwere betrekking van ouders en kroost, ten opzigte van het menschelijke geslacht. Wel koestert het dier over het algemeen voor deszelfs jongen eene teedere zorg; wel blijft het, met helpende liefde, voor derzelver groei en ontwikkeling zorgen, maar toch slechts zoo lang als zij deszelfs onmiddellijke hulp behoeven: aldra heeft die behoefte opgehouden, en daarmede ook de betrekking van ouderlijke liefde en kinderlijke dankbaarheid, van ouderlijke beschermende zorg en kinderlijke afhankelijkheid, van ouderlijk gezag en kinderlijke ondergeschiktheid. - Met elken dag vervreemt men meer van elkander; elke herinnering aan ontvangene hulp verdwijnt, en het is alsof er geene wederzijdsche betrekking bestaan heeft. De ouderlijke zorg en 't ouderlijke opzigt hebben uitgediend, en ouders en kinderen zijn, als het ware, voor elkander verloren. Niet alzoo! dank hebbe Gods wijze liefde! is het met den mensch. Er bestaat niet alleen eene naauwe betrekking tusschen ouders en kind in de eerste levensdagen; hunne zorg bepaalt zich niet tot slechts weinige weken; hun gezag houdt niet op bij het klimmen der jaren, maar duurt voort, zoo lang het aanzijn van vader en moeder bestaat. Met zoo veel wijsheid als liefde is deze schikking bepaald; en niemand be-
{==170==} {>>pagina-aanduiding<<}
klaagde zich zeker, als kind, over een doelmatig gezag, dat door vader en moeder, zelfs tot in grijzen ouderdom, werd uitgeoefend. 't Is over dat gezag van ouders over hunne kinderen, dat ik u wensch te onderhouden. - Vergunt mij daartoe uwe belangstellende aandacht, wanneer wij I. spreken over het regt, dat ouders bezitten om gezag over hunne kinderen uit te oefenen; daarna over deszelfs hooge waarde, en eindelijk over het belangrijke, dat het zich op de regte wijze doe
gelden.
I. Dit gezag is den ouders door de natuur toegekend. Ja, ouders! gij hebt door uwe natuurlijke betrekking dat regt eigenaardig verkregen. Welk regtgeaard kind zoude zulks betwijfelen? Bij wien kwam immer de gedachte op, waarom ben ik tot gehoorzaamheid en dienstvaardigheid verpligt, zonder dadelijk te gedenken aan de liefderijke zorg eener minnende moeder, aan hare ontelbare opofferingen voor zijn welzijn, aan haren rusteloozen arbeid voor zijn waar geluk? Wie gedacht niet, wanneer de vaderlijke vermaning, teregtwijzing, berisping of bestraffing zich gevoelen deed, aan het regt des vaders tot deze verrigting; en durfde zulks ondankbaar betwisten? Zal ik u aanwijzen de voorkomende, afwerende en behoedende liefde eener moeder voor haar kind? Hier herrijze voor onze verbeelding de hulpelooze toestand onzer eerste levensjaren, en bepale, zoo mogelijk, de waarde eener onvermoeide moederzorg. Zwak, nietig en teeder moge ons eerste aanwezen zijn, en weinig moge men vermoeden, dat uit dat hulpbehoevend omkleedsel een welgevormd en krachtvol ligchaam zal verrijzen: onder de liefderijke verpleging der moeder wordt onze twijfel aldra bespot, wanneer wij ontdekken, dat deszelfs krachten zich regelmatig ontwikkelen, en het weldra de plaats inneemt van het waardigste, het schoonste en verhevenste van Gods schepselen op aarde. - Natuur gaf geenen anderen die zorg, dan u, moeders! Zij gaf alleen u die geschiktheid ter verpleging, die onbegrensde betrekking op uw kroost; en zoo gij nogtans hare inspraak miskendet, gij maaktet u het voorregt moeder te zijn onwaard en begingt niet straffeloos eenen

{==171==} {>>pagina-aanduiding<<}
zedelijken moord aan de panden uwer huwelijksmin. Natuur gaf alleen aan u een hart, zoo ruim van liefde, dat geen ander uwe plaats waardig vervullen kan, en ongelukkig, diep ongelukkig daarom het kind, dat in den morgenstond des levens geene moederliefde beidt. De pligten des vaders komen eerst later te voorschijn, als eene koestering het teedere wicht de eerste ontwikkeling heeft aangebragt. Dan wordt u de taak gemakkelijker gemaakt, niet afgenomen; want immer blijft gij de voorname persoon. Ziet het door uwe kinderen erkend! 't Is immers de moeder, aan wier boezem zij vertrouwelijk hunne wenschen en begeerten uitbrengen; altijd de waardige moeder, die den meesten invloed oefent, wanneer een traan het oog ontrolt bij moederlijke vermaning of bestraffing. De liefde tot de moeder wordt zelfs bij den grootsten booswicht niet geheel weggenomen; en wanneer niets op 't verstokte hart vermogt, was het soms de eenvoudige herinnering aan eene moeder, die in dat hart wederom menschelijke gevoelens ten voorschijn riep. - Bij deze voorstelling zal men zich gemakkelijk overtuigen van het eigenaardige, van het regtmatige des ouderlijken gezags over hun kroost. Neen, het is geleend, noch onregtvaardig verkregen, 't is een natuurlijk verworven eigendom, bij de oogenblikkelijke aanvaarding van het vader- en moederschap.
Verder ontstaat het regt tot dat gezag uit de noodzakelijkheid der ouderlijke zorg voor het dierlijk bestaan, de verstandelijke ontwikkeling en de zedelijke en godsdienstige vorming hunner kinderen. Zoo natuurlijk toch dit ouderlijk opzigt en gezag is, zoo noodzakelijk mag het tevens genoemd worden. Hoe lang toch blijft het kind een volslagen hulpeloos wezen! Hoe verbazend langzaam is zijn ligchamelijke groei! Hoe vele jaren snellen voorbij, eer deszelfs ligchaamsbouw is voltooid en het hulpelooze wicht tot eenen krachtvollen jongeling of eene bloeijende maagd is opgewassen! Herroept de voortdurende, nimmer ophoudende zorgen, zelfs voor de instandhouding en bevordering van het dierlijke aanzijn uwer kinderen voor den

{==172==} {>>pagina-aanduiding<<}
geest, en het getrouwste geheugen is niet in staat, die op te noemen. En zoo gij uwen kinderen die zorgen onttrokt? Zoo gij weigerdet of terugbeefdet voor dat peinzen op en aanwenden van middelen, die de bereiking van dat doel alleen mogelijk maken? Maar neen - ik schets u daarvan de gevolgen niet. Indien het woord noodzakelijk elders gepast is, hier staat het wel inzonderheid op deszelfs regte plaats, in deszelfs juiste beteekenis. 't Is toch de liefde voor uw kind, die u bezorgd doet zijn voor deszelfs dierlijk leven; de liefde tot uw kind, die u rusteloos doet werkzaam zijn, welke werkzaamheid menigwerf voor den aanvang van den morgen is begonnen, en niet eindigt, wanneer de zinkende dagtoorts 't menschdom vriendelijk tot ruste noodigt. Die zorg is in weinige jaren niet opgehouden, maar duurt voort, zelfs dan nog, als het u gelukt is, uwen zoon voor eene betrekking te bekwamen, waarin hij zelfstandig werkzaam kan zijn, en uwe dochter een' gade in de armen te voeren, voortaan haar helper en haar steun. - Deze noodzakelijkheid bestaat bij elk, die den vereerenden naam van vader of moeder draagt.
Met de eerste verkrijging van denzelven is men ten duurste daartoe verpligt; zij is daaraan onafscheidelijk verbonden. Geen stand, hoe aanzienlijk of gering, is daarvan uitgesloten. 't Kind, uit koninklijke ouders geboren, behoeft zoo wel die zorg, als dat, geboren in de nederige stulp eens daglooners. - Er heeft hierover bij niemand ook koele redenering plaats, en geene klagt ontlokt de telkens vermeerderende zorg den ouderlijken mond, zoo anders het hart slechts op de regte plaats zit. Dat opzigt neemt ieder vrijwillig op zich, tot welke natie hij ook behoore; 't zij hij nog met den geest in nachtelijke duisternis verkeere, 't zij die geest reeds de weldadige, veredelende stralen van verlichting en beschaving hebbe opgevangen. Zoo traag van begrip, zoo stomp van bevatting is wel niemand, of de gedachte dringt zich onwillekeurig op: ‘mijn kind moet door mijne zorg gekoesterd, gevoed en opgekweekt worden.’ En nu - daar staat het in volwassene grootte voor u. Uwe pogingen hebben doel getroffen,

{==173==} {>>pagina-aanduiding<<}
uwe wenschen zijn vervuld. 't Kind, dat eenmaal den naam van zuigeling droeg, is in eene andere klasse overgegaan, die der volwassenen. Maar ik sprak slechts over de woning, niet over haren voortreffelijken bewoner, slechts over de schelp, en ik vergat de heerlijke parel, die deze besloten hield. - Weinig toch heeft men gedaan, zoo aan het ligchaam de voornaamste zorgen worden gewijd. Wat toch is het ligchaam van eenen man, bewoond door den geest van een kind? Eene ongerijmdheid, eene misgeboorte in Gods schepping. Noodzakelijk is daarom ook uw ouderlijk opzigt voor de verstandelijke ontwikkeling, dat u regt geeft u gezag over uwe kinderen aan te matigen. Kwijnt het ligchaam toch bij elke vertroeteling en veronachtzaming, de ziel, ach, zij verstompt, zij lijdt schade, bij elke verwaarloozing. Daarom moet het vooral uwe bemoeijing, de eerste zijn, om de sluimerende vermogens door gepaste ontwikkeling op te wekken, te versterken en te veredelen. Dit mag niet aan het toeval worden overgelaten. Wilt gij vreugde van uwe kinderen beleven en hen eenmaal met eere den stand zien bekleeden, waarvoor gij ze bestemt, geeft dan den geest een gepast voedsel, opdat hij gelijken tred houde met den groei des ligchaams. Ieder gevoelt daarvan 't volstrekt noodzakelijke. De ziel toch werd met heerlijke vermogens toegerust, welke door oefening veredeld moeten worden. 't Is der menschen voorregt - en wij zijn er trotsch op, tot dien hoogen rang verheven te zijn - Heer en Stedehouder Gods op aarde te wezen; doch hij is dat niet zoo zeer door schoonheid van ligchaamsbouw, minder nog door bijzondere sterkte; maar vooral door de overwegende meerderheid van zijnen geest. 't Is de bestemming van den mensch, voort te gaan in trapswijze ontwikkeling van zijnen aanleg; die tijd is niet beperkt tot ons tegenwoordig aanzijn, maar duurt door de eeuwen henen. 't Is de bestemming van den mensch, lid te zijn eener maatschappij, waarvan het burgerregt alleen verkregen kan worden door het
bezit van eenen verstandigen geest. Den zinnelooze toch sluit men op en verbant men daaruit. Doch evenmin als het lig-
{==174==} {>>pagina-aanduiding<<}
chaam, zal ook de ziel sterkte en ontwikkeling erlangen, zoo de zorg van minnende ouders zich daarover niet bepaaldelijk uitstrekt. En dat ouderhart is wel ontaard, 't welk alleen bedacht is op eene fraai gevormde lijst, maar de schilderij verwaarloost en bederft, die de eerste moet bevatten. Noodzakelijk is die bedachtzame zorg, omdat, bij veronachtzaming, 't evenwigt verbroken wordt tusschen ligchaam en geest; als wanneer de heerschappij van dezen zich niet tot eene gewenschte hoogte kan verheffen. Een bedrijvig leven gaat de knaap tegen, waarin hij, zonder een opgeklaard verstand, zonder juiste inzigten, telkens verlegen zal staan bij elke zwarigheid, die hem wacht; waarin hij, bij onkunde, de maatschappij en zich zelven zeker benadeelen zal. Wordt hij ook al niet geroepen tot eenen stand, die eene eigenlijk geleerde opleiding vordert, blijve zijn werkkring zich bepalen bij den koophandel, landbouw of nijverheid, toch zal hij meer de ouderlijke zorgen zegenen, naarmate hij bij ondervinding de waarde van een helder oordeel, van eene vlugge bevatting leert op prijs te stellen. Duizende malen komt hij in omstandigheden, waarin die vlugheid en die helderheid des oordeels hem de gewigtigste diensten bewijzen, zijner handeling veerkracht bijzetten en doelmatige middelen aan de hand geven om een voorgesteld doel te bereiken. En zij ook de bestemming der vrouw meer bepaald; zij het huis vooral 't tooneel harer verrigtingen en bedrijven; toch is daarom ook bij haar een ontwikkelde geest zeer te waarderen, en hooger staat zij in aller schatting aangeschreven, die door gezond verstand 't doelmatigst aan 't geluk van gade en kroost hare krachten wijdt. Hoe noodzakelijk daarom zijn niet de ouderlijke pogingen ter ontwikkeling van de krachten der kinderlijke ziel. Veel hebt gij reeds gedaan, zoo gij het kind verzorgt naar het ligchaam, maar grooter
is uwe waarde in Gods oogen, zoo gij het door verstandelijke opleiding bruikbaar maakt voor het maatschappelijke leven. Eindelijk blijkt ook, uit het oogpunt der zedelijk- en godsdienstigheid, de noodzakelijkheid der ouderlijke zorg. Onontbeerlijk toch is dezelve, wanneer

{==175==} {>>pagina-aanduiding<<}
zij zich bepaalt in hare heiligste verrigting en edelste bemoeijing om zedelijk en godsdienstig gevoel aan te kweeken en te bevorderen. Een helder hoofd, en een hart, dat warm klopt voor reine Godsdienst en ware deugd, ziet daar den mensch in zijne hoogste voortreffelijkheid! Neen, niet genoeg is het, wanneer men het verstand ontwikkeld heeft, niet genoeg, zoo het hoofd is gevuld met wetenschap: 't belangrijkste blijft nog over. Die zijn kind waarlijk bemint, tracht het niet alleen voor de wereld, maar tevens voor den hemel te vormen. De liefde van het ouderhart dringt met onweêrstaanbaren aandrang om de zedelijke krachten die rigting te geven, waardoor eenmaal de kinderlijke daden en handelingen naar echt Christelijke beginselen bestuurd worden. Op den oceaan des levens - zoo rijk aan gevaren en onheilen - hebben zij volstrekt behoefte aan de veredeling van dat zedelijk en godsdienstig gevoel, ten einde niet de speelbal te worden van woedende golven, en te stranden op de klip van menschelijke zwakheid en verleiding. Door voorbeeld, teregtwijzing en anderer hulp, wil men niet alleen een wijs, maar ook een braaf mensch der maatschappij leveren. En waarlijk, wetenschap is goed, maar alleen in betrekking tot braafheid en deugd. Waar harmonie in dezen gevonden wordt, daar nadert de mensch meest het beeld zijns hemelschen Vaders. Wij schrikken toch voor den man, die, ontwikkeld naar den geest, misvormd is naar het hart; en zelfs de vrouw, hoezeer anders 't pronkstuk der schepping, zij wordt afschuwelijk, wanneer zij aan de gaven des geestes niet tevens eene zachtheid en bevalligheid paart, waardoor zij den man vol eerbied en aanbidding op haar doet staren. Alleen dan, wanneer uwe kinderen de deugd liefhebben, kunnen zij waarlijk sieraden zijn der maatschappij, geluk en zegen rondom zich verspreiden. Geen schadelijk gevolg kan eene verlichte zorg voor de aankweeking van dit zedelijk gevoel immer na zich slepen. In
welke betrekking ook geplaatst; welk tooneel des levens ook betredende; 't zij beschenen door den hellen glans van voorspoed en luister, of prijs gegeven aan teleurstelling en leed: in

{==176==} {>>pagina-aanduiding<<}
waarheid; men is niet ongelukkig, omdat men 't geluk in zich zelven vindt, en het niet afhankelijk is van het grilzieke lot. Veel zorg verdiende daarom de ligchamelijke, meer de geestelijke, maar alles de godsdienstige vorming van den jeugdigen mensch. Dat gevoelt elk regtgeaard vader; dat erkent volgaarne elke belangstellende moeder; en met meerder vertrouwen en kalme gelatenheid zien zij eens hunne lievelingen om hunne sponde geschaard, en scheiden zij geruster van dit leven, naarmate de overtuiging spreekt: ‘wij hebben niet vruchteloos ons ouderlijk gezag geoefend; nu onze kinderen de deugd hebben geleerd te beminnen, bezitten wij een' waarborg voor hun volgend geluk. Aan onze roeping hebben wij voldaan; eenmaal vinden wij onze zaligheid verhoogd, dan wanneer zij met ons het heil des hemels zullen bezingen.’

2. Om al deze redenen meen ik te mogen beweren, dat de ouders geregtigd zijn ter uitoefening van hun gezag. - Wij bedoelen daardoor dien invloed, waardoor zij zich op waardige wijze doen gehoorzamen en hunnen wil eerbiedigen. Zulk een gezag is van hooge waarde, naardien het tot gewillige ondergeschiktheid leidt. De zucht naar vrijheid is een grondtrek onzer natuur. Zij wordt daarom bij ieder, welke kleur hij ook drage, waargenomen. Zij openbaart zich het meeste, wanneer men tot zelfbewustheid is gekomen, maar al spoedig neemt men haar ook bij kinderen waar. Deze zucht naar vrijheid mag niet onderdrukt; zij moet gewijzigd en geleid worden. Zij mag niet onbepaald worden ingewilligd, want daardoor wordt de heerschzucht opgewekt en de alexanders en napoleons geboren. Zoo lang het kind niet voor zich zelven kiezen kan, moet uw wil de maatstaf van zijn gedrag zijn. Verzet zich zijn wil tegen den uwe, en poogt het, met al de middelen, die het ter dienste staan, zijn' eigen weg te gaan; - het moge uw ouderlijk hart doen bloeden, dat zoo gaarne inwilligt, toegeeft en vergunt - maar voor alle dingen, tracht dan uw gezag te doen gelden, want gij speelt een gevaarlijk spel, en het geluk van

{==177==} {>>pagina-aanduiding<<}
uw' lieveling hangt van die handhaving af. Slechts eenmaal toegegeven, en de eerste schrede is gezet op het veld van eigenzinnigheid, van eigendunkelijkheid en ongehoorzaamheid. Maar, leert het kind uw bevel eerbiedigen, reeds in den eersten levenstijd, dan ontvangt het karakter dagelijks meerdere buigzaamheid; en wat anders met tegenzin geschiedt, erlangt dan oogenblikkelijke uitvoering. 't Kan niet anders, waar de uitoefening van dat gezag regelmatig geschiedt en niet van luim en hartstogt afhangt, daar leert zich het teedere rijsje gemakkelijk overbuigen. Niet dan, wanneer uw wensch gemakkelijk te voldoen is of strookt met de neiging en den wil des kinds, toont het die ondergeschiktheid, maar ook dan, wanneer deze met elkander in strijd liggen, wanneer het opoffering geldt, ziet gij gewillig dat offer brengen. Niet alleen als uw lieveling hulpbehoevend is, maar ook dan heeft er ondergeschiktheid plaats, als hij zelf den rang van vader en moeder verwerft, en de zilveren kroon der grijsheid uwen schedel dekt. Uw gezag moge bij veranderende betrekking eene wijziging erlangen en deszelfs volstrekte onbepaaldheid verliezen; 't moge meer de plaats van welmeenende raadgeving dan stellig bevel innemen, in zijn' aard blijft het even zuiver en onvervalscht.
Dat gezag leidt tevens tot dankbare liefde jegens de ouders. Menschelijke berekeningen mogen menigwerf falen, bedoelingen niet bereikt worden, aangewende pogingen mislukken; - zeker is het, dat ouders, welke hun gezag doen gelden, daarvan met grond de heerlijkste gevolgen mogen verwachten; want eerst dan zijn uwe kinderen in staat, uit beginsel van liefde aan het bevel van Hem te voldoen, die ieder kind als duren pligt voorschrijft: eert uw' vader en uwe moeder. 't Moge in den eersten levenstijd voor de tegenstrevende natuur onaangenaam en lastig zijn, voor den wil zijner ouderen te moeten onderdoen, bij verdere ontwikkeling en beschaving leert het kind daarvan de groote noodzakelijkheid inzien. Waar het ouderlijk gezag waardiglijk gehandhaafd wordt, daar blijft eerbiedige liefde wonen. Geen slaafsche vrees zetelt daar in 't gemoed,

{==178==} {>>pagina-aanduiding<<}
maar ongedwongene hoogachting. De vreugde en het levensgenot van vader en moeder te verhoogen is de hoogste lust; hun gelaat, door de schuld van hun kind gerimpeld te zien, is voor dat kind het grievendste zelfverwijt. Naast de liefde van Hem, die alles is en in allen, en de liefde jegens gade en kroost, is er geene liefde, die grooter plaats inneemt dan voor vader en moeder. Waar, langs dien weg, liefde en hoogachting zijn gezeteld, blijven zij voortduren. Zij het ook, dat het kind in aanzienlijker betrekking overgaat, de weldoeners zijner eerste jeugd schaamt het zich nimmer. Hen beschouwt het als het weldadigste geschenk des Hemels; hunne feilen en gebreken bedekt het, en hunne deugden schitteren met onbenevelden glans. Geene zaak van eenig belang wordt ondernomen, zonder den raad en de voorlichting van dezen ingewonnen te hebben; geene vreugde genoten, of zij wordt door ouderlijke deelneming verhoogd. Hoe min afhankelijk in lateren leeftijd, toch is de toevlugt aan den ouderlijken boezem; en moge het dan al gebeuren, dat onverhoopt de vader of de moeder op den ouden dag het brood bij kinderen moet eten; de wijze, waarop zulks geschiedt, toont den eerbied, met hartelijke liefde vereenigd. Getuige zulks ieder kind, 't welk door de uitoefening van het ouderlijke gezag bezield geworden is met gevoelens van liefde en eerbied, duurzamer dan het tijdelijk aanzijn van vader en moeder. Kan hij die den levenden niet meer betoonen; met heiligen eerbied wijdt hij dikwijls een' stillen traan aan de nagedachtenis dier braven, en hunne laatste bevelen volbrengt hij met de meeste naauwkeurigheid. Dierbaar nogtans blijft dat leven, al openbaren zich op menigvuldige wijzen de gebreken des ouderdoms; en geene ontvangst is meer welkom, dan wanneer de brave ouden, zelfs met vertraagden, strompelenden gang, de kinderlijke woning worden binnengeleid. Wilt gij daarom uw geluk door dat uwer kinderen zien verhoogen, bedenkt dan, dat daartoe door de waardige en doelmatige
uitoefening van uw gezag 't best wordt medegewerkt. Hoe zoet, hoe zalig moet het voor het hart van don braven huisvader en huismoeder zijn, als hunne kin-
{==179==} {>>pagina-aanduiding<<}
deren allen vol eerbiedige liefde op hen staren. Hoe zeer moet dit de laatste helft van hun leven veraangenamen en het voorregt dubbel doen waarderen, dat zij in 't bezit van deugdlievende en ouderminnende kinderen hebben verkregen. Getuigt het, vaders en moeders, die deze zalige vreugde smaakt, waar mijne woorden te vergeefs den wellust trachten af te malen, die gij immer met voller teugen moogt drinken, als uwe kinderen op duizenderlei wijze, als om strijd, zich beijveren om uw levensgeluk te verhoogen, als zij u dagelijks brengen den warmen dank van hun erkentelijk hart. Getuigt het, kinderen, die reeds naar waarde weet te schatten de handelingen uwer beste vrienden op aarde, en u verheugt, dat gij zoo dikwijls werd tegengegaan in uwe kinderlijke wenschen en bedrijven. Zoo rijk in de gewigtigste en gelukkigste gevolgen is de behoorlijke uitoefening van dit ouderlijk regt. En nog meer worden wij hiervan overtuigd, zoo wij de waarde van dat gezag bewijzen uit den weldadigen invloed op huiselijk en maatschappelijk geluk. Begeven wij daartoe ons met onze verbeelding naar een dergelijk huisgezin, waar de hoofden deszelven zich waardiglijk weten te doen gelden. Hoe treft ons daar die opgeruimdheid, die eensgezindheid, die hartelijkheid, die dienstvaardige hulpbetooning en die vrijwillige inschikkelijkheid! Voorwaar, van die leden des huizes mag gezegd worden: ‘zij zijn één hart en ééne ziel.’ Dáár kent men geene twist of kijvaadje, geene jaloerschheid en aanmatiging; dáár leeft men met en voor elkander; de liefde maakt er alles ligt en de Engel des vredes heeft er zijnen zetel bestendig gevestigd. Dáár slaat men de handen ineen om te helpen, te verblijden; dáár verbant men eigen zin en lust, waar het
algemeene genoegen daardoor zoude verstoord worden. Dáár wordt waarachtige levensvreugde genoten, - of zij woont op deze aarde niet. Dáár toch is van der jeugd af de toespraak des vaders orakeltaal, en het woord der moeder treft het hart. Dáár worden geene wenschen vruchteloos geuit, geene bevelen te vergeefs gegeven; dáár wordt het ernstige bevel, met vriendelijkheid gepaard, haastig ten uitvoer ge-
{==180==} {>>pagina-aanduiding<<}
legd; dáár streeft men gemeenschappelijk naar de ouderlijke goedkeuring. Geene hatelijke meerderheid veroorlooft zich de oudere, geene onwilligheid betoont de jongere; 't ouderlijke gezag werkt hier eene juiste verhouding tusschen heerschzucht en onwil. Geen aanhoudend krakeel ontstemt dáár dien bezadigden toon van blijde tevredenheid, en geschiedt zulks al voor een oogenblik; - trouwens ook in het beste huisgezin hebben onaangename ontmoetingen plaats; - men tracht toch terstond dien verkeerden indruk weg te nemen en wacht zich voor deszelfs voortdurende werking. Zoo streeft men dáár bestendig om gelukkig te zijn en gelukkig te maken; zoo hecht zich de band van ouderlijke liefde en kinderlijke dankbaarheid dagelijks vaster; zoo rigt zich het karakter naar deugdzame beginselen; zoo vloeit daar een stroom van waarachtige levensvreugde en staat er de goedkeuring Gods in aller harten geschreven.
Mogt gij, mijn dierbaar vaderland! rijk aan zoodanige huisgezinnen zijn! Zoo lang deze talrijk in uwen kreits gevonden worden, behoeven wij niet angstvol de toekomst tegen te gaan. Nadrukkelijk moogt gij in het lot der tijden deelen, aan uw' vooruitgang wanhopen wij dan niet. De kleine maatschappijen - de huisgezinnen, welke uwen omtrek beslaan - zijn zamengesteld uit edele leden, welken de grond hunner vaderen dierbaar is, en dezen zullen zij met goed en bloed beveiligen, wanneer gij om hulpe roept in den nood. Want, het ouderlijke gezag vloeit ook voordeelig in op het maatschappelijk leven. Of moet een huisgezin, zoo als wij daar schetsten, daartoe geene doelmatige voorbereiding zijn? Binnen zoodanige woning worden de kinderen tot gehoorzame, vredelievende en dienstvaardige burgers gevormd. Eerbied toch voor hunne ouderen breidt zich langzamerhand uit tot eerbied en ontzag voor hunne overheid. Gehoorzaamheid aan 't ouderlijke bevel verbindt zich aan de gewillige opvolging van 's Vorsten bevelen. Dienstvaardige hulpbetooning jegens de leden des huisgezins erlangt uitbreiding ten aanzien van de leden der groote burgermaatschappij. Verlichte verdraag-
{==181==} {>>pagina-aanduiding<<}
zaamheid jegens andersdenkenden, 't zij Godsdienst of Staatkunde rakende, is een niet moeijelijk te volbrengen pligt. Aan voor- en tegenspoed in den huiselijken kring gewoon, droomt men zich niet enkel rijk, wanneer men op de lijst der grootere burgermaatschappij wordt ingeschreven. Tot opofferingen van der jeugd af gewoon, brengt men die voor het vaderland met gewillige liefde; en zijn die van zilver en goud niet voldoende, dan brengt men volgaarne zijn eigen leven, wanneer het vaderland roept en de Vorst beveelt. Zoo is dus, door het wijs gedrag der ouders, door gepaste tucht en doelmatige uitoefening van hun gezag, 't kind rijp geworden, ook voor de vervulling zijner pligten als mensch en burger.

3. En nogtans zijn er zoo vele huisgezinnen, waarvan wij twijfelen mogen of zij rijk zijn aan die edele genietingen; zoo vele vaders en moeders, waarvan wij met grond mogen verwachten, dat zij van hunne kinderen niet dat genoegen smaken, hetwelk wij hun zoo hartelijk zouden toewenschen. Vestigen wij daarom, in de laatste plaats, onze aandacht op het belangrijke, dat dit gezag op de regte wijze werke. Dit doet het niet, zoo het niet gebouwd is op en tot grondslag heeft reine, Christelijke deugd. Of wat dunkt u? Als de vader zich aan oneerbiedigheid jegens het heiligste Wezen schuldig maakt, kan dat eerbied in het hart des kinds aankweeken? Als de vader geen voorbeeld is van naauwgezette pligtsbetrachting, zal daar zijne vermaning tot strenge naauwgezetheid doel treffen? Als de vader onbillijk handelt, zal daar de regtvaardigheid wel met opoffering beoefend worden? Als de vader in een lui en gemakkelijk leven behagen vindt en daaraan zijne beroepspligten veil heeft, zal dáár zijne stem, ter aansporing tot noeste vlijt, gereeden ingang vinden? Als de vader met schennende hand het eigendom van anderen aantast, zal dáár zijne toespraak tot onkreukbare regtvaardigheid met goed gevolg gehoord worden? Leiden 's vaders gedragingen niet onwillekeurig tot vertragenden ingang zijner raadgevingen en lessen? Altijd heeft

{==182==} {>>pagina-aanduiding<<}
het voorbeeld eenen krachtigen invloed, en zoude het voorbeeld des vaders zulks niet bij verdubbeling hebben?
Mag de moeder dat gezag verwachten, die, aan uithuizigheid gewoon, tot huiselijkheid aanspoort; de moeder, aan kwaadsprekendheid gewoon, tot 't bedekken met den mantel der liefde van anderer misslagen en feilen aanprijst; de moeder, aan verkwisting gewoon, tot wijze spaarzaamheid aanzet; de moeder, aan ordeloosheid gewoon, op ordelijkheid aandringt; de moeder, verslaafd aan ijdele hoovaardij, tot beminnelijke nederigheid vermaant. Gewis, waar het ouderhart niet doortrokken is van edele, Gode betamende beginselen, dáár wordt de indruk der toespraken door die der gedragingen verminderd of vernietigd; daar wortelt niet, op den bodem des harten, dat gevoel van eerbied en achting, die de voornaamste bestanddeelen van het ouderlijke gezag uitmaken.
't Is dus ontwijfelbaar zeker, dat, zonder de beoefening der deugd, 't ouderlijke gezag een voornaam steunsel mist voor zijne weldadige werking. Wij hebben dus hier niet langer bij te verwijlen, maar ons alleen te bepalen bij de oorzaak, waarom zoo vele brave en godsdienstige ouders dan toch zich te beklagen hebben over den geringen invloed, dien zij op hunne kinderen hebben. En zoude de oorzaak daarvan niet gelegen zijn in de wijze, waarop zij 't ouderlijk gezag uitoefenen. Overdrijving is in elk geval schadelijk; niets is daarvan uitgezonderd. Zoodra men tot uitersten overslaat, heeft men noodlottige gevolgen tot nasleep. En naar mate de zaak belangrijker, gewigtiger en heiliger is, naar die mate zijn ook de gevolgen bedenkelijker. Denkt slechts aan het overdreven godsdienstig gevoel, en gij ziet de dweepzucht; aan overdrevene spaarzaamheid, en gij ziet lage eigenbaat; aan overdrevene voorzigtigheid, en gij ziet kinderachtige kleingeestigheid; aan overdreven gevoel van eigenwaarde, en gij ziet belagchelijke trots ontstaan. Zoo ook vervalt de gemoedelijke mensch ligtelijk tot twee uitersten, allerschadelijkst bij de uitoefening van zijn ouderlijk gezag. Wij bedoelen eene te strenge en eene te slappe tucht, als de hoofdoorzaken,

{==183==} {>>pagina-aanduiding<<}
waardoor voor vele ouders minder waar genoegen van hunne kinderen verkregen wordt. Onredelijke strengheid is den mensch onwaard. Bij sommige volken der oudheid moge zich dat gezag zoo verre uitstrekken, dat het regt van 't leven en dood hunner kinderen geheel van hen afhangt; bij de volken, toegerust met de kennis der Goddelijke Openbaring, heeft dat gezag zijne grenzen. Eene te gestrenge tucht is daarom den mensch onwaard, naardien hierdoor zijne redelijkheid wordt uit het oog verloren. Wel moet men soms streng kastijden om buigzame harten te verkrijgen, maar zoodra zulks in blinden ijver en woeste drift geschiedt, wordt de mensch werktuigelijk behandeld en zijn hooge rang als redelijk schepsel vergeten. Te gestrenge tucht leert het kind tot iets afrigten, gelijk men dit sommige dieren doet, zijne zucht tot vrijheid te veel beperken, en zelden tot dat levendig bewustzijn van zelfstandig handelen komen, dat hem anders zoo gunstig van de dieren onderscheidt. Eene te gestrenge tucht brengt geene liefde te weeg. 't Is door dezelve te verkrijgen, dat uwe kinderen, zonder tegenspraak, uwe bevelen zullen volbrengen, dat zij alle blijken van hoofdigheid zullen achterlaten en uwe wenschen bevredigen; maar uw ouderlijk gezag lijdt evenwel schipbreuk, want uwe kinderen missen de regte drijfveer tot gehoorzaamheid, omdat er geene waarachtige, onverdeelde liefde in hunne harten zetelt. Of wordt de zedelijke waarde uwer bevelen en gedragingen door de kinderen niet beoordeeld? Of meent gij, dat zij zulke onbevoegde regters zijn? Bedriegt u niet! Zij oordeelen doorgaans zuiverder en billijker dan gij denkt. Het gevoel voor regt en billijkheid is welligt het sterkste in den kindschen leeftijd. En zoo nu uwe bevelen van oogenblikkelijke luim afhangen, en gij ze niet naar hunne zedelijke waarde naauwkeurig onderzoekt; indien ge nu u menigmaal vergrijpt, en het kind gevoelt, dat gij gestrengelijk handelt; kan het dan die eerbiedige liefde voor u bewaren, al moogt gij
anderzins op den naam van brave menschen ook aanspraak maken? Indien gij u ergert bij elke onschuldige uitspanning; indien gij wilt, dat zij in bedaard-
{==184==} {>>pagina-aanduiding<<}
heid van handeling u zullen gelijken; indien gij elke jeugdige dartelheid streng berispt of bestraft; kunt gij dan zuivere, onvervalschte liefde verwachten? In het licht van dwingelanden verschijnt gij, en de liefde tot u vermindert, naar mate de tucht in strengheid toeneemt. Zulk eene strengheid verbetert niet. Zij werkt die verbetering kunstmatig tegen. Gij verliest daardoor toch dien toegang tot het hart, waardoor gij alleen moogt verwachten, dat het zaad uwer vermaningen zal rijpen tot honderdvoudige vrucht. Met kwistige hand gaat gij het telkens uitstrooijen; maar het valt niet in goede aarde, omdat het hart zich sluit voor eene taal, die, terwijl het geweten inwendige vrijspraak geeft, nogtans hoog ernstig en bestraffend gedreven wordt. Dan onderwerpt het zich wel; zwakke hulpeloosheid staat tegen ouderlijk vermogen over, maar die onderwerping heeft zeker geene zedelijke waarde, omdat zij afgedwongen, niet uit overtuiging van verpligting geschiedt. Zoo ontstaat er derhalve eene slaafsche vrees, die siddert bij de geringste feil en ineen krimpt bij de minste fout; zoo worden uwe kinderen niet tot zelfstandige wezens gebragt; werktuigelijk handelen zij voort, en gelijken den slaaf, die voor zijnen meester onophoudelijk beeft. Maar langs dien weg wreken zij zich eenmaal zeker, ten koste van 't geluk van zich zelven en anderen. Eenmaal ontdoen zij zich van dien band. Van het ouderlijke opzigt bevrijd en hunner onmiddellijke nabijheid ontrukt, verbreken zij de kluisters, waarmede gij hunnen wil gebonden hieldt. Dan knellen de ketenen van 't ouderlijke gezag niet meer; uwe kinderen gelijken het jeugdige paard, dat, uit zijn gareel ontslagen, in woeste losbandigheid zijner vrijheid den ruimen teugel viert. Dan trachten zij het leven te genieten; een leven, gekenmerkt door de verachtelijkste bedrijven; dan
zijn ze niet bestand voor de kracht der verleiding en het zingenot; en geen magt van gebeden en geen vloed van tranen beteugelt hen in hunnen woesten loop. Zoo slepen zij zich zelven in een onherstelbaar verderf en ontrooven u het genot dezes levens en van zoo velen, die het lot met hen in aanraking bragt.

{==185==} {>>pagina-aanduiding<<}
Rampzalig derhalve de gevolgen van zulk eene overdrijving.
Maar geene minder rampzalige ontspruiten uit eene te slap gedrevene tucht. Slapheid in dezen leidt tot losbandigheid. En ware deze nog slechts tot de ouderlijke woning beperkt! Maar als hier iedere begeerte wordt ingewilligd, en elke moedwillige ondeugd wordt over het hoofd gezien, moeten zich dan de gevolgen niet verder uitstrekken? Als men geene inschikkelijkheid, geen geduldig verbeiden, geen gehoor geven aan teregtwijzende vermaningen betoond heeft, is dan de deur niet wijd opengezet voor allerlei onredelijke wenschen en eischen? Moet verder zulk eene handelwijze niet leiden tot ontevredenheid? Hoe vele verwachtingen worden later teleurgesteld, als vader en moeder niet meer dáár staan, om de kinderlijke begeerte te bevredigen. Hoe onaangenaam is hun toestand, wanneer zij niet meer die toegefelijkheid op hunne onbezonnene daden ervaren! Hoe lastig valt het, ingetogen, bescheiden en dienstvaardig te zijn, waar zij dit niet geleerd hebben. Hoe ondervinden zij telkens de schadelijke gevolgen van die gelijkschatting van zich zelven met anderen, die, of door stand en betrekking, of door de meerderheid van zedelijke of verstandelijke verdiensten, verre boven hen verheven zijn! Van hier mede de oorzaak van zoo veel ontevredenheid en onvergenoegdheid. Door de uitoefening der ouderlijke tucht werd daartoe de grond gelegd. Ook heeft dezelve eigenzinnigheid ten gevolge. En inderdaad, wanneer men naar het geschiktste middel zocht om kinderen tot waanwijzen te vormen, zoude iets beter daartoe bijdragen, dan slappe tuchtiging? Daar trekt iets de aandacht des kinds; hij wenscht deszelfs bezit, maar kan hij dat niet door verzoeken erlangen, hij maakt van al de middelen in zijne magt, schreeuwen en dwingen, gebruik, ter verkrijging zijner wenschen. Die zucht ter inwilliging zijner verlangens wordt dagelijks sterker; 't denkbeeld van aan zijn' persoon een groot gewigt te hechten zet zich vaster, tot dat het eindelijk in een overdreven gevoel van eigenwaarde
overgaat. En leidt die

{==186==} {>>pagina-aanduiding<<}
slappe tuchtiging niet tevens tot afkeer van gepaste krachtsinspanning? 't Wordt toch aan den kinderlijken wil overgelaten, de bepaling van den te verrigten arbeid. 't Hoeveel en 't hoedanig is doorgaans aan de meerdere of mindere vlijt des kinds verbleven. Ontbeert het lust, het werk blijft onafgedaan en tot morgen uitgesteld. Haakt het naar eenige uitspanning ten ongepaste tijde, waarom het die niet vergund en de arbeid opgeschort. 't Kan in lateren leeftijd nog genoeg sloven met zijnen geest; nu het leven genoten! Niet aanhoudend heeft er geregelde, doelmatige werkzaamheid plaats. 't Werk wordt al spoedig als lastig beschouwd en ter zijde gelegd, en daarmede alzoo de grond tot die weinige krachtsinspanning, waardoor zoo velen den kostbaren tijd ongebruikt voorbij laten gaan of dien ligtvaardig verbeuzelen. De geest erlangt eene traagen loomheid, die zich zigtbaar aan het ligchaam mededeelt, en een' berg van zwarigheden meent te zien, waar een ander, met ijver aangevangen, zelfs zonder buitengewone inspanning van krachten, den arbeid gemakkelijk en met blijdschap verrigt. Slapheid der tucht leidt tevens tot minachting jegens meerderen. Indien toch het ontzag der ouders daardoor vermindert, moeten dan heeren en vrouwen niet nadrukkelijk ondervinden, dat zij minder vlijtige, gezeggelijke, spaarzame en getrouwe dienstboden krijgen? Indien 't bevel van vader en moeder niet meer heilig geacht wordt, kan men dat van een' vreemde dan wel als zoodanig beschouwen? Of ziet gij bij de keuze uwer ondergeschikten niet toe, hoedanig zij in de ouderlijke woning gevormd werden, en verkiest gij die niet het eerst, welke ondergeschiktheid op verstandige wijze leerden oefenen? Het kind toch, dat spot met vaders en moeders bevel, is der algemeene verachting ter prooi, en niemand neemt het gaarne in dienst. 't Moge dan door vreemdheid der oogen, door geheel andere inrigting der huishouding en door veranderde betrekking in het eerst zijn' woesten aard bedwingen; later
openbaren zich toch de treurige verschijnselen op bedroevende wijze. Ik heb mij hier het eerst bij de klasse der dienstboden bepaald; maar

{==187==} {>>pagina-aanduiding<<}
wilden wij zoo de verschillende standen doorloopen, wij zouden dezelfde ondervinding erlangen; want, zijn als 't ware alle leden der maatschappij geene dienstbaren, zelfs de aanzienlijksten niet uitgezonderd? Is het dezer roeping niet, om door raadgeving, inlichting en bestraffing weldadig op de mindere klassen te werken? Zullen dezen niet het meest in hunnen drukkenden toestand worden opgebeurd, als zij met den meesten eerbied voor die hoogere standen bezield worden en volvaardig hunne bevelen uitvoeren? Rampzalig toch het volk, dat de banden moedwillig verbreekt, door de Hoogste Wijsheid en Liefde om het geheele ligchaam geslingerd, de wetten des lands belacht en de bevelen des Vorsten bespot! Zoo vloeijen dus bij overdrevene gestrengheid en slapheid der tucht gevolgen voort, nadeelig voor het gepaste ouderlijke gezag. Indien wij nu den toestand van dat gezag - zoo als het over het algemeen gevonden wordt in ons vaderland - nagaan, dan vinden wij, dat het in de laatste vijftig jaren veel van deszelfs waarde verloren heeft. Twee voorname oorzaken meenen wij daarvoor te vinden, namelijk de komst en het verblijf der Franschen alhier en het verbeterd onderwijs in de lagere scholen. Die geest toch van gelijkheid en vrijheid bezielde niet alleen de volwassenen in Nederland, maar drong door tot het huiselijke leven. Fransche wuftheid en Fransche ligtzinnigheid verkregen, nadat hunne beginselen post hadden gevat, weldra gebied over de harten veler anders bezadigde Nederlanders; en Nederlands jongelingschap begon, bij het prediken dier leere en door het volgen dier voorbeelden, de palen van eigen gezag uit te zetten, die der ouderen te vernaauwen; en niet lang genoeg duurde der Franschen bestuur, om de rampzalige gevolgen te verwezentlijken, die het ouderlijke gezag bedreigden. Doch in vereeniging hiermede heeft ook het verbeterde lager onderwijs inbreuk op dat ouderlijke
gezag uitgeoefend, inzonderheid bij de lagere standen des volks. Te ontkennen is het niet, dat dit onderwijs veel, zeer veel goeds heeft tot stand gebragt, en zoo iets - hetzelve mag getuigen van den goeden geest onzer eeuw. Moet men

{==188==} {>>pagina-aanduiding<<}
toch dat goede zoeken in de meerdere waardering van den mensch en hoogschatting van zijnen aanleg en zijne bestemming; dat onderwijs kan naar dezen toetssteen proef houden, want hetzelve is alleen een uitvloeisel van die meerdere waardschatting en op prijs stelling van zijnen aanleg en bestemming. 't Is dan ook zoo zeer het onderwijs zelf niet, als wel het verkeerd gedrag der ouders jegens hunne kinderen, die partij trokken van dit onderwijs, 't welk aanleiding gaf tot hun afnemend gezag. Wat toch gebeurde er? Door het verbeterd onderwijs werden de kinderen spoedig met de eerste kundigheden van ons menschelijk weten bekend, tot verbazing veler ouderen, die, al te onbedacht, luide en bij herhaling den lof hunner kinderen breed uitmaten, en zoo, door aanhoudend prijzen en verheffen, in de jeugdige harten 't gevoel van eigenwaarde krachtige prikkels gaven, en het daarhenen wendden, dat zij op zekere wijze hun ouderlijk gezag ondermijnden. Hoe velen waren er toch, die zich boven hunne ouders in kennis verhieven! Hoe velen, die daarom met minachting op lessen, opgedaan in de school der ondervinding, neêrzagen? Hoe velen, die zich gedroegen, alsof zij de wijsheid in pacht hadden, en door daden te kennen gaven, dat zij te wijs, te verlicht waren, om het juk des ouderlijken gezags - al ware het dan ook een fluweelen - te dragen. Hoe velen beschouwden zich daardoor spoedig groot en wilden als personen van gewigt en beteekenis aangezien en behandeld worden; als zij, pas der schooltucht ontwassen, haakten naar eene betrekking, meer met hunne wetenschappelijke opleiding - belagchelijke hooggevoeligheid! - zoo zij meenden, in verband staande. Kon het verbeterd onderwijs deze gevolgen niet voorkomen, deze moesten op den duur evenwel hunne kracht verliezen, en na eenige slingeringen 't verbroken evenwigt hersteld worden. Die kinderen toch, eenmaal door hetzelve gevormd, zijn groot geworden; zij zelven hebben de plaats van vader en moeder ingenomen of nemen die
nog dagelijks in; hunne kinderen deelen in datzelfde onderwijs; 't levert dezelfde bevredigende uitkomsten; maar die kun-
{==189==} {>>pagina-aanduiding<<}
nen niet meer tot hooge lofverheffing, tot kitteling der eerzucht, tot opwekking van lage trots leiden; want alles, waaraan men gewoon is, verliest het indrukmakende; de resultaten van het lager onderwijs behooren reeds alzoo tot het gewone, en kunnen derhalve niet meer schadelijk in gevolgen zijn, gelijk ons de verschijnselen reeds met grond doen verwachten.
Tusschen te gestrenge en te toegevende tucht ligt de gematigde, en het is deze, welke het beste steunsel is voor het waardige ouderlijke gezag. Vraagt gij, waarin het bestaat? In het letten op het eigenaardige van het karakter des kinds; in het achtgeven op deszelfs leeftijd; in het zorgvuldig vermijden van het kind als volwassene te behandelen; in het afleiden en voorkomen van kinderlijke gebreken; in de uitoefening der tucht met waardigheid en ernst en in het doen ontstaan der behoefte, dat de kinderen zich gelukkig gevoelen in der ouderen tegenwoordigheid. Hoe komt het toch, dat kinderen van dezelfde ouders niet allen met gelijk ontzag voor dezen bezield zijn? Hoe komt het, dat, terwijl het eene op hunne wenken vliegt, het andere ongezeggelijk, wrevelig en ontevreden blijft? Doorgaans daarvan, omdat het karakter niet in aanmerking is genomen. Hoe komt het, dat het eene kind, vol eerzucht en naijver, het opgegeven werk verrigt, het andere in koude onverschilligheid daar nederzit. Men kan in de opvoeding niet een en hetzelfde middel voor allen met vrucht gebruiken; wat voor dezen doelmatig is, is voor genen schadelijk en zoo omgekeerd. 't Bedeesde en bloode meisje verdient immers eene andere behandeling, dan de stoute en moedwillige knaap; 't zachtmoedige kind eene andere dan het wreede, het vrolijke eene andere dan het droefgeestige; het vlijtige eene andere dan het trage; 't eerzuchtige eene andere dan het onverschillige; 't nadenkende eene andere dan het onoplettende. Naauwkeurig gadeslaan van dit bijzondere des karakters geeft eigenaardig de middelen aan de hand, om het goede deszelven te vestigen, en de schadelijke uitwassen te besnoeijen of weg te nemen. Maar tevens neme men den

{==190==} {>>pagina-aanduiding<<}
kinderlijken leeftijd in aanmerking. Moet het in de eerste jeugd onvoorwaardelijk gehoorzamen, bij ontwikkeling van het denkvermogen beginne men te redeneren en 't noodzakelijke, 't doelmatige en 't voordeelige van de uitvoering der bevelen aan te toonen. Maar vooral wachte men zich, het kind te spoedig als volwassen te beschouwen. - Mijne Hoorders! Zoude dit thans over het algemeen niet te veel geschieden en grootelijks bijdragen, dat er minder ouderlijk geluk gesmaakt wordt? Ik wil zulks aan uw eigen nadenken het liefst ter beantwoording overlaten. Ja, behandeling van dit punt zou een passend onderwerp, overwaardig de aandacht dezer vergadering, zijn. Verder verbiede men niet veel, maar trachte de kinderlijke gebreken te voorkomen of af te leiden. Dat aanhoudend verbod doet de zucht naar overtreding te eerder ontstaan, terwijl men door velerlei middelen kan voorkomen, dat zij in de gelegenheid gesteld worden tot ongehoorzame gedragingen. Verder zij men met waardigheid en ernst bezield bij de uitoefening van zijn gezag. Alleen dit doet het kind zijne ouders in het regte licht beschouwen, en waar dit het geval is, daar bestaat eene gewenschte betrekking tusschen beiden. Eindelijk, wat ik wel in de eerste plaats had behooren te noemen, trachte men al vroeg de behoefte te doen ontstaan, dat de kinderen zich gelukkig bevinden in de tegenwoordigheid hunner ouderen. Neen, het is niet te verwonderen, dat er geen hechte band van ware hoogachting en eerbiedige liefde bestaat, als het kind reeds vroegtijdig 't genoegen bij de bedienden des huizes of daarbuiten moet zoeken; als vader of moeder geen' tijd weten te vinden om door het deelnemen in kinderlijke vermaken en uitspanningen dezen aan zich te verbinden. Neen, die oogenblikken, daaraan gewijd, zijn niet verloren; elk genoegen, alzoo uwen kinderen gegund, vindt weêrklank in hunne gevoelige harten; neen, die indrukken gaan niet vlugtig voorbij; zij herdenken die uren van genot zoo gaarne in rijperen
leeftijd, en verzoeten u gewis daardoor eenmaal den avond van uw leven.





{==191==} {>>pagina-aanduiding<<}

Teregtwijzing.


Dem Verdienste seine Kronen. 
 
schiller. 

In den Gids, 1844, No. 9, leest men, bladz. 544 der beoordeelingen: ‘Niemand zal ons wederspreken, vleijen wij ons, als wij beweren, dat da costa vooruitgaat, afnemende in voorspelling en toenemende in wetenschap: de Bezwaren tegen den Geest der Eeuw lokten antwoorden bij den hoop uit; op de Rekenschap van Gevoelens wacht hij van zijne partij nog eene wederlegging.’
Met bevreemding zullen velen deze regelen gelezen hebben. Zal dit naar de letter beteekenen, dat da costa eene wederlegging wacht, nog steeds verwacht, zoo is zulks meer dan onwaarschijnlijk na hetgeen hij op bladz. 923 van het Groninger Godgeleerd Tijdschrift voor 1843 zal gelezen hebben. Of wil het zeggen, dat hij nog niet wederlegd is, zoo toont de Rec., die daar het hooge woord voert, het Andwoord aan da costa, ter wederlegging van het stukje: Rekenschap van gevoelens, reeds in 1843 te Leiden, bij h.w. hazenberg en comp. uitgekomen, in 't geheel niet te kennen. Of zou hij het welligt geene wederlegging achten van de zijde, die door da costa op hartstogtelijken toon ten strijde was uitgedaagd, omdat het een jurist, en wel een Leydsch jurist was, die den toegeworpen handschoen opraapte? Maar komt het hier op personen, of op de waarheid aan? En was het niet geheel eigenaardig, dat een beoefenaar der regtsgeleerdheid den regtsgeleerde antwoordde en wederlegde, hem de verkeerdheid zijner exegetische methode volgens de eenvoudigste, ook door de beste regtsgeleerde schrijvers erkende regelen van uitlegkunde aanwees, en zoo da costa's, met zoo veel ophef voorgedragene, exegetische resultaten van allen grond ontblootte? En is het niet volkomen overtuigend en treffend, wat de ongenoemde, maar niet onbekend geblevene, zeggen wij: de met roem bekend gewordene schrijver verder tegen da costa aanvoert, die de hoofdzaak en het wezen des Christendoms in een leerstuk wilde bannen? en in afwijking van onzen eenigen Meester, die gezegd heeft: ‘aan de vruchten zult gij den boom kennen’ - den waren Christen aan een wille-
{==192==} {>>pagina-aanduiding<<}
keurig schibboleth herkennen wil. Steller dezer weinige regelen ontbreken niet zelden tijd en gelegenheid, om zich geregeld en spoedig bekend te maken met den inhoud
onzer verschillende vaderlandsche tijdschriften; vandaar ook, dat deze herinnering zoo laat komt; maar het komt hem voor, dat er tegenover de algemeene aandacht, die da costa's geschrift trok, te weinig acht is geslagen op dit verdienstelijk en den uitdager in de hoofdzaak volkomen wederleggend Andwoord. Wie in het voorname punt van geschil (het leerstuk van christus' Godheid) belang stelt, en de bijbelsche waarheid onbevooroordeeld zoekt, hem, zoo hij het nog niet kent, bevelen wij het Andwoord aan da costa ten zeerste aan. En wie nog naar de reden mogt vragen, waarom de aangevallen Redactie van het Groninger Tijdschrift aan den regtsgeleerde de wederlegging heeft overgelaten, maar zelve zich van alle opzettelijk twistgeschrijf onthouden heeft, die zie er de verklaring van in dat Tijdschrift, t.b.a.p. gegeven. Of hetgeen hij daar leest, hem geheel zal bevredigen, laten wij daar; zonder de gegrondheid van het aldaar aangevoerde te miskennen, zouden wij voor ons wel gewenscht hebben, dat de geëerde schrijvers zich voor ditmaal liever aan, wat eene inconsequentie zou kunnen genoemd worden, hadden schuldig gemaakt, en da costa niet om zijnentwil alleen, maar vooral om den wil van het publiek, bondig en allseitig wederlegd hadden. De taak ware niet zoo zwaar geweest, voorwaar, als velen schijnen te denken. Da costa geeft, behalve de hem reeds door den schrijver van het Andwoord aangewezene, nog menige andere zwakke zijde bloot. Dit zij niet gezegd, om da costa iets van zijne waarde te benemen, maar om te antwoorden op de een' glimlach afpersende bewering van den Rec. in den Gids, dat hij nog te vergeefs op de Rekenschap van Gevoelens eene wederlegging zou wachten! De sensatie, die dit boeksken aanvankelijk verwekte, is wel eensdeels reeds aan
des schrijvers naam, en andererdeels aan zijne krachtige zegswijze en den gloed zijner subjeetive overtuiging, er allerwegen in doorstralende, toe te schrijven, veel meer dan aan de klem zijner redenen of het bondige zijner bewijsvoering. Ook mag de cordate en vrijzinnige wijze daartoe hebben bijgedragen, waarop hij zich in datzelfde geschrift uitlaat over het gezag onzer zoogenaamde Formulieren van Eenigheid, in dezen aanmerkelijk verschillende van de bekrompene opvatting zij-
{==193==} {>>pagina-aanduiding<<}
ner zeven Haagsche vrienden. En teregt mag dan ook bijzonder met het oog hierop van da costa gezegd worden: ‘dat hij vooruitgaat en toeneemt in wetenschap;’ gelijk ook zijn Voorlezingen over het N. Testament, tegen strauss, daarvan ongetwijfeld vele verblijdende bewijzen hebben opgeleverd. Hoe zou het bij een ernstig en gezet onderzoek der H. Schriften ook anders kunnen? - Dat echter zijne wetenschap en waarheidskennis nog hare leemten heeft, is door den schrijver van het bewuste Andwoord wel overtuigend genoeg aangetoond. Da costa zelf, hoe stout een' toon hij ook soms moge aanslaan, zal zich in dezen ook wel niet voor onfeilbaar houden. En wie ook zou in den grond eene andere belijdenis hebben, dan die Apostolische: dat al ons kennen hier slechts ten deele is? Maar daarom juist zal wel de meening, dat de waarheid alleen door een voortgezet getrouw onderzoek der H. Schrift gaande weg volkomener zal kunnen erkend worden, verre aannemelijk zijn boven die haar als eens voor altijd gevonden en vastgesteld doet voorkomen, en den Christennaam weigert aan wie zich daarmede niet vereenigen kan.

H. Februarij 1845.

L.C.M.




Over zondagsscholen en inrigtingen van liefdadigheid te New-York.

Aan den Markies De Pastoret.

(Uit de brieven: la Havane van Mme la Comtesse merlin.)

Zoo ben ik dan, mijn waarde Markies, in die groote hoofdstad van maatschappelijke gelijkheid en handelstrotschheid, die men New-York noemt, aangekomen. Gij verlangt van mij eenige opmerkingen over deze republikeinen, die hunnen nieuwen Staat als met den stormpas ontginnen. Wel nu, ik heb er meer kwaads dan goeds van te zeggen, zoo als zulks wel eens meer met menschelijke vereenigingen het geval is; maar ik heb mij voorgenomen met het goede te beginnen, en ga u met vlugtige pen, onopgesmukt, eenige van mijne bevindingen mededeelen.
Gisteren was ik getuige van een alleraandoenlijkst tooneel. Meer dan zestienduizend kinderen, in troepen afgedeeld,

{==194==} {>>pagina-aanduiding<<}
doorkruisten de straten, met ontplooide vaandels, om het verjaarfeest van de instelling der Zondagsscholen (Sunday-Schools) te vieren. Deze volksinrigting is eene der weldadigste in de Vereenigde Staten. Meer dan tienduizend scholen, waar men gratis onderwijs ontvangt, bevattende ieder zes- à zevenduizend kinderen, staan onder de leiding en het opzigt van negentigduizend onderwijzers en onderwijzeressen, de meeste uit de achtingwaardigste familiën, en die vrijwillig deze moeijelijke taak op zich hebben genomen.
Deze, door weinigen opgemerkte opoffering, deze zelfsverloochening zonder roembejag, en waarvan de eenige belooning deze is: van overtuigd te zijn zijnen pligt te doen en anderen nuttig te zijn, is voorzeker een lofwaardig, regt Christelijk werk, vereerend voor het land en voor de menschheid.
De scholen worden gehouden in zalen, die aan de kerken belenden, en het onderwijs, bijzonder naar de verschillende godsdienstige denkwijze ingerigt, heeft gedurende de uren van de dienst plaats. Eene algemeene of hoofdvergadering, waarvan men tegen betaling van vijf piasters in het jaar lid wordt, is het middenpunt van alle andere. Haar doel is, de oprigting van nieuwe vereenigingen van dien aard te bevorderen en aan te moedigen. De Vereenigde Staten tellen er reeds alleen negen.
Het primair onderwijs is in de noordelijke Staten zeer uitgebreid. Daar kan ieder lezen, schrijven en rekenen. Behalve de inrigtingen van weldadigheid telt de Staat van New-York 10,238 scholen, en op een getal van 582,181 kinderen zijn er 545,425, die de eerste beginselen van het onderwijs ontvangen.
De Amerikaan der Vereenigde Staten noch gevoelig voor de weelde en de pracht der kunsten, noch met vurige geestdrift ingenomen voor ridderlijke opofferingen, hij, wiens leven eene altijddurende meetkundige studie is, leent zich echter gaarne, vrijwillig, tot alle vereenigingen, die op het algemeene welzijn en bevordering van het goede betrekking hebben. Op de vier millioenen francs, die de kosten der primaire scholen bestrijden, is tweederde de opbrengst van particuliere inschrijvingen.
De inrigtingen van liefdadigheid worden niet minder dan de scholen aangemoedigd; ik heb er verscheiden bezocht. De leerwijze voor de doofstommen is dezelfde als in Frankrijk, met uitzondering van de uitspraak der alphabetische

{==195==} {>>pagina-aanduiding<<}
teekens, waarvoor uitsluitend hier een zeer krachtige en vlugge pantomime wordt in de plaats gesteld, die op eene zeer levendige wijze de gedachten van den meester aan den leerling mededeelt. Niets is belangrijker, dan deze zamensprekingen, waarbij alle talenten van den onderwijzer zich vereenigen en zich haasten om die te hulp te komen, welke de arme ongelukkige mist. Men bewondert den nadruk der bemoeijingen, de levendigheid der bewegingen, het onverklaarbare gebarenspel, gepaard aan eenen levendigen en doordringenden blik, gloeijende van begeerte om het leven van verstandsontwikkeling aan de zoo beklagenswaardige mede te deelen. Deze, wiens vurig en gretig oog al fonkelend staart, is er maar op uit om dat gebaardenspel te bevatten, en antwoordt er op met niet minder vlugge, niet minder levendige als onverwachte bewegingen. - Edele en voortreffelijke zaak tevens, mijn vriend, dat deze eenvoudige en verhevene omgang met de natuur die lijdt, en de liefdadigheid die te hulp komt, al de drijfveêren van ligchaam en ziel in beweging brengt.
Over het algemeen bemerkte ik hier eene aandoenlijke zachtheid en geduld, eene, zou men zeggen, engelachtige innemendheid, bij al de personen, die zich hier met het onderwijs bezig hielden; niets doet bij hen den loontrekkende ontdekken. Buiten twijfel, de aanhoudende zorg, die zij voor deze, vóór de ontluiking reeds geknakte, planten dragen, de heilige roeping om een zoo gebrekkig leven eenigzins te verbeteren, het gevoel van medelijden, door zoo veel zwakheid en ellende opgewekt, alles verheft en veredelt de ziel.
Ik kreeg den inval te beproeven, welk eene uitwerking de menschelijke stem op eenen doofstomme, die mij in bevattelijkheid boven zijne medemakkers scheen uit te munten, zoude uitoefenen, en ik hief langzaam, met zeer luide stem, eenige toonen aan. - In de groote zaal heerschte eene diepe stilte. - Na eene korte poos bemerkte ik, dat de jonge mensch hoorde. Maar weldra werd zijn gelaat door hevige zenuwaandoeningen misvormd en de tranen biggelden hem van zijne wangen, alsof de kennis aan een nieuw zintuig zich door de diepste smart openbaarde. - Ik hield daarom dadelijk op, en deed hem door den onderwijzer vragen, of de gewaarwording, die hij ondervond, hem pijnlijk was. - ‘Ik gevoel,’ antwoordde hij, met levendige en

{==196==} {>>pagina-aanduiding<<}
nabootsende gebaren, ‘van mijn hoofd tot mijne voeten eene huivering, die mij hevig ontroert, maar welke echter meer aangenaam dan smartelijk is.’
Niettegenstaande dat, deed mij zijn droefgeestig en zenuwachtig voorkomen vreezen, dat ik hem verdriet had gedaan; ik herhaalde dus de proef niet meer.
In het onderwijs aan de blinden is men meer vooruit, dan in dat aan de doofstommen. Door middel van uitstekende letters en eijfers lezen zij zoo vlug, alsof zij hunne oogen ten dienste hadden. Zij zijn goede wiskundigen, zeer ver in het theoretische, en ze zijn zeer vatbaar voor afgetrokken studiën van chemie en physica. Al hun ledige tijd brengen zij met de muzijk door, en niets evenaart hunne gehechtheid aan harmonie en geluiden. Zij spelen alleen, zij spelen te zamen, zij spelen met hun drieën; zij spelen piano, orgel, fluit, viool en symphoniën met vol orchest. Daar zij niets anders dan zich zelven hooren, zoo gelijkt hun spel, overigens in de maat, naar geen ander: 't is iets vreemds, een ware charivari.
Niets pijnlijkers, dan hen honderden malen dezelfde maten te hooren herhalen, zonder dat hun ligchaam of hunne gelaatstrekken de minste verandering ondergaan: ongevoelig, stijf, zitten zij als dooden.
Wanneer zij zingen is dit anders. Hun gelaat, waarvan hun de trekken onbekend zijn, plooit zich naar gelang van de meerdere of mindere uitdrukking van hun gevoel: men ziet monden tot de ooren toe geopend, opgetrokken neuzen, schreijende oogen boven lagchende monden. Het is te gelijk akelig en belagchelijk; en ik werd gedwongen nu en dan te schreijen en te lagchen, ofschoon ik een smartelijk verwijt gevoelde van mijne onwillekeurige vrolijkheid.
Iets zeer opmerkelijks was het onderhoud tusschen een' blinden jongen en een blind meisje, die, gedurende den tijd, dat wij uit welwillendheid verpligt waren het verschrikkelijke ketelmuzijk aan te hooren, zich op de aandoenlijkste wijze bezig hielden met over een uitstapje te spreken, dat zij, staande de vacantie, bij de tante van den eerste maken zouden. Hunne hartstogtelijke woorden waren zeer in tegenspraak met hunne ongevoelige gelaatstrekken, en hunne oogen, zonder gezigt, ontstemden de innige verstandhouding hunner harten; en gelijk zij niet konden bemerken, dat wij hen hoorden, zoo werden, buiten hun weten, de geheimen

{==197==} {>>pagina-aanduiding<<}
hunner genegenheid en de eerbaarheid hunner verborgene gedachten als door hen in de lucht gesmeten, en door den onverschillige en nieuwsgierige aangehoord.
De blindgeborenen zijn nooit schoon van gelaat. Bekoorlijkheid en gelaatsvormen zijn hun onbekend. Zij missen die bevallige overeenstemming van smaak en begeerte om te behagen. Daar zij van die vlugtige, onvoorziene, zoo vaak voorkomende indrukken, die ons ieder oogenblik roeren en treffen, beroofd zijn, zoo verlicht ook maar zeer zelden die hemelstraal hun gelaat, die de edelheid der ziel vaak meer dan de schoonheid van het aangezigt ons kennen doet.
Na het blinden-instituut verlaten te hebben, bezocht ik eene andere inrigting, die ook een' diepen indruk op mij heeft gemaakt. Stel u voor een schoon en groot kasteel, gebouwd op een vooruitstekend stuk land, aan het uiterste einde van een schiereiland, tusschen twee bevaarbare rivieren, omringd van een' vrolijken wèlaangelegden Engelschen tuin, te midden van eene aanhoudende levendige vaart van stoombooten en in het verschiet door den Oceaan beperkt. De bouworde van dat paleis is zonder kolommen, zonder bedekte gaanderij of smakelooven gevel; niets vindt men er van een onberedeneerd mengelmoes van Griekschen of Romeinschen stijl; het is in Italiaanschen stijl, zeer eenvoudig, gebouwd. Een breede stoep leidt naar een ruime vestibule, met aardrijkskundige kaarten versierd, deze loopt door tot achter aan een' tweeden even breeden stoep, die ons in den tuin brengt. Twee groote trappen, ter regter- en linkerzijde van de vestibule, leiden naar zeer hooge galerijen, waar het licht van boven invalt, voorzien van een groot aantal spelen van allerlei aard, ter uitspanning daar voorhanden; benevens veerkrachtig beweegbare armstoelen, geschikt om bij slecht weder de wandeling in den tuin te vervangen. In de kamers, belendende aan deze galerij, die met zorg en netheid gemeubileerd zijn, ontbreekt niets, zelfs niet de étagère om, naar goedvinden, porselein op te plaatsen. De onderste verdieping is op dezelfde wijze ingerigt, alleen vindt men daar, in plaats van de speeltafels, een billard, boeken, nieuwsbladen en geschriften van den dag.
Al deze vertrekken, behoorlijk onderhouden, bruin gewreven, schoon geschuurd, blinkende van zindelijkheid, deze pracht, deze zorg, deze sierlijkheid, dat kasteel, zoudt gij het gelooven, mijn vriend? is een krankzinnigenhuis. -
{==198==} {>>pagina-aanduiding<<}
Daar leven de beklagenswaardige dwazen, zoo gelukkig als dwazen dit kunnen. De bovenste verdieping is voor de vrouwen, de benedenste voor de mannen bestemd. Alles vereenigt er zich om hun hunnen afhankelijken staat niet te doen gevoelen. Zij vermeenen, met hunne vrienden, op een buitenverblijf te wonen, en daar zij een gerust en stil leven genieten, geruster en genoegelijker dan zij ooit ondervonden, komt het denkbeeld van te willen vertrekken nooit bij hen op. Zij hebben rijtuigen (eene soort van gemakkelijke omnibus) waarin zij dagelijks, indien het weder het toelaat, kunnen uitgaan. Des avonds verzoeken zij elkander op de thee. Daar zij met de grootste zachtheid behandeld worden en van alle lijfstraffen bevrijd zijn, zoo laten zij zich gewillig door de stem tot ondergeschiktheid brengen, gebaren en leefregel zijn de bruikbare middelen om hen gedwee te maken. Ligchaamsbeweging, baden, gezond en geregeld voedsel, en, bovenal, de schijn van vrijheid, verzacht hun humeur en zijn hunne herstelling bevorderlijk. Niet een bevindt er zich van een geheel woesten aard; het algemeen karakter van hunnen toestand is zachtheid en zwaarmoedigheid.
De eerste persoon, die zich aan mijne oogen opdeed, was eene jonge vrouw, die, aan het eind van de galerij in een armstoel à bascule gezeten, bij aanhoudendheid bezig was met zich heen en weêr te wiegelen. Toen zij mij gewaar werd, stond zij op, ging langzaam henen en, eenigzins gemelijk van gestoord te zijn, liep zij naar een kinderbillard, dat in hare nabijheid stond, en na eenige ballen op het laken geworpen te hebben, nam zij haren hoed en ontvlugtte in den tuin. Hare houding en hare gebaren deden de meestmogelijke aandacht en overpeinzing kennen; terwijl zij een diep en treurig gevoel scheen te hebben van de eenzaamheid en stoffelijke verstrooijingen, die haar omringden.
Ik heb in het gesticht eene nicht van den Generaal washington aangetroffen, die mij met al de beleefdheid en beschaving van een persoon, in de groote wereld opgevoed, ontving. Ze was eene vrouw van lange gestalte, schraal, met zeer lange en magere vingers; met hare groote, heldere blaauwe oogen blikte zij somber en droefgeestig in het rond, zij trapte met haren voet, die op een tabouret rustte, de maat in gelijke tijdsafdeeling op den kop van eenen kleinen windhond, die stil op hare bruine met roode stukken

{==199==} {>>pagina-aanduiding<<}
versierde kamermuil rustte. Zij was geheel in het wit gekleed, met eene muts met bloemen versierd op het hoofd, en waarvan er sommige allervreemdst achter de ooren waren gestoken: te midden dezer bloemen was een bos met linten van allerlei kleuren geplaatst, terwijl op ieder den naam van eenen der Staten te lezen stond. Deze repen hingen achteloos langs de schouders neder: behalve deze kleedij, was hare houding zeer welvoegelijk. Toen zij van den Directeur vernam dat ik vreemdeling was, en het land kwam bezoeken, vraagde zij mij hoe het mij beviel, en noodigde mij in dat geval uit mij er neder te zetten. Als een middel om dit bij mij aan te dringen, stelde zij mij voor, mij alsdan op den triangel te zullen leeren spelen; en zich naar de étagère begevende, nam zij er met groote voorzigtigheid een der instrumenten af, dat tusschen een groep Saxisch porselein geplaatst was, en begon te spelen om mij van haar talent bewijzen te geven: vervolgens lag zij den triangel met dezelfde zorg op de plaats weder neder, zeggende: ‘Gij moet weten, mijn oom speelde er op.’
De Directeur vertoonde mij het hoofd van een' dezer gekken, dat hij naast eene buste van shakspeare plaatste. De twee koppen schenen in denzelfden vorm te zijn afgegoten. - Is de genie dan zóó met de dwaasheid verwant?

Tot dusverre de brief van de schrijfster, dien zij vervolgens, daar zij met den schrijver van den Courrier des Etats-Unis kennis maakt, eindigt met eene hooge lofspraak op de Franschen en de Fransche taal. Wat zij van die taal getuigt, is gelukkig ook van de onze allezins waar.
Hulde aan eene duidelijke, bevallige en redekunstige taal, die door de levendigheid harer uitdrukkingen en de kracht, waarmede zij op verstand en hart werkt, den geest en het gevoel voor de edelste en verhevenste gewaarwordingen vatbaar maakt; maar is dit waar, het is tevens niet minder waar, dat, hoezeer ons vaderland zich op wèlingerigte gestichten van hulpbetoon en liefdadigheid mag beroemen, er bij ons in verschillende opzigten nog veel te verbeteren valt, waarbij het goede en doeltreffende, dat bij andere natiën wordt gevonden, niet mag worden uit het oog verloren, waaronder dan de inrigtingen voor krankzinnigen en de verzorging en herstellingsmiddelen dier ongelukkigen in de eerste plaats eene bijzondere opmerking verdienen.


{==200==} {>>pagina-aanduiding<<}

Saphira.

(Vervolg en slot van bl. 154.)

Korten tijd te voren had de Porte, onder een of ander nietsbeteekenend voorwendsel, eenen zeer rijken raya, kala-georgy geheeten, doen ombrengen, een' der leveranciers voor de Turksche vloot en voor aanzienlijke sommen schuldeischer van den staat; eene omstandigheid, die waarschijnlijk niet weinig toebragt tot zijnen val, daar de divan altijd zich zeer gereed heeft betoond, om op deze wijze zijne schulden te betalen. De ongelukkige leverancier had eenen eenigen zoon, panagioti geheeten en omstreeks twintig jaren oud, die zijn behoud enkel verschuldigd was aan het medelijden van den tchaouch of bode, die het noodlottige bevel moest ten uitvoer brengen. Toen deze man verscheen met den last, dat kala-georgy zich naar den Grootvizier moest begeven, wilde deze, die ongesteld was en vermoedde, dat de zaak slechts eenige gelden betrof, op wier betaling hij meermalen had aangedrongen, zich door zijnen zoon doen vervangen, maar de tchaouch wilde het niet toelaten. Zij bereikten het zeestrand, en panagioti maakte zich gereed, om zijnen vader te vergezellen; doch de bode verzettede zich daartegen op nieuw. Hij deed den grijsaard alleen de boot bestijgen, en zeide fluisterend tegen den jongen man: ‘Uw vader keert niet terug, maar ik heb medelijden met uwe jeugd. Vlugt schielijk of verberg u, en maak, dat men u vergeet!’ Bij deze woorden stond panagioti als van den donder getroffen; en was nog niet van zijne ontsteltenis bekomen, toen de boot reeds verre van den wal was verwijderd. Dergelijke trekken van menschlievendheid, wij mogen het niet onopgemerkt laten, waren in die dagen niet zeldzaam. Panagioti had niets dringenders te doen, dan voor zijne eigene veiligheid te zorgen. IJlings keerde hij naar zijne woning terug, pakte eenige kostbaarheden bijeen, trok het kleed van eenen eenvoudigen
arbeidsman aan, en zocht eene schuilplaats op, totdat hij gelegenheid zou vinden, om te vlugten. Sedert eenige dagen was hij bij vader jonas, den ouden vriend der familie, verborgen.
Aan hem wilde de priester het lot van saphira toevertrouwen. Hij zocht hem op en sprak hem aldus aan: ‘Mijn

{==201==} {>>pagina-aanduiding<<}
zoon, de Heer heeft u zwaar beproefd; maar zijne goedheid heeft uw leven gespaard, en gij moet uwe dankbaarheid betoonen, door een ongelukkig meisje te helpen redden. Gij moet u spoeden, om uwe beulen te ontvlieden; maar de hemel zendt u eene reisgezellin, die tevens uwe levensgezellin moet zijn.’ Hij verhaalde hem daarop al het gebeurde, en verklaarde, dat er voor de ongelukkige saphira geen ander redmiddel bestond, dan het graf, maar een kortstondig graf, en dat haar weldra aan het leven moest terugschenken, indien de uitkomst hunne verwachting niet logenstrafte, terwijl hij er bijvoegde, dat hij hem tot haren beschermer en echtgenoot gekozen had. Te Konstantinopel, waar de Oostersche zeden ook onder de Christen-bevolking heerschen, is niets gewoner, dan een huwelijk tusschen personen, die elkander niet kennen. De wederzijdsche familiën regelen alles, en de echtgenooten zien elkander dikwijls eerst voor het altaar. Panagioti aarzelde niet. Hij gaf gehoor aan de smeekingen van sotiris, en de grijsaard had slechts tranen, om den toekomstigen redder zijner dochter te danken.
Vader jonas kende eenen zeer bekwamen artsenijmenger te Pera, en ook hij verstond zich eenigzins op de geneeskunst. Zonder argwaan te wekken, kon hij zich naar zijnen vriend begeven, van wien hij na eenige uren terugkwam, voorzien van een krachtig slaapmiddel. Daar het leven van meer dan één mensch in de zaak betrokken was, zag vader jonas, om iedere vergissing te voorkomen, zich genoodzaakt, om het geheele geheim aan zijnen vriend te openbaren.
Nu bleef nog overig, om de toestemming der moeder en der heldin zelve te verkrijgen. Sotiris, die zijne dochter kende, twijfelde aan haren moed niet, maar hij vreesde, dat de moederlijke liefde zou terugdeinzen voor eene proef, die noodlottig kon afloopen. Bij zijne terugkomst uit Pera begaf vader jonas zich terstond naar de woning van sotiris; hij had zich met de moeijelijke taak belast, om de ongelukkige moeder voor te bereiden. Tegen zijne verwachting vond hij haar ter toestemming gereed; zelve verkeerde zij reeds in groote onrust over hare dochter. De raya's leefden in die dagen in gedurigen angst, die zich vereenigde met eene soort van gelatenheid, die hen gereed deed zijn, om alles, zelfs den dood te verduren. Sedert lang hadden

{==202==} {>>pagina-aanduiding<<}
zij zich gewend aan het denkbeeld van eene geheele uitroeijing van hun geslacht, hetzij op bevel der regering, hetzij ten gevolge van eenen opstand van het Turksche gemeen. Allen wisten, dat onder soortgelijke omstandigheden vroeger een dusdanige maatregel in den divan was overwogen. Ieder Christen, die de middelen bezat, om Konstantinopel te verlaten, maakte daarvan gebruik; maar die gelegenheden werden zeldzamer en bezwaarlijker; de poorten der stad werden zorgvuldig bewaakt en de schepen naauwkeurig doorzocht. Slechts voor groote sommen liet nu en dan een schipper zich overhalen, om eenen vlugteling aan boord te nemen; want bij ontdekking liep hij gevaar van met zijne manschap aan de ra van zijn eigen schip te worden opgeknoopt. Doch, wij herhalen het, de heerschende gemoedsgesteldheid bij de Grieken was toen lijdelijke onderwerping; en gelukkig, dat dit zoo was; want de minste tegenstand had ongetwijfeld eene hevige botsing en misschien eenen algemeenen moord der Christelijke bevolking ten gevolge gehad. Ook de echtgenoote van sotiris had in gedurigen angst geleefd, en met de wanhoop in het hart onderwierp zij zich aan alles. Sotiris slaagde er nog gemakkelijker in, om saphira te overreden, die zonder aarzelen verklaarde, dat zij liever levend wilde begraven worden, dan den woesten osman in handen te vallen.
In den avond van dien dag liet men het gerucht verbreiden, dat saphira plotseling ernstig ziek was geworden, en sotiris, zijn huis uitgaande en met geveinsden schrik den eersten Turk aansprekende, dien hij ontmoette, smeekte dezen, om hem voor geld en goede woorden naar Pera te vergezellen, om hulp te halen. Zij keerden tegen middernacht terug, en bragten den artsenijmenger mede, die het slaapmiddel had bezorgd. In het huis heerschte groote onrust, en reeds was osman van het geval verwittigd. Hij zag den volgenden morgen den grijsaard verschijnen, die hem met eene uitdrukking van groote droefheid aankondigde, dat saphira, ten gevolge van hun gesprek, eerst van schrik was flaauw geworden en daarna plotseling door eene hevige ziekte was aangetast. Sotiris smeekte den zabit ootmoedig, om geduld te hebben met zijne dochter, die, zeide hij, nimmer mannen en vooral geene gewapende mannen had gezien, en beloofde hem, dat hij haar, zoodra zij hersteld was, wel zou weten te doen gehoorzamen. Hij speelde zijne

{==203==} {>>pagina-aanduiding<<}
rol zoo goed, dat osman, ondanks zijne gewone achterdocht, er door bedrogen werd. Hij verwaardigde zich zelfs, den grijsaard eenige woorden van troost toe te spreken, berispte hem over zijne voorbarigheid, en beval hem, aan zijne dochter te zeggen, dat hij in zijnen harem nooit wapenen droeg, dat zij er gelukkig zou leven in den schoot van weelde en vermaak.
De grijsaard kon ter naauwernood zijne vreugde bedwingen. Intusschen die vreugde werd al spoedig verminderd door de ontrustende tijding, dat osman, ten bewijze van zijne belangstelling in zijne toekomstige echtgenoote, hem eenen emir zou zenden, beroemd om zijne kunst van bezweringen en om zijne bekwaamheid in het genezen van allerlei kwalen. Het was een van die kwakzalvers, die, voorgevende in regte lijn van den Profeet af te stammen, op dien grond, op kosten der moskéën, worden onderhouden, en zich het uitsluitende regt aanmatigen, om de geloovigen in hunne ziekten te behandelen. Sotiris begreep, dat eene weigering argwaan zou kunnen wekken, en achtte daarom best, om zich zeer dankbaar te betoonen en op eene spoedige vervulling der belofte aan te dringen.
Hij haastte zich, om zijne huisgenooten dit te berigten en de noodige maatregelen te nemen. Weldra was alles voor de komst van den emir gereed, die zich ook niet lang liet wachten. Eene enkele lamp, geplaatst voor het beeld der Panagia, verlichtte flaauwelijk het vertrek, waar saphira op haar leger lag uitgestrekt, het gelaat bedekt met eene door kunst aangebragte bleekheid, en door hare huisgenooten omringd; voor haar bed stond vader jonas en las gebeden. Het gezigt van deze godsdienstige toebereidselen scheen eenen onaangenamen indruk op den emir te maken, gelijk men dit ook had verwacht. Overigens is het geene ongewone zaak, dat de emirs en dervischen, die bij zieken worden geroepen, daar eenen Griekschen papas ontmoeten. Men ziet meermalen de Muzelmannen zich in het geheim tot de Christelijke priesters wenden, om hun den bijstand hunner gebeden te vragen. Zoo ontbood selim III zelf op zekeren dag den Griekschen patriarch van Konstantinopel, en dwong hem, om zijne gebeden op te zeggen bij het ziekbed van eene begunstigde Sultane.
Intusschen, op verzoek van den emir, werd het beeld met eenen sluijer bedekt, en de priester verwijderd; de afstam-
{==204==} {>>pagina-aanduiding<<}
meling van den Profeet begon daarop zijne behandeling met eenige zacht gesprokene tooverwoorden; daarop streek hij met de vlakke regterhand langs de slapen en het voorhoofd van saphira, en verdubbelde zijne bezweringen, die den onreinen geest, die in haar moest gevaren zijn, moesten uitdrijven; hij besloot zijne kunstbewerking met haar driemalen eenige geheimzinnige woorden in het oor te fluisteren. Hij ontving hierop van sotiris een paar roubié (goudstukjes van ongeveer 25 stuivers waarde), sprak vriendelijk zijn: Bereket versyn, (dat overvloed bij u wone!) en spoedde zich henen, om osman aan te kondigen, dat de jonge ongeloovige door eene zware ziekte aangetast scheen, en dat zij, indien haar dood in het boek des noodlots stond geschreven, onvermijdelijk zon moeten bezwijken. Bij deze troostelijke verzekering voegde hij nog de vermaning, dat de effendi verkeerd zou doen met zich daarover zwaar te bekommeren, daar het eene groote zonde was voor een vroom Muzelman, om eene echtgenoote te kiezen onder de giaours. Wij moeten hierbij opmerken, dat het, ofschoon dergelijke verbindtenissen door de strenge Mahomedanen altijd sterk zijn afgekeurd, en ofschoon de Profeet de geloovigen heeft verboden, om zich door de aanraking van ongeloovige vrouwen te bezoedelen, vrij algemeen onder de Turken is, om Christinnen of zelfs Jodinnen te huwen, of althans met deze te leven.
Intusschen hield het huisgezin van sotiris zich bezig met de laatste hand te leggen aan het werk, dat zoo gelukkig was begonnen. Vader jonas nam het jonge meisje de biecht af, en had met haar een laatst gesprek. Hij verzekerde haar nogmaals, dat de zorgvuldigste maatregelen waren beraamd, en de kracht van het slaapmiddel naauwkeurig was berekend, en dat zij herlevende terstond naar eene veilige plaats zou worden gevoerd, waar zij voor alle vervolging zeker zou zijn. Hij ontveinsde haar echter de mogelijkheid niet van eene noodlottige uitkomst, die, hunne hoop bedriegende, haren slaap in den dood kon doen eindigen. Ook meende hij haar nogmaals te moeten zeggen, dat zij het nog in hare keuze had, om òf de vrouw of liever de slavin van osman te worden, òf de gevaarlijke proef te wagen.
‘Mijn vader,’ hernam saphira, ‘die Turk boezemt mij dieper afschrik in, dan de dood zelf; en zoo de Heer mij nu reeds tot zich roept, zal ik ten minste sterven, omringd van

{==205==} {>>pagina-aanduiding<<}
mijne bloedverwanten, en begraven worden in heilige aarde, gelukkiger dan zoo vele Turksche vrouwen, wier leven in de golven van den Bosphorus eindigt. Ik ben besloten, en de wil des hemels geschiede!’ Tevens wilde zij zich met eene gelofte verbinden, om, in geval het der Voorzienigheid behaagde haar leven te sparen, van de wereld afstand te doen, en in een klooster te gaan. Doch de goede priester verzette zich daartegen en zeide haar, dat de hemel anders over haar besloten had, dat zij bestemd was eenen echtgenoot te volgen, die harer geheel waardig was, en dat zij dus niet altijd van hare familie zou gescheiden blijven.
Saphira wenschte uit de handen harer moeder den beker te ontvangen, waarin het slaapmiddel was gegoten. Doch in dat beslissende oogenblik voelde de ongelukkige vrouw haren moed bezwijken, en met eene stem, door snikken gesmoord, wendde zij zich tot haren echtgenoot en tot vader jonas, en eischte van hen, dat zij als in de tegenwoordigheid van God haar zouden verzekeren, dat zij haar niet bedrogen, dat het geen vergift was, hetwelk zij haar dwongen aan hare dochter te geven. De dringende beden van saphira waren noodig, om haren tegenstand te overwinnen. Het jonge meisje zwolg eindelijk, onder het maken van het teeken des kruises, den angstwekkenden drank in. Zij onderhield zich nog eenigen tijd met hen, die haar omgaven, verzocht voor de laatste maal den zegen harer ouders, en viel eindelijk in eenen diepen slaap. Terstond maakte men eenen aanvang met de statige plegtigheden, bij de Grieksche kerk aan het sterfbed der geloovigen in gebruik, en die voortduren, totdat het ligchaam ter aarde is besteld. Al de omstanders stortten bittere tranen, en de ouders zelve van saphira, die alleen in het geheim waren, maar die door de algemeene droefheid diep werden bewogen, beschreiden hunne geliefde dochter reeds als dood, terwijl zij daar bewegingloos voor hen uitgestrekt lag.
Den volgenden dag, kort vóór het ondergaan der zon, kwam er eene zeer eenvoudige lijkstaatsie uit de woning van sotiris. Op de opene lijkbaar zag men, naar Grieksch gebruik, de schoone saphira, in het wit gekleed en het hoofd met witte rozen bekranst als eene jonge bruid, die naar haren bruidegom gaat. Haar strak en doodsbleek, maar nog altijd schoon gelaat, had die kalme en ernstige uitdrukking, welke de dood doorgaans geeft aan de jeugd en de

{==206==} {>>pagina-aanduiding<<}
onschuld. Eene talrijke menigte volgde den lijkstoet; want saphira werd door allen bemind, en het spoedig verbreide gerucht van de oorzaken van haren dood, die aan de vervolgingen van osman werd toegeschreven, verhoogde nog de belangstelling. Hier en daar zagen Turksche soldaten hen met een norsch gelaat voorbijtrekken; want osman, verschrikt door de onverwachte tijding, had zich in zijn paleis opgesloten, en had stellig verboden de plegtigheid te storen.
Het kerkhof van Kourou-Tchesmé is vlak bij de kerk. Sotiris, door den geneesheer bijgestaan, sloot zelf de kist. In Turkije worden de graven ten hoogste een paar voet onder den grond gemaakt, en daardoor was het mogelijk, om hier en daar openingen te laten, waardoor de lucht tot de kist kon doordringen. De koster, die tevens doodgraver was, werd in het geheim genomen.
Wij moeten nu terugkeeren tot den jongen kala-georgy. Terwijl men aldus met de begrafenis van zijne toekomstige echtgenoote bezig was, zocht hij middelen op, om hunne vlugt te verzekeren. Doch hiertoe had hij vreemde hulp noodig. Gelukkig kon hij rekenen op de genegenheid en trouw van twee Janitzaren, die vroeger in zijns vaders huis hadden gediend. Bij het begin der vervolgingen hadden zij hunnen ouden meester opgezocht en hem hunne hulp aangeboden, om te vlugten of om zich te verbergen. Doch de grijsaard had dit geweigerd, omdat zijne meeste bezitting in handen was van den Tersane-emini of intendant der marine, op wiens welwillendheid bij volkomen vertrouwde. De ongelukkige dacht weinig, dat juist deze de man was, die hem op de lijst der veroordeelden had gebragt. Het is opmerkelijk, dat de eerste slagtoffers juist diegenen waren, welke op de bescherming van dezen of genen der Turksche grooten vertrouwden, en dat daarentegen een aantal Christenen hun behoud slechts verschuldigd waren aan den bijstand der Janitzaren, met welke zij vroeger in vriendschappelijke betrekkingen hadden gestaan; want, het moet gezegd worden, dankbaarheid voor genotene weldaden en eene soort van ridderlijke trouw behoorden tot de karakteristieke trekken dezer krijgslieden, wier ondergang later volgde. Doch in den tijd, waarvan wij spreken, was de bescherming van eenen Janitzaar van groot gewigt, van wege de banden van broederschap, die het geheele, toen nog zeer geduchte, korps verbonden. Schoon zij niet mag-
{==207==} {>>pagina-aanduiding<<}
tig genoeg waren, om eenen raya voor de wraak der Porte te beveiligen, wisten zij hem toch te beschermen tegen de beleedigingen van het gemeen in de straten van Konstantinopel.
Panagioti zocht oogenblikkelijk de beide Janitzaren op. In een hoogsteenvoudig gewaad vermomd, begaf hij zich naar het koffijhuis, waar zij zich gewoonlijk bevonden, en waar hij ze ook gelukkig aantrof. Uit vrees van achterdocht te wekken, durfde hij hen niet in tegenwoordigheid van getuigen aanspreken; maar een hunner hem, ondanks zijne vermomming, herkennende, gaf hem door teekenen te kennen, dat hij hem buiten het huis zou opzoeken. Hij trad daartoe eenen naburigen winkel binnen, kocht eenige kleinigheden, en belastte den jongeling, om hem daarmede te volgen. Toen zij op eene afgezonderde plaats waren gekomen, begon de Janitzaar panagioti over den dood zijns vaders te troosten met de leer van het noodlot, ofschoon hij er te gelijker tijd bijvoegde, dat hij zich had kunnen redden, zoo hij naar goeden raad had geluisterd.
‘Mijn waardige effendi,’ antwoordde panagioti, ‘ik kom thans uwe hulp voor mijzelven inroepen; want ook ik ben verloren, zoo gij mij niet wilt redden. Sedert korten tijd gehuwd, had ik voor mijne vrouw in de voorstad Kourou-Tchesmé, zoo ik meende, eene veilige schuilplaats gevonden. Maar de zabit osman heeft haar gezien, en hij heeft gezworen mij te dooden en haar te ontvoeren.’
Deli-osman was niet bemind bij de Janitzaren. En ook deze Janitzaar vermaande panagioti, om goeds moeds te zijn en op hem te rekenen. Panagioti zeide hem hierop, dat hij besloten had, om den volgenden nacht te vlugten op het eerste schip, dat hij kon bereiken. Uit voorzigtigheid gaf hij geene verdere ophelderingen. De Janitzaar geleidde daarop zijnen beschermeling naar het kwartier, waar zijne krijgsmakkers hun verblijf hielden. Daar riep hij eenige vertrouwde vrienden bijeen, en de zaak werd in het geheim besproken. Na eene korte beraadslaging boden tien hunner zich aan, om hunnen makker, dien zij hunnen welbeminden kardach (broeder) noemden, bij te staan in elke onderneming. Panagioti, die de Turken kende, en die wist, dat het nimmer kwaad kon, om hunnen ijver door het aanbod van eenen pechkech of baktchich aan te vuren, sprak hen met deze woorden aan: ‘Effendi's, mijn fortuin, gelijk

{==208==} {>>pagina-aanduiding<<}
gij weet, is geheel verbeurd verklaard, en mij blijft niets overig, dan deze beurs en de honderd mahmoudis, die daarin zijn. Weest zoo goed, en neemt de helft daarvan aan, en de rest zal strekken, om voor mij en mijne vrouw den overtogt te betalen en ons te onderhouden, tot dat ik, inchallah! (zoo het God behage!) na het schikken van mijne zaak, te Stamboul kan terugkeeren. En dan zal ik u mijne dankbaarheid ruimer betoonen.’
Deze woorden maakten eenen goeden indruk op de Janitzaren. Zij poogden den giaour gerust te stellen, en maakten de noodige toebereidselen, om de zaak in dien eigen nacht ten uitvoer te brengen.
Intusschen alles hing af van de uitwerking van het slaapmiddel, dat aan saphira was toegediend. Volgens de berekening van den geneesheer moest het niet langer dan achttien of twintig uren werken. Toen de avonddienst geeindigd was, had vader jonas, uit voorzorg, de kerk niet verlaten. Hij zag weldra panagioti verschijnen, die de blijde tijding bragt, dat alles in orde was, en dat tegen middernacht eene kleine boot, gevoerd door de getrouwe Janitzaren, hem in de nabijheid van de begraafplaats zoude wachten, om hem en zijne gezellin aan boord te brengen van een vreemd schip, dat gereed lag om te vertrekken. Hierbij moest het geluk hen evenwel nog zeer behulpzaam zijn; want daar geen raya Konstantinopel mogt verlaten, zou niemand bij dag een dergelijk schip hebben durven naderen.
Zoodra het duister was, begaven vader jonas, panagioti en de koster zich naar het kerkhof, haalden de kist uit het graf en bragten haar in de kerk. Sotiris zelf was er niet bij tegenwoordig; de priester had gebiedend gevorderd, dat hij niet uit zoude gaan, opdat niet de opgewekte argwaan in het beslissende oogenblik alles zoude bederven. Toen aanschouwde panagioti voor het eerst haar, die men hem tot echtgenoote had bestemd. Saphira, op hare lijkbaar uitgestrekt, bewegingloos en witter, dan de rozen, die haar bedekten, had in dezen oogenblik iets van bovenaardsche schoonheid. Een vreemd gevoel maakte zich van de ziel des jongen mans meester; hij knielde voor haar neder, kuste hare koude hand, en zwoer in zijn hart haar te redden, of met haar te sterven. Intusschen was de tijd, door den geneesheer bepaald, reeds voorbij, en geen teeken kondigde

{==209==} {>>pagina-aanduiding<<}
nog aan, dat het ligchaam niet onbezield weder in het graf zou moeten worden nedergelaten, waaruit men het vóór een oogenblik had weggehaald. Geweldige wrijvingen, krachtig prikkelende middelen, alles werd door vader jonas beproefd; maar te vergeefs! Saphira keerde niet tot bewustzijn weder.
Wij zullen niet beproeven, om de wanhoop te beschrijven, die zich van de ziel dezer mannen meester maakte bij het zien van het vruchtelooze hunner pogingen. Eindelijk hief vader jonas zijne oogen vol tranen ten hemel en zeide: ‘Het heeft den Heere behaagd, om ons voor onze vermetelheid te straffen; zij is dood.’
‘Dood of levend,’ riep panagioti buiten zichzelven, ‘zij behoort mij, en niemand zal mij van haar scheiden.’ En met eene krachtige hand greep hij het ligchaam en vatte het in zijne armen.
‘Houd op!’ riep op eens de grijsaard, ‘de naam des Almagtigen zij geprezen! Zij leeft nog!’
En in de daad, eene naauwelijks merkbare trilling kondigde op dit oogenblik het weder ontwaken des levens aan, dat, door den hevigen schok gewekt, over de werking van het sterke slaapmiddel zegevierde. Weldra zag men haren tot dusverre onbewegelijken en verstijfden boezem door eenige zuchten rijzen en dalen. Saphira opende de oogen; maar de duisterheid van de plaats en de onzekere herinneringen van de sombere toebereidselen, die zij bij haar insluimeren had aanschouwd, deden haar eenige oogenblikken aan de wezentlijkheid van haar bestaan twijfelen. Eindelijk sprak zij met eene zwakke stem deze woorden: ‘Mijne moeder, mijne moeder, waar zijt gij?’
‘Uwe moeder is hier niet,’ antwoordde haar de priester zachtkens. ‘Ik ben het, vader jonas, die bij u sta.’
Saphira herkende de stem van den grijsaard, en hare gedachten, tot dusverre beneveld, werden eensklaps helder. Vader jonas hielp haar zich oprigten en vermaande haar, om zich door een kort gebed te versterken. Maar het eerste gevoel van het jonge meisje was een gevoel van droefheid. Zij gevoelde terstond, dat zij wees was geworden, en riep de Heilige Maagd als hare eenige beschermster aan. De priester herinnerde haar intusschen, dat de oogenblikken kostbaar waren, en dat zij den nacht moest gebruiken om te vlugten.

{==210==} {>>pagina-aanduiding<<}

‘Vlugten?’ vroeg zij. ‘Maar waarheen en met wien?’
‘Met mij!’ zeide panagioti, dien zij tot dusverre niet gezien had, ‘met mij, uw beschermer en uw vriend. Ik zal u vergezellen en u met mijn leven beschermen.’
Saphira wierp zich met eene instinktmatige opwelling in zijne armen; deze twee jeugdige harten hadden elkander verstaan. De priester haastte zich, om hunne verbindtenis in te zegenen. In het Oosten worden de huwelijken altijd bij het daglicht gesloten. Maar hier, die eeden, bij het schijnsel eener lamp uitgesproken, zonder andere getuigen, dan God, die ze hoorde, die jonge vrouw, nog bedekt met het doodskleed, de vreeselijke onzekerheid van de toekomst, alles gaf aan de plegtigheid iets geheimzinnigs en indrukwekkends, en deed denken aan de vereenigingen der vroegste Christenen, die dikwijls van het altaar naar de strafplaats werden gesleept. De priester zelf voelde zich door eenen onuitsprekelijken angst bevangen. Maar de jeugdige echtelingen waren bedaard, en, op elkander leunende, wisselden zij met vreugde de heilige geloften, tot alles, zelfs tot den dood bereid, zoo die hen slechts vereenigd mogt treffen.
Saphira trok nu spoedig de kleeding van eenen jongen Turk aan, verborg hare lange haren onder eenen zwarten tulband, en wierp eenen ruimen mantel van dezelfde kleur over hare schouders. Na een smartelijk afscheid van vader jonas, die hen met tranen zijnen zegen gaf, vertrokken de jeugdige echtgenooten naar den zeekant langs eenen weg, dien panagioti vooraf zorgvuldig had onderzocht.
De grootste stilte heerschte in het rond, en werd enkel van tijd tot tijd gestoord door het verwijderde geluid van gelach en gezang, dat uit een koffijhuis kwam, waar eenige Turken zich vermaakten. In gewone tijden zou zulk eene nachtelijke ongeregeldheid weldra door de policie van Stamboul zijn verboden, en de bostandji-bacha, of Gouverneur der stad, wiens sloep elken nacht langs de kusten vaart, zou niet hebben geduld, dat een koffijhuis zoo laat openbleef, of zelfs dat een gezelschap van bijzondere personen zoo lang bijeen was. In dergelijke gevallen, zoodra hij ergens licht zag door de reten der jalouziën, gingen zijne ambtenaren luisteren, en als zij van binnen gerucht hoorden, klopten zij aan en herinnerden de bewoners, dat het tijd van slapen was, of zij lieten zich de deur openen en namen de ongehoorzamen gevangen en veroordeelden hen tot zware boeten.

{==211==} {>>pagina-aanduiding<<}
Doch de regering wist wel, dat de raya's tegenwoordig geene partijen hielden, en wat de Turken betreft, het ware welligt gevaarlijk geweest, om zich tegen hen al te streng te betoonen. Overigens werd dit verwijderde gerucht veroorzaakt door de Janitzaren van panagioti, die hem wachtende waren in een koffijhuis, waar zij zich met eenige Turksche soldaten aan luidruchtige vreugde overgaven. Zij waren intusschen op hunne hoede, besloten, om bij het minste onraad hunnen beschermeling te hulp te snellen en, zoo noodig, zelfs met geweld te bevrijden.
De vlugtelingen bereikten gelukkig den oever, waar zij het bootje vonden, door drie andere Janitzaren bewaakt, die hen half slapende verwachtten. Het weder was schoon, en de zee effen; zij begonnen met kracht te roeijen, en kwamen weldra in de nabijheid van het koffijhuis, waar intusschen het rumoer meer en meer was toegenomen. De Janitzaren naderden zoo digt mogelijk den oever, en riepen hunne makkers toe, dat het tijd was om zee te kiezen. Doch op dit oogenblik had er in het koffijhuis eene geweldige losbarsting plaats, de deuren en vensters vlogen in stukken, en een twintigtal Turken met de sabel in de hand snelden op den oever, en begonnen met elkander een woedend gevecht, van tijd tot tijd enkel verlicht door het flikkeren van hunne geweerschoten. Bij dit gezigt konden de drie Janitzaren zich niet langer bedwingen; en ondanks de gebeden van panagioti, grepen zij hunne wapenen, sprongen aan land en snelden hunne makkers te hulp. Men stelle zich den toestaud der ongelukkige vlugtelingen voor! Het was intusschen noodzakelijk een besluit te nemen. Met ieder oogenblik kon osman met zijne wacht verschijnen, en dan waren zij reddeloos verloren. Panagioti aarzelde niet; hij greep de riemen, stak van den wal af, en weldra verdween de boot in de duisterheid van den nacht.
Eenige dagen waren verloopen; de ouders van saphira, die geene tijding hadden ontvangen en alleen den bloedigen twist van dien nacht hadden vernomen, verkeerden in den doodelijksten angst. Eindelijk kwam er op zekeren morgen vroeg een bedelaar aan de deur van sotiris, en verzocht om den heer des huizes in het geheim te mogen spreken. Zoodra hij met dezen alleen was, gaf hij hem een stukje wit papier, dat hij in zijne havelooze kleeding had verborgen, en hetwelk een onbekende aan het paleis van de En-
{==212==} {>>pagina-aanduiding<<}
gelsche ambassade hem ter bezorging had toevertrouwd. De grijsaard begaf zich schielijk naar vader jonas, wien hij het papier toonde en om inlichting vroeg.
‘Wij zullen zien,’ antwoordde de oude priester. Hij bekeek daarop het geheimzinnige papier met aandacht, en hield het voor het vuur. Weldra zagen zij eenige roode letteren te voorschijn komen, die zij na eenige vruchtelooze pogingen leerden onteijferen. Het was, gelijk men begrijpt, een brief van panagioti, en de inhoud was gunstig. De vlugtelingen bevonden zich in veiligheid aan boord van een Ionisch vaartuig, dat binnen weinige uren de ankers zou ligten. De jonge man had het gewaagd aan wal te gaan, ten einde saphira's betrekkingen gerust te stellen. Zijn brief behelsde het volgende. De vlugtelingen hadden een Corfiotisch schip bereikt en waren door de schepelingen opgenomen. De kapitein had terstond hunne boot vernietigd, en vervolgens midden in het graan, waaruit de lading bestond, eene schuilplaats laten maken, waarin twee personen zich konden verbergen. In dat donkere hok had saphira reeds drie dagen doorgebragt, en was derhalve enkel van graf veranderd. Het was intusschen een veilige schuilhoek; want men zou de geheele lading hebben moeten omwoelen, om dien te vinden, hetgeen niet ligt zou gebeuren.
Wij zullen niet beproeven, om de vreugde van den grijsaard te schilderen, die zich in overvloedige tranen en stille gebeden lucht gaf. Eene maand later kwam een tweede brief hen geheel gerust stellen. Bij het doorvaren van de Dardanellen hadden de vlugtelingen een laatste gevaar te trotseren. Het schip werd streng doorzocht, maar gelukkig werd niets ontdekt, en de echtgenooten ademden weldra vrijer in de Grieksche wateren. Zij gingen over op een van die schepen van Hydra, die, onder de vlag des kruises varende, de schrik der Muzelmannen waren. Zij landden op een der eilanden van den Archipel, waar zij zich vestigden. Doch toen het gevaar voorbij was, bezweken de krachten van saphira, die tot dusverre door haren moed waren staande gehouden. Zij werd gevaarlijk ziek, en meende in het ijlen der koorts gedurig lijkzangen te hooren en het houweel van den doodgraver boven haar hoofd te vernemen. Haar leven werd gered, maar hare gezondheid herstelde zich niet volkomen. Schoon zij in haar huwelijk zeer voorspoedig was, en twee malen moeder werd, bleef haar eene onover-
{==213==} {>>pagina-aanduiding<<}
winnelijke droefgeestigheid bij, hoewel zij haren echtgenoot door hare liefde gelukkig maakte.




Berouw en liefde.

Een Tooneel in den Kerker.


Daar zit hij, met den hemdsboord los, 
En in de hand het hoofd gedoken, 
Moê, rustend op den stroohalmbos, 
De voeten achtloos uitgestoken; 
De waterkruik staat aan zijn zij', 
De harde broodkorst ligt er bij, 
Daar tranen, die zijn oog ontvloeijen, 
Zijn wangen en zijn hand besproeijen. 
 
Wat vreeslijk lot verduurt hij thans! 
Door speel- en spilzucht aangedreven, 
En alles wachtend van de kans, 
Of die hem uitkomst nog zou geven, 
Is eindlijk dan zijn rol vervuld: 
Beroofd van geld, bezwaard door schuld 
En door de wet vervolgd, gegrepen, 
Zag hij zich naar den kerker slepen. 
 
‘Ach, God! mijn vader daalde in 't graf,’ 
Zoo klaagt hij; ‘roekloos wendde ik de ooren 
Van zijne wijze lessen af, 
Om naar de lokstem slechts te hooren, 
Waarmeê verleiding zong en riep; 
Ik juichte als mijn geweten sliep, 
Als mij zijn stem niet aan kwam klagen 
En mij voor eigen vierschaar dagen. 
 
‘En dan de brave weduwvrouw, 
Mijn moeder! Zoo 'k haar toe mogt spreken, 
Hoe zou 't gevoel van diep berouw 
Den zoon doen om vergifnis smeeken! 
Ach! zag ik haar, de dierbre, weêr, 
Hoe viel ik aan haar voeten neêr! - 
God! zie mijn tranen, hoor mijn beden; 
Rigt tot mijn' kerker toch haar schreden!’ 
 
Zoo snikt hij. 't Is niet meer de taal, 
Die wel 't gevoel van schuld doet hooren, 
Maar ach! wier kracht zoo menigmaal 
Voor ziel en leven ging verloren; 
Neen! 't is berouw, bij 't zielsverdriet, 
Berouw, wel door geen mensch bespied, 

{==214==} {>>pagina-aanduiding<<}

Maar dat behaaglijk Hem moet wezen, 
Die in des zondaars hart kan lezen. 
 
Hij zwijgt en strekt op 't stroo zich uit; 
En schoon de slaap hem komt omzweven, 
De knellende angst, die 't hart besluit, 
Kan hem geen zielekalmte geven. 
Hij slaapt dan, zoo het slapen heet! 
Maar, in zijn jammer en zijn leed, 
Vergat, zoo min als de Albehoeder, 
Hem 't schreijend hart van zijne moeder. 
 
Daar rinkelt, hoor! een sleutelbos; 
Het slot knipt af; wat mag hij hopen? 
De zware grendels springen los; 
De deur draait op haar hengsels open. 
Wie nadert daar in diepen rouw? 
Ach, God! het is de weduwvrouw! 
Zij ziet haar' zoon; hij sluimert! Zachter 
Treedt zij naar binnen met den wachter. 
 
Daar staat ze, in 't zwarte weduwkleed, 
Verbleekt, met natbekreten oogen. 
Geen hart zoo koud, geen hart zoo wreed, 
Dat niet op 't innigst wordt bewogen. 
Zacht is haar tred. Daar knielt zij neêr 
En smeekt: ‘Ach, goede Hemelheer! 
Wil in genâ mijn kind gedenken 
En vrijspraak bij zijn regters schenken! 
 
‘Ach! mogt berouw zijn schuldig hart 
Vermurwen! Zwaar moest hij reeds boeten. 
o Hoor, hoe moederlijke smart 
Den klaagtoon uitstort voor uw voeten! 
Ach, God! dat hij genade vind'! 
Ach! ik vergeef mijn dierbaar kind; 
Vergeef hem ook, algoede Vader! 
'k Heb niemand dan mijn' Adolf nader.’ - 
 
- ‘Mijn Adolf! Adolf!’ God! wat naam, 
Wat stem klinkt door de sombre bogen? - 
Hij gaart, bedwelmd, zijn krachten zaam, 
Ontwaakt, rijst op, en opent de oogen: 
‘Mijn moeder! moeder! O, wat vreugd! 
Vergeef de misdaad mijner jeugd! 
God kent mijn schuld, berouw en smarte!’ 
Dus gilt hij, zinkende aan haar harte. 
 
Zoo vastgeklemd nog aan elkaâr, 
De lippen als opeen geklonken, 
Ligt roereloos het snikkend paar 
In stommen weemoed weggezonken. 

{==215==} {>>pagina-aanduiding<<}

En ziet! daar treedt de regter in: 
‘Sta op!’ zoo spreekt hij; ‘kindermin, 
Zoo als ze een moeder slechts doet gloeijen, 
Ontsluit uw' kerker en uw boeijen. 
 
‘Haar liefde heeft gezegepraald; 
En welk een schuld u mogt bezwaren, 
De laatste penning is betaald, 
Om u van schande vrij te waren. 
Zij sprak, toen zij ter vierschaar trad 
En vrijheid voor haar' Adolf bad: 
“'k Wil, wat mij de aard' nog schenkt, ontberen, 
Zoo slechts berouw hem weêr doet keeren.”’ 
 
‘Bevredigd zijn nu regt en wet,’ 
Zoo spreekt de regter diep bewogen, 
‘Zoo nu berouw maar 't zegel zet 
En u genâ geeft in Gods oogen.’ - 
‘Berouw!’ roept Adolf, ‘groote God! 
Mij geen genâ, zoo 'k huichlend spot! 
De kerker mogt mijn jamren hooren: 
Weêr 't goed te doen heb ik bezworen.’ - 
 
‘Ja!’ snikt de moeder, ‘ja! berouw, 
Dat deed zijn hart en mond mij lezen. 
Mijn Adolf blijft der deugd getrouw, 
Om weêr me een zoon van vreugd te wezen.’ - 
‘Dat zal ik,’ roept bij, ‘dierbre vrouw! 
Ondankbre, die ik wezen zou! 
Uw liefde is voor mij, eedle moeder! 
Zoo groot als die van d'Albehoeder.’ 
 
O! dat tooneel, zoo rein en schoon, 
Van schuldbesef, van liefde en trouwe, 
Die moederliefde van den zoon, 
Die kindermin der weduwvrouwe, 
Dat deed den regter spraakloos staan, 
Dat greep den wachter roerend aan, 
En 't mogt der Englen vreugd vermeeren, 
Daar zich een zondaar wou bekeeren. 
 
Zaam gingen zij ten kerker uit. 
Lang mogt de weduwvrouw nog klagen, 
Lang mogt zij schreijen, droef en luid, 
Om 't geen zij had naar 't graf gedragen; 
Maar balsem vond zij in de smart: 
Haar zoon ontsloot - o vreugd voor 't hart! - 
Haar weêr de zoetste levensbronnen: 
Hij was voor God en deugd gewonnen. 

Rotterdam:

j. van harderwijk, rzn.


{==216==} {>>pagina-aanduiding<<}

Een woord van Fox.

Gedurende zijn verblijf te Parijs hield deze groote staatsman eens het middagmaal bij Graaf S. Nadat de tafel afgenomen was. trad hij met den Graaf in een kabinet, waar eene wereldkaart aan den wand hing. ‘Maar hoe is het toch mogelijk,’ vroeg de Graaf, op Engeland wijzende, ‘dat dit naar evenredigheid zoo kleine eiland bijna de halve wereld beheerschen kan?’ - ‘O,’ hernam fox, den vinger op de Britsche eilanden plaatsende, ‘dit is eigenlijk slechts het punt, waarop onze voet steunt; maar de wereld, Heer Graaf, de wereld, dat is het eigenlijke Engeland!’ - Verraadde hij niet op deze wijs den geheelen geest der Britsche staatkunde?

De lediglooper.

Een leêglooper is Zondags Christen, Maandags Griek, Dingsdags Perziaan, Woensdags Assyriër, Donderdags Egyptenaar, Vrijdags Turk, Zaturdags Jood; want alsdan is het voor elk dier volken en belijdenissen rustdag.

Die huur retaalt, mag ook wonen.

Eene aan de netheid van haar vaderland gewone Engelsche dame kwam in de stulp van eenen Ierschen boer en zag er een varken zich regt op zijn gemak voor het midden van den haard koesteren. ‘Hoe kunt gijlieden toch dulden,’ zeî zij, ‘dat dit morsige dier u zoo in den weg ligt?’ - ‘Ach, Mevrouw,’ gaf de boer ten antwoord, ‘het moet de huur betalen, en zoo heeft het, van ons allen, eigenlijk het meeste regt om in huis te zijn.’

Geleerde vleijerij.

Iemand wilde den Heer dessaux iets regt aardigs wegens zijne vertaling van juvenalis zeggen, en deed zulks met de volgende woorden: ‘De getrouwheid uwer overzetting bleek mij inzonderheid daardoor, dat ik overal, waar ik het origineel niet verstond, ook uwe vertaling niet verstaan kon.’






{==217==} {>>pagina-aanduiding<<}

Mengelwerk.

Eene voórlezing, ten betooge, dat onze voorvaderen meer pret in het leven hadden dan wij.

Door J. van Geuns. (*)

Ik bemin de vrolijkheid en haat den te ver gedreven ernst. Als knaap was het spel mij alles, en ik geloof, dat er weinige vermaken der jeugd mijner aandacht ontglipt zijn. Dat zalig levensperk van drie tot zeven jaren, als alles lacht, als alles speelt, is verdwenen; maar vergeten - neen! waarlijk niet, en ik schaam het mij niet te zeggen, dat ik thans nog dikwijls den post van hoogleeraar bekleed, als mijne jongens zich met den bal, met den vlieger of het kegelspel vermaken.
Met deze gulle bekentenis aan het hoofd zal ik het wagen in uw midden op te treden, G.H., ter vervulling eener taak, waarvan het gewigt, hoezeer ook door mij gevoeld, gemakkelijk is overeen te brengen met het eenvoudig onderwerp, waarop mijne keuze gevallen is, en het zal mij weinig moeite kosten u allen te overtuigen, dat het werpen van den bal, het oplaten van den vlieger, en soortgelijke genoegens uit de dagen onzer jeugd, met dat onderwerp in een naauw verband staan. Hoe weinig belangrijk het dan ook moge schijnen, durf ik mij vleijen, dat het uwer aandacht hier, te dezer plaatse, niet geheel onwaardig zal worden bevonden.
Een mijner naamgenooten, een man, eerbiedwaardig door zijnen stand en geacht om zijne geleerdheid, heeft over deze en soortgelijke onderwerpen wel twee zeer lijvige boekdeelen geschreven, waarin een schat van wetens-
{==218==} {>>pagina-aanduiding<<}
waardige zaken ligt opgesloten. Of het nu een familiezwak is, dan eene toevallige overeenstemming met den genoemde, weet ik niet; maar zeker is het, dat neef jan en zijn boek koren op mijn' molen zijn; want nu kan ik met een honderdtal wijdberoemde namen van Grieksche, Latijnsche, Fransche en Engelsche philosophen, welke over de kinder- en volksspelen geschreven hebben, al mijne bespotters tot zwijgen brengen, en bewijzen, dat het spel een klassiek onderwerp zijn kan.
Welaan dan, wij willen de mij vergunde oogenblikken aan de vrolijkheid, aan het spel wijden, en, om er zoo wat een' letter- of geschiedkundigen draai aan te geven, de stelling trachten te verdedigen, dat onze voorvaders meer pret in het leven hadden dan wij.
Om met zekere orde te werk te gaan, zullen wij, 1o. onderzoeken, of de vrolijkheid of de pret, zoo als men het noemen wil, nuttig en noodzakelijk is; 2o. daarna, hoe onze voorvaders in deze ons zijn voorgegaan; 3o. om eindelijk aan te toonen, hoe wij thans in groote deftigheid hun voetspoor in de verte volgen.
I. Het is eene algemeene opmerking, dat een kalm, tevreden en opgeruimd gemoed het eerste vereischte is, om lang te leven, en zoogenaamd stokoud te worden. Vrolijkheid is een bewijs van levenslust; zij is de olie, welke de levenslamp onderhoudt, waarvan het verdriet de domper is. Voor elk dus, die lang begeert te leven, is zij nuttig en aanprijzenswaardig. Maar daarenboven is onschuldige, ongeveinsde en gulle vrolijkheid veelal een onwedersprekelijk bewijs voor het bezit van eene onschuldige, reine en kalme ziel, vrij van de folteringen van een knagend geweten, niet ter prooije aan nijd of afgunst, nooit geheel ternedergedrukt door de rampen en zorgen des levens. En mag de Christen zich door de laatste zoo ver ter neder laten drukken, dat hij, zonder blijmoedig opzien naar boven, het menigvuldige goede vergeet, dat hem rest? Neen, voor ons allen blijft steeds ruime stof tot vrolijkheid, ten spijt van de kwellingen des levens.
Wat zijn wij menschen niet beminnelijk in de onschul-
{==219==} {>>pagina-aanduiding<<}
dige, vrolijke dagen onzer jeugd, en waarom zouden wij niet, bij het opwassen in verstand, kennis en ondervinding, een groot deel van deze beminnelijkheid kunnen behouden, zoo wij slechts de wijze les betrachten, om in alles den kinderen gelijk te zijn?
Het is eene bekende waarheid, dat men zich aan het verdriet kan toegeven, en eindelijk het slagtoffer worden van duurzame zwaarmoedigheid. En is dit zoo, dan zal het met de vrolijkheid wel juist hetzelfde wezen. Het is toch buiten tegenspraak veel gezonder, om te lagchen, dan om te schreijen. Vreemd schijnt het, dat men nooit op de gedachte is gekomen, om twee belangrijke onderwerpen, namelijk het welvaren der ingezetenen en de belangen der schatkist, naauw aan elkander te verbinden, door eene belasting te leggen op alle knorrige gezigten; dat zou nog al wat kunnen opbrengen.
Niet alleen dat de vrolijkheid nuttig en beminnelijk is, zij is ook hoogst noodzakelijk voor ons ligchamelijk en geestelijk bestaan. Dat leerde ik reeds op de school uit de fabelen van esopus, die niet wilde, dat de boog altijd gespannen was. ‘Van alle ligchamelijke bewegingen, is het lagchen eene van de gezondste,’ zegt een groot natuurkenner, en eigene ondervinding zegt mij, dat hij gelijk heeft. De taak, welke wij hier te vervullen hebben, is dikwerf zoo ernstig en van zoo vele moeijelijkheden vergezeld, dat wij waarlijk wèl doen, in onze uren van uitspanning nu en dan eens te lagchen en te spelen, om niet geheel te versuffen. Onder die spelen wil ik niet verstaan hebben de zoodanige, waarbij het ligchaam in volslagene rust blijft, en de geest tot een' verminderden trap van werkzaamheid is afgedaald, en zich onledig houdt met de wisselende kansen van het lot te berekenen aan de l'ombretafel, of scherpzinnigheid te doen zegepralen bij het schaakspel, of waar men in den gezelligen kring de kennis wil laten luchten, in het studeervertrek opgedaan, belangrijk wil schijnen door schranderheid van oordeel, of jagt maken op gezochte aardigheden, welke vaak meer kwetsen dan behagen. Neen, dit mogen voor velen de eenigste uit-
{==220==} {>>pagina-aanduiding<<}
spanningen zijn, welke zij kennen, de regte spelen zijn het niet. Maar zoude welligt de kaats- of kegelbal, de gespannen boog, of de geladen buks, verachtelijker speeltuig zijn, in de hand des mans, dan het onnoozele prentje, dat, met den naam van spadille of basta prijkende, hem zijn goud ontrooft, en hem niets overlaat, dan een knorrig hoofd en eene verlorene nachtrust? Hef uw' arm omhoog en tref met gespierde vuist den opgeworpen bal, of span den taaijen boog en laat uw pijl het gekozen doel verbrijzelen; grijp de teugels, om het brieschend ros in snelle vaart naar den prijs te laten draven - en geoefende spierkracht, eene hongerige maag, een helder hoofd,
eene opgeruimde ziel en een onbezoedeld hart zullen de vruchten uwer uitspanningen zijn. Soortgelijke zijn de spelen, welke door mij bedoeld worden. Weinig moeite zoude het mij kosten, om ten stelligste te bewijzen, en wel op gezag van een honderdtal philosophen, dat ik hierin gelijk heb, en dat ligchaam en ziel in zulk een naauw verband staan tot elkander, dat men de belangen van een van beiden nimmer uit het oog kan verliezen, zonder het geheel te schaden. Ik zou verder kunnen gaan en beweren, dat men in de tegenwoordige eeuw, waarin het aan geene verstandelijke uitspanning hapert, juist bijzonder ligchamelijke uitspanning hoogst noodig heeft, en echter geheel tegenstrijdig daarmede handelt; maar dan zou ik in de noodzakelijkheid gebragt worden, om tot mijn' neef terug te keeren, en zoo stof genoeg opdoen voor meer dan één vervolg dezer voorlezing. Ik wil dus liever als eene bewezene zaak aannemen, dat vrolijkheid, vermaak en spel nuttig en noodzakelijk zijn, om nu eens te onderzoeken, hoe er ons voorgeslacht over dacht.
II. Dan, ik heb reeds gezegd, dat onze voorvaderen meer pret in het leven hadden dan wij, en hierin, het is niet te ontkennen, ligt eenigermate hunne meerderheid boven ons opgesloten. Om dus geene aanleiding te geven tot verkeerde beoordeeling, zal er een enkel woord tot nadere verklaring moeten voorafgaan. Ik heb zoo goed als alle anderen het voorgeslacht leeren bewonderen, en men

{==221==} {>>pagina-aanduiding<<}
is nimmer in gebreke gebleven, mij op hunne groote daden opmerkzaam te maken. In mijne jongelingsjaren was de Hollandsche Natie van helmers mijn lijfstuk, en ik kende dezelve schier half van buiten. Maar, tot den mannelijken leeftijd gekomen, ben ik in de vergoding van het voorgeslacht wat bedaarder geworden, en vielen mij hunne gebreken wat meer in het oog. Naast de schilderijen van den moedig volgehouden tachtigjarigen strijd, van de overwinning bij Nieuwpoort, van de zegepraal bij Chattam, zag ik in mijne verbeelding het vaatje met bloedige koppen, door de Haarlemmers den Spaanschen belegeraars toegeworpen, en ik gruwde van deze bloedige aardigheid. Ik tuurde op de met kannibalenwoede vaneengescheurde lijken der de witten, op den geregtelijken moord van den grijzen oldenbarneveld, op de wreede slagting onder de Chinezen op Java en meer soortgelijke tooneeltjes, en meende uit een en ander te moeten besluiten, dat het in die hooggeprezene tijden, bij het groote kinderspel van het leven, ook aan geene onrustige, woelige, verraderlijke, gniepige en kwaadaardige gasten heeft ontbroken. Evenmin wil ik mij rangschikken onder de zoodadigen, die eeuwigdurende bezwaren inleveren tegen de eeuw, waarin zij leven, daar ik mijzelven maar niet kan overtuigen van de groote voortreffelijkheid van het eene geslacht boven het andere, en het, naar mijn inzien, veelal de verschillende lotgevallen en omstandigheden der volken zijn, welke deze of gene goede of kwade eigenschappen in meerdere of mindere mate ontwikkelen. Maar onder de minpartijdige en meer bedaarde opmerkers rangschik ik mij, en dan blijf ik stijf en sterk beweren, dat ons voorgeslacht ons in het pret hebben de baas was.
Daar de geschiedenis van ons vaderland met de Batavieren begint, dien ik daarmede ook wel eenen aanvang te maken, en ik zal het doen, ofschoon niet zonder eene heimelijke vrees voor lastige vergelijkingen, daar de pretjes van die heeren tamelijk uitgelaten, en overeenkomstig waren met hunne ruwe zeden. Dezelve bestonden voornamelijk in een vrolijk dansje tusschen gevelde spiesen of zwaar-
{==222==} {>>pagina-aanduiding<<}
den, hetwelk, bij het weinige toilet, dat zij maakten, eene gevaarlijke expeditie moet geweest zijn; verder in het overzwemmen om het hardst van rivieren, te voet of te paard, en daarvoor was dat toilet weêr beter ingerigt, of in elkander met het plat der wapenen, uit loutere vrolijkheid, de knokkels bont en blaauw te slaan. Waren zij in hun huis of liever in hunne holen gekropen, dan werd er gedobbeld om have en goed, om lijf en leven, of er werd met zoo veel ijver gedronken en gezwolgen, dat zij, zoo als men in lateren tijd plagt te zeggen, een vest met panden aankregen. Alleen van deze beide laatste vermaken onzer geëerde stamvaders hebben wij, tot duurzaam aandenken, nog heden ten dage meer dan eene schaduw overgehouden. Neen, dan ging het onder het Grafelijk bewind beter in zijn werk, en al bleef er altijd nog veel van het vroegere ruwe over, en al waren de pretjes somwijlen in die dagen nog wel eens wat bloedig, de smaak voor het ware schoone was een weinig aangewakkerd, en wel inzonderheid toen het ridderlijk leven eenen aanvang nam. Het leven toch eens ridders was steeds eene aaneenschakeling van krijgvoeren en vermaken najagen. En even als wij in de uren van uitspanning ter naauwernood onze ambtsbetrekking, onze studeerkamer of ons handwerk kunnen vergeten, zoo ging het ook met de toen levenden. Eerst vochten zij ex officio en daarna uit louter liefhebberij, en maakten beurtelings jagt op dieren of op menschen, al naar dat hun werkkring hun zulks voorschreef. Zij verteerden niet zelden in weelde en overdaad
de vruchten van de noeste vlijt hunner vazallen, daar zij het dobbelen en het zwelgen, als een kostbaar erfdeel hunner vaderen, lang in eere hielden. Maar als men gelooft, dat die vazallen op hunne beurt ook somwijlen geen pretje hadden, dan vergist men zich zwaar. Men vermaakte zich toen niet, als thans, hoofdzakelijk binnenskamers, maar in het openbaar onder den blooten hemel, ten aanschouwe van elk, die oogen had om te zien. Toen later de tournooispelen in de mode kwamen, was het liefhebberij om te zien, hoe alles deelde in de algemeene vreugde. Men kende toen nog bij

{==223==} {>>pagina-aanduiding<<}
dergelijke schouwspelen geene loges, parkets, galerijen of engelenbak; och neen! niemand betaalde een halve cent. En verteerden ook de grooten der aarde het zuurverdiende loon hunner vazallen, zij maakten deze ten minste kosteloos deelgenooten van hunne vermaken. Gij zult mij hier wel geene uitvoerige beschrijving dier wijdberoemde tournooispelen vergen; dezelve zijn toch te over bekend, beschreven, bezongen, ja zelfs in plaat gebragt, tot op onze behangsels toe. Vergunt mij alleen het volgende aan te merken: Gasten noodigt men doorgaans als men eens pret wil hebben; wel nu, bij zulk een tournooi is het wel gebeurd, dat er duizend gasten in eens kwamen opdagen, en dat niet voor een bezoek van een heel of half uur, of, zoo men zegt, tusschen eten en theedrinken, maar voor vele achtereenvolgende dagen. Graaf willem III hield in 1307 of 1308 te Haarlem een steekspel, dat verscheidene dagen duurde, en waarbij tien Graven, honderd Baronnen, duizend Ridders en een ontelbaar getal van minderen adel verschenen. Als men pret wil hebben, hoort er muzijk bij, en ook daaraan ontbrak het niet; en al waren het dan ook allen geene virtuozen, aan luidruchtigheid zal het er wel niet gehaperd hebben. Het is niet te ontkennen, dat eene zekere mate van pracht en luister de oogen streelt en het harte bekoort; wel nu, verbeeldt u dan die tallooze, in kostbaar feestgewaad of rijke wapenrusting getooide schare, omringd door schitterende banieren en vaandels, gedragen door kwistig opgetooide schildknapen. Verbeeldt u bij dit alles het moedig brieschen der ongemeen prachtige strijdrossen, het geschal van trompetten en bazuinen, welke de ridders ten strijd opriepen, of de zegepraal van den overwinnaar door het luchtruim deden weêrgalmen, en dat alles onder de daverende toejuichingen van eenige duizendtallen aanschouwers, en men zal in staat zijn, zich een klein denkbeeld te vormen van een volksfeest, waarbij vele onzer volksfeesten
slechts schoolpretjes zijn. Maar niet alleen dat toen, zoo als reeds is aangemerkt, de mindere klasse in al die vermaken deelde, nu en dan werden de rollen wel eens verwisseld, en

{==224==} {>>pagina-aanduiding<<}
had de gemeene man op zijne beurt ook zijne tournooispelen, bij welke, hoe zonderling het moge klinken, de edellieden de rol van aanschouwers vervulden. Zeer opmerkelijk is het, dat, volgens geachte geschiedschrijvers, de edelen in die dagen, waarin zulk eene scherpe grenslijn tusschen de hoogere en lagere standen bestond, vlijtig deel namen in de spelen van hunne vazallen, en zich daarbij bijzonder gemeenzaam betoonden. Deze spelen, minder luisterrijk en dien ten gevolge minder kostbaar, waren voor het overige, hoewel op eene kleine schaal, op dezelfde leest geschoeid. Hier werd het moedige strijdros door het ploegpaard en de scherpgewette lans door eene houten speer vervangen, en zoo ontstond het zoogenaamd ringsteken, welk spel eeuwen lang bij onze voorouders in gebruik is gebleven. Bij den langzaam toenemenden bloei dezer landen en de meerdere uitzetting der steden, deelden ook al spoedig derzelver bewoners in deze vermaken, welke meer en meer werden uitgebreid, en zich nu ook tot het kaatsen, het werpen met de schijf en het boog- of doelschieten bepaalden. Hiervan gewagende, zegt onze landgenoot van maanen, in zijne bij teyler's tweede Genootschap bekroonde verhandeling, het volgende: ‘Hunne schutterijen en oefeningen in den wapenhandel werden even zoo wel eene soort van nationale schouwspelen, als die der edelen. Zij hielden ook steek- en schietspelen, waarbij zij naar den ring staken of den papegaai schoten, en wapenschouwingen, waarbij zij, benevens hunne aanschouwende vrouwen en kinderen, zich in hun besten tooi lieten vinden en waar alle pracht en luister naar hunne gelegenheid vertoond werd. Vorsten, edelen en geestelijken vloeiden zelven daartoe bij, en namen daaraan soms deel, zoo als de Gravin jacoba bij zulk eene gelegenheid in Zeeland den vogel afschoot, als Schutterkoningin begroet werd, en den prijs ontving.’
Ten gevolge van deze spelen ontstonden spoedig de Schutters- of St. Joris-gilden, en werden er in alle steden prachtige gebouwen gesticht, onder den naam van Doelens, welke met zeer aanzienlijke privilegiën werden

{==225==} {>>pagina-aanduiding<<}
begiftigd. Deze gebouwen bestaan nog, maar als zoo vele ziellooze geraamten, of gewijd aan mars in plaats van aan genot, vreugde en behendigheid. Slechts op twee plaatsen van ons vaderland hebben hoovaardij, wansmaak en mode den eerbied voor de loffelijke gewoonte der voorvaderen niet kunnen overwinnen. Nog bestaan de St. Jorisgilden te Noordwijk en te Alkmaar, en het is op de laatste plaats, dat ik, een jaar geleden, een' avond vol genot heb doorgebragt. Alles, wat goede smaak kan verlangen, wat spierkracht en behendigheid kenmerkt, vond ik daar vereenigd, en in praktijk gebragt door mannen, die tot het meest beschaafde gedeelte der burgerij behoorden. Dan, vervolgen wij onze taak.
Lang bleven de volksvermaken, met kleine wijzigingen, hetzelfde karakter behouden, tot eindelijk twee belangrijke uitvindingen eene groote omwenteling in de spelen, zoowel als in het geheel staatkundig en burgerlijk bestaan, van alle beschaafde volken daarstelden. Ik bedoel de uitvinding van het buskruid en van de boekdrukkunst. Door de eerste kwamen de lans en de boog meer in onbruik, om spoedig vervangen te worden door den snaphaan of buks, waarmede het doel op grootere afstanden werd getroffen; ook had er eene belangrijke verandering in de geheele wijze van wapening tot den strijd of het spel plaats. Door de tweede, gerugsteund door de toenemende welvaart en de daarop volgende beschaving, ontstonden spoedig de zoogenaamde Rederijkers, welke door hunne luisterrijke optogten, prijkende met de blazoenen van hunne gilden, of door hunne in het openbaar opgevoerde schouwspelen, niet weinig bijbragten tot verlustiging der volksmenigte. Ondertusschen werden de vroegere spelen niet geheel verwaarloosd en bleven vele van dezelve nog tot den huidigen dag bekend. Onder deze behoorde de werpkloot, welk spel bestond in eene ronde schijf met zoo veel kracht en behendigheid langs eene effen baan te doen voortrollen, dat zij de meestmogelijke lengte afliep, hetwelk met goed gevolg mede op het ijs werd beoefend; zoo ook het raketten, kaatsen en kegelen, en zelfs wil men beweren, dat de

{==226==} {>>pagina-aanduiding<<}
billardtafel slechts eene navolging of verbetering is van de hier vroeger in gebruik zijnde zoogenaamde troktafel. De kolfbanen van lateren tijd, vroeger klotsbanen genaamd, behoorden mede tot deze soort van spelen. Nog op eenige plaatsen van ons vaderland zijn de maliebanen, doch slechts bij name, bekend, en van dit spel heb ik het volgende aangeteekend gevonden: ‘Men bediende zich van eene malie, zijnde een lange, taaije, zweepende stok, met een fluweel handvatsel, en aan het andere einde een houten met ijzer beslagen hamerslag. Door middel van deze malie dreven zij een' rollenden kloot voort, en hij was winner van het spel, die met de meeste kracht en behendigheid den kloot in de minste slagen heen en weder van en tot de afgeperkte palen wist te maliën.’
Ik heb wel eens hooren aanmerken, dat het tegenwoordig geslacht te veel is overgegeven aan weelde en overdaad, om zich met zulke onschuldige vermaken te kunnen bezig houden. Welk eene grove dwaling, welk een gemis van geschiedkundige kennis verraadt deze aanmerking niet! Wilt gij de spelers, kaatsers, balwerpers en boogschutters van die dagen in al hunne beminnelijke eenvoudigheid leeren kennen, dan zullen de volgende staaltjes daartoe genoegzaam zijn. Die heeren droegen, voor den minsten omslag, befjes van 40 tot 60 ellen lang, en de dames zulke beknopte sleepjes aan hunne japonnen, dat onze geëerde kabeljaauwsgezinde stadgenooten eene inspectie deden onder de slepen der Gemalin van philips van bourgondië en die van hare staatsjuffers, om te zien, of er de hoeksgezinde Stadhouder ook onder verborgen was. De catalogus van het toilet dier dames begint als volgt: blanketsel, haarverwen, krultangetjes, priemen met ijzeren punten, heet gemaakt om de kleine haartjes aan het hoofd sierlijk daarmede om te krullen, verscheidene kammetjes om het haar op den schedel te verdeelen, zijden haarnetjes, krabnaalden en meer soortgelijke noodelooze noodwendigheden. Zware belastingen werden in die dagen uitgeschreven op de meer en meer toenemende kleederpracht, welke groot misnoegen verwekten. Evenzeer hul-
{==227==} {>>pagina-aanduiding<<}
digden zij die beminnelijke eenvoudigheid in hun dagelijksch leven. Van onschatbare waarde was, onder anderen, de kraamkamer van de Gemalin van karel van bourgondië. Eene enkele confituurschaal werd geschat op 30,000, eene andere op 40,000 Fransche schilden. Tapijten, waarin zonnen van gouddraad waren gestikt, ledekanten met karmozijn satijnen behangsels, dekens van hermelijn, met kostbaar laken gevoerd, alles was naar evenredigheid. Hunne kraamfeesten, ja hunne begrafenissen of zoogenaamde grafbruiloften, wat waren zij dikwijls anders dan bagchanaliën van den ouden tijd? En hunne vriendelijke
gastmalen, hoe eenvoudig waren deze niet! Tot dezelve behoorden de zoogenaamde donderbanketten. Bij zulk eene gelegenheid opende zich, op eene kunstmatige wijze, de zolder der feestzaal, en vertoonde zich eene dikke wolk, welke met het donderend gerucht van een onweder losbrak en zich ontlastte in een' geweldigen hagel van suikerwerk en een slagregen van welriekend water, 't welk op de gasten nederdaalde; welk eene beminnelijke eenvoudigheid in die dagen, bij de weelde van het tegenwoordig geslacht vergeleken!
Niet minder, dan de uitvinding van het buskruid en de boekdrukkunst, bragt ook de toenemende uitbreiding onzer zeevaart in die dagen groote veranderingen in de volksspelen te weeg. Kon het wel anders, of in een land, dat deszelfs bloei en welvaart aan de uitbreiding der zeevaart had te danken, dat door zijne ligging aan de zee, door zijne talrijke meren, rivieren en stroomen, voor die zeevaart de meestmogelijke geschiktheid had, - dat, zeg ik, in zulk een land eene ongemeene belangstelling werd opgewekt en gaande gehouden voor alles, wat het zeewezen betrof? Zoodra de knaap kon loopen, hervormde hij de houten klomp tot een zeilschip; moeders lappenmand leverde zeilen, hare zwavelstokkenbak masten en raas, en hare waschtobbe werd zijn oceaan. Opgroeijende, leverde de Neurenburger-markt hem meer volmaakte schepen, met welke hij zich nu in gracht of sloot vermaakte; terwijl hij later als jongeling, met vaders zeilschuit, jagt of boeijer,

{==228==} {>>pagina-aanduiding<<}
zich met zijne makkers op meren of stroomen in het wedzeilen oefende. Met den bruidskrans aan den top van den mast, voerde hij zijne geliefde in zegepraal rond, deed haar getuige zijn van zijne kracht, behendigheid en moed, en menig teeder kusje was het loon voor zijne regt mannelijke inspanning. Van dit wedzeilen sprekende, zegt onze dichterlijke berkhey: ‘Van dien tijd af hebben onze zeehelden zoo vele zeetropheën tot roem van het vaderland gedragen, als oud Rome zegepralende intreden zijner Keizers tellen kan.’ Dat wedzeilen, later Admiraalzeilen genaamd, heeft tot op onze dagen stand gehouden, onder anderen vooral nog te Sneek; maar het staat thans te vreezen, dat ook spoedig dit nuttig, bevallig en regt nationaal volksspel geheel zal hebben opgehouden te bestaan.
Het wedrijden te paard, reeds ten tijde der Batavieren begonnen, heeft onafgebroken plaats gehad tot in onze dagen, en, ofschoon dan ook minder algemeen, wordt dit spel nog in vele streken van ons vaderland voortdurend beoefend. Trouwens, daarvoor is eene zeer natuurlijke reden, nademaal de handel en fokkerij der paarden dit spel wel moest ondersteunen.
Is ons land door deszelfs ligging geschikt voor de zeevaart, de aard van den bodem, het menigvuldige water, de onbruikbaarheid der wegen, en zoo vele andere oorzaken, gaven in den winter overvloedige aanleiding tot menigvuldig en veelsoortig ijsvermaak, zoo als het wedstrijden met paard en slede of op schaatsen voor de volwassenen, met priksleden of op glijbanen voor de jeugd. Eere zij ons vaderland! nog is dit volksvermaak niet in vergetelheid bedolven; maar het is te vreezen, dat de geest des tijds ook hierin den ijver tot algemeene deelneming zal verdooven. Deze vrees bezielde reeds onzen berkhey, als hij zegt: ‘Maar deze gewoonte loopt ten einde in onze dagen, daar alles, wat niet naar den hoovaardigen smaak der vreemden is, niet deugt.’ Als onpartijdig onderzoeker moet ik echter toestemmen, dat sommige spelen van het voorgeslacht niet waren vrij te pleiten van eene zekere mate van ruwheid en wreedheid, welke te regt onze

{==229==} {>>pagina-aanduiding<<}
afkeuring verdienen. Onder deze kunnen wij rangschikken het geblinddoekt snijden naar den vogel, het kneppelen van den paauw, het trekken van de gans op een' wagen onder het voortrijden, of, hangende over een water, onder het voortroeijen met eene schuit, alsmede het katkneppelen; en wij zien daaruit al weder, dat het oude spreekwoord: ‘geen goud zonder schuim,’ veel waarheid bevat. Maar tegen deze weinige afdwalingen der volksvrolijkheid staat oneindig veel goeds over, en ik voel mij gedrongen, deze mijne geschiedkundige herinneringen aan de spelen onzer vaderen te eindigen met de staving der stelling, dat zij over het algemeen oneindig veel hebben bijgedragen tot ontwikkeling van die groote hoedanigheden in ons volk, welke de bewondering van alle eeuwen en volken hebben opgewekt, en dat zij steeds gekenmerkt waren door een' beminnelijken geest van onderlinge belangstelling, deelneming en liefde.
Het eerste gedeelte dezer stelling, zoo ik vertrouw door mij reeds genoegzaam geschiedkundig bewezen, ga ik voorbij, om nog een oogenblik stil te staan bij het tweede punt.
Wat is vreugde zonder deelneming? wat is genot, hetwelk door ons alleen wordt genoten? Wordt dat genot niet verhoogd, wordt die vreugde niet vermeerderd, naar mate het getal der genieters zich uitbreidt? Hadden onze vaderen geen gelijk, toen zij het schoone spreekwoord: ‘hoe meer zielen hoe meer vreugd,’ in dadelijke beoefening bragten, en vinden wij ook daarvan in hunne geschiedenis niet de meest onwedersprekelijke bewijzen?
Nimmer vierden zij huiselijke feesten met geslotene deuren, binnen den engen kring hunner woningen. Neen, de buurt moest er van gewagen; de buren, de geheele bevolking van het dorp of van de stad moest er, in meerdere of mindere mate, in deelen. In zegepraal voerde de gelukkige bruidegom zijne uitverkorene rond, op de oppervlakte der stroomen, in het met vlaggen en wimpels rijk versierde vaartuig, of, niet minder trotsch dan de Romeinsche overwinnaars op hunne zegewagens, zat hij

{==230==} {>>pagina-aanduiding<<}
met haar op de rijk versierde chais, getrokken door het keurig opgetuigd en beste paardje van den stal; terwijl eene eerewacht van vrienden en bekenden, mede op hunne staatsiewagens gezeten en door eene juichende menigte omringd, welke met een' milden regen van suikerwerk vrolijk begroet werd, het gelukkige paar vergezelde. Onze voorvaders strooiden niet alleen bloemen aan eigen haard, maar plantten ook vreugdepalmen aan de posten hunner deuren, of aan de ingangen hunner hofsteden. Zij versierden hunne schepen en molens met vlaggen en wimpels, en noodigden, op deze en soortgelijke wijze, elken aanschouwer uit, om in hunne vreugde en geluk te deelen. Bij hunne kraamfeesten, bij hunne doopmalen en jaarfeesten, overal openbaarde zich die geest van mededeelzaamheid, algemeene belangstelling en onbekrompene liefde, en geene gelegenheid werd er verzuimd, om den armoedigen en hulpbehoevenden natuurgenoot, of den verlaten wees of weduwe, door milde bijdragen en geschenken, mede in de vreugde te doen deelen. - Hunne volksvreugde kenmerkte zich verder zeer voordeelig door algemeene deelneming en belangstelling, meestal met ter zijde stelling van die bespottelijke hoovaardij, welke te midden der vreugde de deftigheid van rang, staat of vermogen wil bewaren, om zich alzoo van het zoogenaamde gemeen te onderscheiden, en dat wel door mindere vatbaarheid voor genot aan den dag te leggen. Neen, deze wansmaak was zelden het euvel, waaraan onze voorvaderen mank gingen. Op al hunne volksfeesten heerschte steeds een gemeenzame toon, en het kwam in niemands hersenen op, om zich te schamen wegens zijne vrolijkheid. - Alleen bij het wintervermaak op het ijs is ook nog thans een flaauw spoor van die vroegere gemeenzaamheid te vinden, en zijn de spreekwoorden onzer vaderen: ‘op 't ijs kent men 's lands wijs,’ ‘op het ijs is alles gemeen; die geen meid heeft, hiest er een,’ niet geheel
vergeten.
Ziet hier, G.H., in korte en flaauwe trekken en met eene zwakke hand, u een tafereel gemaald van de feestvreugde uwer vaderen! Ik ben mij bewust, dat ik in vele

{==231==} {>>pagina-aanduiding<<}
ben te kort geschoten, en het strekt mij tot geen' geringen troost, dat bekwamer handen dan de mijne het penseel met meerdere kracht hebben bestuurd.
Onze voorouders waren geheel oorspronkelijk in hunne vreugde, en gedurende vele eeuwen vloeiden alle volken des aardbodems nieuwsgierig toe, om onze, hun geheel onbekende, nationale spelen te komen gadeslaan en bewonderen. Redenaars, dichters en schilders wedijverden te allen tijde, niet alleen om deze spelen kracht en luister bij te zetten, maar hielden zich ook ijverig bezig om derzelver lof uit te bazuinen. De Hoogleeraar adrianus van rooijen hield eene sierlijke Latijnsche lofrede op het kaatsen; onze Dichter tijsen bezong, in zijn' Haarlemmer Duinzang, op eene zoo geestige als bevallige wijze, den lof van het vogelschieten, en de Boerenkermis van rotgans, de meesterstukken van jan steen en van velen zijner volgelingen, brengen nog heden ten dage menigmaal onze lachspieren in beweging.
III. Bepalen wij ons nu nog eenige oogenblikken bij het tegenwoordig geslacht, en vergelijken wij onze vreugde, onze volksvermaken met die van vroegere dagen. Wij zullen alsdan een tafereel aanschouwen van statigen, plegtigen ernst, van menschelijke praalzucht en zoogenaamde wijsheid, welke aan het belagchelijke grenst, alle ligchamelijke oefening als bespottelijk voorstelt en beneden de waardigheid van den geest verklaart, de onschuldigste spelen voor kinderachtige jongenskuren uitmaakt, en, in grenzelooze deftigheid, alleen op het voetspoor van verstand en beschaving voortwandelende, tot een stelsel heeft aangenomen, dat het gebrek aan opvoeding verraadt, in het openbaar luidruchtig vrolijk te zijn, ja zelfs te lagchen; - van een geslacht, dat, te wijs voor de bevallige losheid der Franschen, en niet dwaas genoeg voor den bizarren ernst der Engelschen, en, een en ander echter somwijlen beurtelings naäpende, zich niet zelden zeer onhandig beweegt in het zondagspak der mode, en, zoo voortgaande, al spoedig geen schijn of schaduw meer bezitten zal van iets, dat men gewoon is volkskarakter te noemen.

{==232==} {>>pagina-aanduiding<<}

Ja, G.H., verzwijgen wij het elkander niet, onze tournooivelden, onze malie- of kaatsbanen bestaan nog alleen in naam; de openbare speelplaatsen onzer jeugd, daarvoor opzettelijk bestemd, zijn ontwijd en aan de eigenbaat der steden opgeofferd. De landelijke vreugde is geweken. Op zon- en feestdagen schijnen de dorpen onbevolkt, daar de landlieden zich in de kroegen hebben opgehoopt, en alle landelijke vreugde schijnen te verzaken. In en buiten onze steden mogen wij ook al eenige meerdere beweging beschouwen, op de keper bezien blijft de zaak hetzelfde.
In de voornaamste steden van ons vaderland zijn de schuttersdoelen vervangen door paleizen, welke op kolommen rusten, en in welker rijkverlichte zalen slechts glazen, grog en speel- of dobbeltafels gevonden worden. Op ieder uur van den dag schier zijn de tallooze kroegen in alle steden opgevuld met bezoekers, en de gulden middelstand, aan eigen haard geboeid, van vele publieke uitspanningen verstoken, krijgt nimmer gelegenheid, om den ernst met heilzame vrolijkheid af te wisselen. Maar, heeft niet elk de bevoegdheid, om in zijne eigene woning een' tempel der vreugde te stichten? Welaan dan, daar binnen getreden! Der spelende jeugd, verstoken en verjaagd van het lagchende veld, haar vroeger bij uitsluiting tot het spel afgestaan, wordt, als 't ware, met den paplepel ingegeven, dat het spelen op de straat of op het veld niet fatsoenlijk of betamelijk is. Men gaat verder, en ontsteelt haar vaak de uren, aan de vreugd toekomende, om haren geest te beschaven, en overlaadt haar niet zelden met bezigheden, welke hare krachten te boven gaan. De knaap en het meisje hebben naauwelijks den ouderdom van 8 of 10 jaren bereikt, of zij achten zich beleedigd, wanneer men hen aan eenig spel herinnert, als daarboven verre verheven; ook zijn deze spelen veel te wild, en te weinig in overeenstemming met de kleeding, welke gevaar zoude loopen van bedorven te worden, en zoo doende wordt de ontwikkeling der ligchamelijke krachten aan de ontwikkeling van den geest opgeofferd. Het is de grootste wijsheid

{==233==} {>>pagina-aanduiding<<}
op zijn' tijd eens gek te kunnen wezen, was eenmaal de taal van een' wijsgeer uit vroegere eeuwen. Maar de groote cicero moet thans onderdoen voor onze 8 à 10 jarige philosophen, als hij, van scipio en laelius sprekende, zegt: ‘Van beiden, naar mijn oordeel de wijssten der Romeinen, is het bekend, dat zij, in oogenblikken van uitspanning en vrolijkheid, wonderlijk kinderachtig konden wezen.’
Is nu de jeugd reeds zoo verre verheven boven de wijsheid van eenen scipio en laelius, wat mogen wij dan ten opzigte van hunne ouders hieruit afleiden? Vonden wij onze voorouders beminnelijk in hunne mededeelzaamheid bij hunne genoegens, vonden wij daarin dat beginsel van liefde, 't welk alle leden der burgermaatschappij als één groot huisgezin beschouwt, moeten wij dan niet dikwijls de oogen schaamrood nederslaan, als wij aan hen gedenken? Wij, die ons schamen in het openbaar vrolijk te zijn; wij, die ons opsluiten in onze woningen, om, zoo als men zegt, geen burengerucht te maken; wij, die ligtzinnig alle voorvaderlijke gebruiken afzweren, omdat eene grillige mode, uit andere landen tot ons overgewaaid, ons dezelve verbiedt; wij, eindelijk, die maatschappijen oprigten tot nut van 't algemeen, maar de mindere standen, als eene lagere soort van wezens, van onze tafels, uit onze vertrekken verbannen, hen uitsluiten van alle deelneming in onze huiselijke en openbare genoegens, en hun alzoo alle gelegenheid benemen, om zich onze meerdere beschaving ten nutte te maken.
Ik wenschte wel eens te weten, of de kinderen der behoeftigen, toen zij met onze voorouders van alle standen op het open veld speelden, tot zulk eenen trap van onzedelijkheid waren afgedaald, als thans in de eeuw van afscheiding.
Vanwaar deze geweldige afwijking van de zeden en gewoonten onzer voorvaderen, deze overgegevene zucht tot navolging van vreemden? Het zijn de gevolgen van de staatkundige omwentelingen, welke ons vaderland in de laatste jaren heeft ondergaan. Wij hebben een' tijd be-
{==234==} {>>pagina-aanduiding<<}
leefd, waarin de willekeur van eenen vreemden overheerscher ons zelfs het denkbeeld aan genot ontroofde, door onze welvaart te verwoesten en de bronnen van ons bestaan geheel te doen opdroogen. Het tegenwoordig geslacht heeft geene spelen geleerd, maar wel inspanning; geene vrolijkheid, maar wel ernst, en de smaak heeft eene verkeerde rigting genomen. Intusschen die dagen van kommer zijn geweken, onze welvaart is herleefd, onze bronnen van bestaan zijn vermenigvuldigd; maar helaas! de onschuldige genoegens van het leven zijn niet met dezelve teruggekeerd. Onze vermaken hebben het volkskarakter verloren. Wij kweeken al spelende geene moedige verdedigers van den vaderlandschen bodem, geene kloeke zeelieden of ondernemende kooplieden meer; maar een zwak geslacht, rijk in kennis, maar arm in ligchaamskracht.
Slechts eenmaal in mijn leven kan ik mij herinneren een volksfeest eenigzins van den ouden stempel te hebben bijgewoond, en het zijn mijne waarnemingen op dat feest, aan welke ik mijne wijze van zien dankwijt. Het was het eeuwfeest der boekdrukkunst. Toen verzonken de deftigheid, de rang, de rijkdom, de geleerdheid, de roem van de feestgenooten onder de duizenden, welke zamengevloeid waren, in het niet. Ieder wist, ieder gevoelde, dat zijn eigen persoontje hier weinig in aanmerking kwam, en koos dus het beste deel, door zich van die vreugde zooveel mogelijk toe te eigenen. Die vreugde was dan ook algemeen, en het was onmogelijk overal afgescheiden te blijven van het gemeen. En hoe gedroeg zich dat gemeen zelf? Geene zedelooze taal werd er gehoord, geen beschonkene gezien, geene opschudding vernomen. Een' befaamden drinkebroêr zelfs hoorde ik iemand, die zijne verbazing te kennen gaf hem nuchter te zien, antwoorden: ‘Wel man! mij bezuipen kan ik altijd, maar dit alles zie ik in mijn leven niet weêr.’ - Nu dan, G.H., laat ons aan de mindere klasse nuttige uitspanning geven, en de ledigheid bij hare vermaken zal haar geen duivels-oorkussen worden. De arbeidende klasse behoeft eenen sterken prikkel in hare vermaken; welaan dan, dat zulks het spel en niet de drank

{==235==} {>>pagina-aanduiding<<}
zij! Laat hen spelen, en wij zullen aanschouwen, weldra medespelers zijn, en alzoo min of meer terugkeeren tot datgene, wat wij in onze voorvaderen moeten prijzen.
Laat ons intusschen dit niet opschrijven bij de vrome wenschen. Laat ons niet, in het gevoel onzer onmagt, daarin gelaten berusten. Ik erken het, met den besten wil is het moeijelijk, den geest van een volk eene andere rigting te doen nemen. Voor afzonderlijke leden der maatschappij is zulks zelfs misschien onuitvoerlijk. Maar bestaat dan die maatschappij niet meer, welke zich uitsluitend met de bevordering van het nut van 't algemeen belast, en zijn velen onzer niet aan derzelver belangen verbonden? Dezer maatschappij toch zoude het mindere moeite kosten daarin het goede te bevorderen, en het zou mij verwonderen, als de drukkosten van werkjes, aan de beschaving van den gemeenen man gewijd, welke schaars gelezen worden, eenmaal op het altaar der volksvreugde geofferd, geene betere uitwerksels hadden. Alleen die maatschappij kan, door hare uitgebreidheid, in weinige jaren, met hoogst eenvoudige en weinig kostbare middelen, de verdwenen vreugde terugroepen, onze dorpen en steden op zonen feestdagen de verlorene vrolijkheid hergeven, en alzoo krachtdadig medewerken tot herstelling van het evenwigt tusschen ligchaamsvermaak en geestinspanning. En gij, G.H., voor zoo verre gij mijn gevoelen deelt, o! laat elk onzer uit liefde voor zijne nakomelingen medewerken tot het goede doel. Al gaat ons dan ook het spel een weinig onhandig af, verliezen wij toch nooit de ligchamelijke belangen onzer kinderen uit het oog. Laat ons hun toch de kinderschoenen niet al te vroeg uittrekken, en hun de vreugde rooven, aan hunne jaren eigen. Laat ons nimmer uit het oog verliezen, dat een kloeke geest in een zwak ligchaam slecht gehuisvest is. Ik heb meermalen hooren beweren, dat de meer en meer toenemende borstkwalen meestal de gevolgen zijn van eene al te delikate constructie onzer in- en uitwendige ligchaamsdeelen. Wel nu, laat ons dat delikate vaarwel zeggen. Dan liever een weinig eelt in de handen, welke den bal slaan, een bruin gelaat,

{==236==} {>>pagina-aanduiding<<}
in het open veld door de zon geroosterd, en grove spieren, die ons beter beschutten tegen de afwisseling van het klimaat, dan de kunstwarmte onzer vertrekken, welke slechts eene vale kamerkleur op de aangezigten onzer jeugd achterlaat.
Welaan dan, G.H., laat ons niet bestendig voortgaan op dien weg van dwaze hoovaardij en ijdele weelde, waaraan de onschuldige genoegens des levens zoo lang reeds zijn opgeofferd geworden! Laat ons, om ons zelv' en om onzer kinderen wille, het oude volkskarakter hernemen; maar gezuiverd van alle ruwheid, en veredeld door die ware beschaving, welke al wat nuttig, edel en schoon is tracht te bevorderen, zonder zich aan schijnbeelden te verslaven, welke het hart ledig laten en het ligchaam verzwakken! Dan zullen wij nog eens in de oogen onzer naburen een zelfstandig volk uitmaken, en meer hunne belangstelling en bewondering opwekken, dan door de mislukte navolging van hunne zeden en gewoonten. Dan zal het gezegde van een' onzer groote Dichters gelogenstraft worden, als hij, van het voorgeslacht sprekende, zich dus laat hooren:

‘Toen wilde men gelukkig zijn, 
Thans schijnen het te wezen.’ 

Dec. 1841.

Abd-el-Kader's secretaris.

In het laatst des vorigen jaars bevond de secretaris van abd-el-kader zich te Parijs. Het is een jongman, omstreeks 25 jaren oud, van Belgische afkomst, en begaafd met eene levendigheid van geest en gemoed, zoo als zelden het eigen der lieden van zijn geboorteland is. Het is bijna tien jaren geleden, sedert de Emir hem in zijne dienst genomen heeft, en thans, nu hij door dit Arabisch opperhoofd in al deszelfs denkbeelden en ontwerpen ingewijd geworden is en hem op al deszelfs menigvuldige togten begeleid heeft, heeft hij voor hem eene bewondering en verknochtheid opgevat, welker opregtheid boven allen twijfel verheven is.

{==237==} {>>pagina-aanduiding<<}
Omtrent een half jaar geleden had hij zijnen gebieder verlaten. Gedreven door den wensch, om nog eenmaal zijne verwanten weder te zien, verzocht hij den Emir om een tijdelijk verlof, hetgeen deze hem oogenblikkelijk toestond, zonder zich in het minst door de bedenking te laten weêrhouden, welk ongerijf en gevaar voor hem uit de afwezigheid van dit jonge mensch ontstaan konden, dat tien jaren lang onafgebroken zijn gezelschapper en de medeweter zijner geheimen geweest was. Alvorens naar den Emir terug te keeren, had nu de jonge Belgiër ook nog Parijs willen bezoeken en er ettelijke dagen vertoeven. Gelijk men ligt kan denken, werd hij aldaar het voorwerp der algemeene oplettendheid, en hij deed ook niets, om zich aan de nieuwsgierigheid dergenen te onttrekken, die zoo gaarne van hem naauwkeurige inlichtingen wenschten te erlangen omtrent den geduchtsten tegenstander, dien Frankrijk nog in het noorden van Afrika te bestrijden gehad heeft. Bereidwillig en met een eigenaardig welgevallen vertelde hij eene menigte trekken uit het bijzondere leven van abd-el-kader, maar desniettemin nam hij de onschendbaarste geheimhouding in acht, zoodra men het gesprek op deszelfs staatkundige oogmerken brengen wilde. Het belangrijkste, hetwelk men van den jongen man heeft kunnen erlangen, is, dat abd-el-kader steeds van den kant van Engeland ondersteuning in zijne worsteling tegen Frankrijks overmagt gevonden heeft (*), en dat alle krijgsbenoodigdheden van den Emir hem uit Engeland geworden zijn. Hij voegde hier nog bij, dat de Fransche regering te dezen opzigte wel kennis van de volle waarheid dragen moest, daar zij, door het opligten van de Smala des Emirs, in bezit van brieven geraakt was, die hieromtrent ook niet den geringsten twijfel kunnen overlaten. Naar hetgeen dit jonge mensch zeide, is abd-el-kader verre verwijderd, al zijne hulpbronnen uitgeput

{==238==} {>>pagina-aanduiding<<}
te hebben; integendeel oefent hij zulk eenen invloed over de Muzelmannen uit, dat, wanneer hij zulks oordeelen mogt met zijne belangen te strooken, hij nog steeds in staat zou zijn, de groote meerderheid der stammen tegen de Fransche heerschappij in opstand te brengen. Abd-el-kader betaalt zijnen geheimschrijver, wien hij overigens vrije woning en kost verschaft, eene maandelijksche bezoldiging van 50 francs. Een geheel andere beweegreden dan baatzucht is het dus, welke dezen laatste genoopt heeft, tien jaren lang al de gevaren en ongemakken van zijnen gebieder te deelen. Het is de bewonderingwaardige geest van dezen inderdaad buitengewonen man, die den jongen Belgiër aanlokte en aan zijnen persoon als geboeid hield. Hij ziet in abd-el-kader eenen tweeden napoleon, en is er trotsch op, in zijne dienst te staan.

IJs-oogst in Noord-Amerika.

IJs is voor Noord-Amerika een aanmerkelijk handelsartikel geworden. Zestigduizend ton daarvan wordt jaarlijks van Boston naar Oost- en Westindie en in den laatsten tijd ook naar Engeland gezonden; en, daar het inpakken dezer waar slechts in zaagsel geschiedt, zoo wordt ook hierin een niet onbeduidende handel gedreven. De ijshuizen aan de meren zijn ontzettend groote gebouwen, die soms elk tot zesduizend tonnen ijs kunnen bevatten; menige derzelve beslaan een geheele morgen gronds. Deze gebouwen hebben dubbele wanden, en de twee voet breede ruimte tusschen dezelve is met zaagsel gevuld, welke stof noch lucht noch warmte doorlaat. Tot het uitzagen van het ijs heeft men opzettelijk ingerigte werktuigen, die naar akkerploegen gelijken en door een paard getrokken worden. Het ijs zelf, dat tot uitvoer bestemd is, moet volkomen zuiver van sneeuw gehouden worden. Veertig man met twaalf paarden kunnen op éénen dag 400 ton ijs inzamelen. Zoo het weder gunstig is, ziet men niet zelden honderd menschen te gelijk met dezen arbeid bezig, en in drie weken tijds is geheel de ijsoogst, ten bedrage van ongeveer 200,000 ton, binnengebragt. In menige winters echter valt het uiterst moeijelijk, de noodige hoeveelheid in te zamelen, daar soms regen of dooi het werk van weken lang vernielt en het ijs ongeschikt

{==239==} {>>pagina-aanduiding<<}
tot verzending maakt; of wel het sneeuwt op den ijsvloer, en zij, die er aan werken, zijn niet in staat het ijs zuiver te houden. Vriest de sneeuw er op vast, zoo krijgt het eene korst van sneeuwijs, hetwelk geene waarde heeft en door eene bijzonder daartoe ingerigte machine van het hechtere ijs, dikwerf meer dan een palm diep, weder afgeschaafd moet worden. Het ijs wordt vervolgens langs de spoorwegen verzonden. Elk ijshuis bezit een' eigen spoorweg, die tot naar den algemeenen spoorweg loopt, en het ijs wordt in opzettelijk daartoe gebouwde wagens naar Boston gevoerd. De werktuigen, het gereedschap, de gebouwen, de aanleg en het onderhoud van spoorwegen tot het oefenen van dezen nijverheidstak vereischen groote kosten, en het mislukken van eenen ijs-oogst is dus in Amerika steeds een groot ongeluk.

Twee jonge wilden in de opera te Parijs.

In den herfst des vorigen jaars had in de groote Opera te Parijs, niet op het tooneel, maar in de zaal, een voorval plaats, hetwelk de algemeene oplettendheid wekte. Een paar jonge wilden, die in eene loge van den tweeden rang plaats namen, trokken, door den vreemden vorm van hun gelaat en door hun zonderling voorkomen, aller oogen tot zich. Deze beide jonge wilden - man en vrouw - door den bekenden reiziger, den Heer porte, uit de binnenlanden van Brazilië naar Europa gebragt, behooren tot den stam der Nakionuk, welke een deel der groep van volksstammen uitmaakt, waaraan de Portugezen den naam van Botokuden gegeven hebben. Deze naam is afkomstig van de gewoonte, die onder alle tot deze volksstammen behoorende gezinnen heerscht, om in hunne onderlippen en oorlapjes eene soort van houten stoppen of deuvikken te dragen, die in het Portugeesch botoque of batoque genoemd worden. Zij zelven noemen het in de ooren gedragen sieraad guemetok en dat in den mond guimona. Dit zonderlinge versiersel wordt bij de meeste stammen beide door mans en vrouwen gedragen, en het wordt bij hen voor een' uitnemenden tooi gehouden, wanneer die houten stoppen regt groot zijn. In den stam der Nakionuk evenwel wordt de guemetok alleen door de mans, de guimona alleen door de vrouwen gedragen. Me-
{==240==} {>>pagina-aanduiding<<}
nigmaal komt het voor, dat de onderlip van eene jonge wilde door het gebruik der guimona in hare gansche hoogte gespleten is, en dat twee aan weêrszijde van den mond afhangende lappen de tanden van het onderste kakebeen blootlaten, zoodat daardoor het gelaat dier wilden eene zeer zonderlinge uitdrukking verkrijgt. De mans zetten, wanneer zij den guemetok niet aanhebben, de oorlapjes achter
het kraakbeenig deel van het oor vast. De guemetok vindt met gemak plaats in eene opening, welke van gelijke soort is als die, waarin onze dames hare oorsieraden dragen, doch met dit onderscheid, dat die opening door een stuk hout van niet minder dan 1⅔ duim Rijnlands op eene verbazende wijs verwijd is. - De wilden van dezen stam leven, in het binnenste der bosschen, in eenen staat van volstrekte naaktheid. Zij beschilderen zich, met hulp van het sap uit verscheidene planten, het aangezigt en de borst met lijnen van verschillende kleuren; eene beschildering, die niet lang stand houdt en van het tatoeëeren zeer veel verschilt. Zij voeden zich uitsluitend met hetgeen de jagt hun verschaft; evenwel eten zij ook somwijlen menschenvleesch, doch slechts in het geval van den uitersten nood. Met de stammen, hunne naburen, leven zij in aanhoudende vijandschap; doch desniettegenstaande zijn zij zeer zachtzinnig van aard, en de Heer porte heeft zonder hinder verscheidene jaren in hun midden kunnen doorbrengen. De beide door hem medegebragte wilden zijn hem volkomen vrijwillig gevolgd, in de hoop van aan hunne verwanten wapenen en andere dingen, die bij hen, gelijk bij andere wilden, in groote achting staan, te kunnen medebrengen. De man is ernstig, zwijgend en tamelijk onverschillig; de vrouw daarentegen snapachtig en ligt bewegelijk; de aanraking met beschaafde volken heeft bij haar reeds een gevoel van koketterie doen ontwaken. Men heeft van dit gevoel partij willen trekken, om haar te bewegen, zich, door middel eener eenvoudige kuustbewerking, gelijk aan die, welke men tot het heelen der hazenlippen aanwendt, van de door het splijten der onderlip ontstane misvorming te laten genezen. Zij scheen ook in te willigen; maar telken male dat men tot de uitvoering wilde overgaan, maakte zij de verrigting door hare bewegingen onmogelijk. Gelukt het eindelijk evenwel, haar er toe te brengen, zoo is men voornemens
slechts de afhangende lappen weder opstaande te maken, doch zonder de opening

{==241==} {>>pagina-aanduiding<<}
geheel te sluiten, welke aan de jonge wilde eene soort van nationaal kenmerk bijzet. Den juisten ouderdom der twee jonge lieden kent men niet naauwkeurig; zij schijnen ongeveer zeventien jaren oud te zijn. Hunne huid heeft eene koperkleur; doch dit belet niet, dat men bij hen een' ligten blos in het aangezigt kan opmerken, wanneer door eenige oorzaak hun gemoed in beweging gebragt is. De man, nog niet geheel volwassen, schijnt eene middelbare ligchaamslengte te zullen bereiken. De vrouw is klein; haar boezem is volkomen ontwikkeld; hare leden zijn dun. Beiden hebben ongekroesd haar, dat zij kort dragen. De tot dezen stam behoorenden snijden zich het haar met eenige plompe stukken ijzer af, die zij als een' kostbaren schat bewaren. Hun groot, tamelijk welgevormd hoofd draagt geenszins den stempel der lagere rassen. De jonge vrouw droeg in de Opera een' groenen bril, om hare oogen tegen de te sterke schittering der lichtkroon en der voetlichten te beschutten. - Men heeft beiden gewend, eenige kleedingstukken te dragen. De man draagt zonder weêrzin broek en buis; de vrouw daarentegen klaagt dikwijls over den dwang, dien het kleed, dat zij aanheeft en dat toch in geenen deele naauwsluitend is, haar veroorzaakt. Beiden bedienen zich van al het bij ons gebruikelijke gereedschap, zonder verbazing of verlegenheid te toonen. Het gezigt der groote monumenten, welke wij wonderen der beschaving noemen, schijnt op hen slechts zeer geringen indruk te maken. Over het algemeen bevatten zij zeer bezwaarlijk de denkbeelden van een geheel, terwijl zij zich met ongemeene scherpzinnigheid een begrip weten te maken van al de bijzonderheden, hetgeen trouwens met den lagen stand hunner beschaving en taal overeenstemt. Zoo hebben zij, bij voorbeeld, geen woord, om het algemeene denkbeeld van eenen boom uit te drukken; integendeel duiden zij elken boom op zichzelv' met eenen verschillenden naam aan. Zij zijn zeer aandoenlijk voor muzijk en beminnen vooral de eenvoudige,
lieftallige wijzen. Men was zeer verlangende te zien, welk een' indruk het schouwspel der Opera op hen maken zou. Omgeven door de pracht der zaal en van het eerste lyrische tooneel van Frankrijk, werd nogtans hunne oplettendheid en deelneming levendig aangedaau door de tegenwoordigheid van eenen der aanschouwers, dien zij kenden; inzonderheid echter wekten de bewegingen van den maatslaanden orkestmeester hunne oplettendheid. Meer

{==242==} {>>pagina-aanduiding<<}
dan eenmaal bootste de vrouw, met een' harer armen, de gebaren van den Heer habeneck na. - Toen men de beide wilden in den Plantentuin bragt, betuigden zij de grootste vreugde bij het herkennen der boomen van hun vaderland. - Deze twee wilden zijn ondertusschen met geenerhande bedoeling van winst, zelfs niet voor de wetenschap, naar Frankrijk gebragt. Ongetwijfeld is het voor deze laatste van geen gering belang, deze in den natuurstaat levende wezens, wat het ligchamelijke, verstandelijke en zedelijke betreft, te kunnen bestuderen; maar deze studiën worden met alle sparing ondernomen, waarop menschelijke wezens regt hebben, en derzelver hoofddoel blijft het belang der personen zelven en dat van hun ras. Reeds hebben de akademie van wetenschappen en het bestuur van den Plantentuin de beide wilden onder hunne bescherming genomen, en voorzeker zal de regering van haren kant den Heere porte behulpzaam zijn, om aan zijne beschermelingen de hun ontbrekende vorming en onderwijs te doen geworden, ten einde hen naderhand, als apostels der beschaving, naar hunne broederen te kunnen terugzenden.

Nicht Emilia. (*)

Toen ik zestien jaren oud was, verbeeldde ik mij smoorlijk verliefd te zijn op een mooi nichtje, wier voornaam emilia was. Zij was juist zulk een nichtje, waarop, geloof ik, alle knapen verlieven; zij was drie jaren ouder dan ik, en niet alleen een zeer mooi, maar ook een zeer vrolijk en goedhartig meisje, en in spijt van al mijne pogingen keek haar lagchend gelaat met een' rijken overvloed van zwarte krullen onophoudelijk mij uit mijn schoolboek aan, zonder

{==243==} {>>pagina-aanduiding<<}
dat die spokerij in het minste werd verhinderd door den afstand van eenige mijlen, die hare woning van mijne school verwijderd was. Ik was vreeselijk geërgerd, toen ik haar voorgenomen huwelijk vernam met eenen dorpspredikant, die omstreeks tien jaren ouder was, dan zij; en ofschoon Mevrouw algernon parke, dat was de naam, dien zij thans droeg, mij verscheidene mooije brieven schreef, om mij uit te noodigen, om haar in haren huwelijksstaat te komen bezoeken, zoo duurde het toch, totdat zij moeder en ik student geworden was, voor dat ik besluiten kon aan hare uitnoodiging te voldoen. Mijne reis was toen toevallig; maar toen ik hare woning binnentrad, verwelkomde zij mij zoo hartelijk en zag er, ondanks het kind, dat over den vloer kroop, nog zoo geheel uit als de emilia van vroegere dagen, dat ik mij zelven mijn verzuim verweet, en besloot het goed te maken door zoo veel tijd, als ik kon, in de pastorij door te brengen.
Haar echtgenoot, de eerwaarde algernon parke, was een van die menschen, waarin men wel behagen moet vinden, en met wie het toch onmogelijk is, zeer vertrouwelijk te worden. Hij was van voorkomen, rijzig, welgemaakt en hoogfatsoenlijk; hij was een uitstekend geleerde, had veel gereisd, en zijne algemeene kennis was, of scheen althans aan eenen jongman van negentien jaren zeer uitgebreid. Maar hij had eene groote mate van trotschheid, en ofschoon zijne ontvangst en manieren niet vriendelijker of gastvrijer konden zijn, ik voelde toch onwillekeurig, dat hij mijn gezelschap eerder duldde, dan zocht. Dikwijls heb ik later ook gedacht, dat ik deze zijne geringschatting aan verkeerde oorzaken toeschreef; want het gebabbel van iemand van mijne jaren en van mijn karakter zal naar alle waarschijnlijkheid onbeduidend genoeg zijn geweest, vooral in die dagen, toen het onderwijs der jonge lieden niet weinig te wenschen overliet. Intusschen, de Heer parke heette mij altijd hartelijk welkom in zijne woning, en zoo lang ik daar was, zagen wij elkander doorgaans enkel bij den maaltijd en de overige uren van gezelligheid. Er was in de buurt uitstekende gelegenheid om te visschen en te jagen, en ofschoon ik een groot gedeelte van mijnen tijd bij mijne nicht doorbragt, een goed deel was ook aan mijne honden, mijn jagtgeveer en vischgerij toegewijd. Ik vond de pastorij over he geheel eene aangename plaats.

{==244==} {>>pagina-aanduiding<<}

Het huis zelf had weinig, dat het aanbeval, behalve deszelfs grootte en ligging; want het was een van die onoogelijke gebouwen, die gesticht werden in de dagen, toen alles goedkoop te krijgen was, behalve bouwkunstige talenten. Het was een hoog en ruim huis, vol wenteltrappen en kruisgangen met deuren, die open gingen, waar men dit het minste zou verwachten, en met lange gaanderijen zonder eenige opening, dan aan de beide einden. De kamers waren meest alle luchtig en hoog van verdieping; maar zij hadden toch iets sombers en verlatens, dat dikwijls, vooral in donkere namiddagen, den geest ter neder drukte. De bewoners waren natuurlijk door het gebruik vrij wel bekend geworden met de kamers, die bewoond werden, nagenoeg een derde van het geheele aantal; een vreemdeling leerde langzamerhand den naasten weg van zijne slaapkamer naar de eet- of zitkamer, maar ik geloof niet, dat iemand een juist begrip had van de verdeeling der ongebruikte vertrekken. Twee of drie der bedienden hadden hunne eigene wijze van handelen in de zeldzame gevallen, waarin deze onbekende streken moesten worden bezocht; en ik zelf, die in den trots van geometrische geleerdheid mij vrijwillig had aangeboden om eenen platten grond van het geheel te maken, moest het eindelijk opgeven bij de menigte van hokken en kamertjes, die ik bij toeval vond en later niet terug kon vinden. Ik wreekte mij op het gebouw, door het eene proeve van dronkemansbouwkunst te noemen.
Gij zult misschien zeggen, dat mijn toon te ligtzinnig is voor een verhaal, dat van treurigen aard is; maar ik beijver mij, om u den indruk weder te geven, dien het tooneel en de gebeurtenissen achtereenvolgens op mij maakten. Ik keerde naar de pastorij terug, zoo dikwijls mijne studiën het mij toelieten, en het was bij mijn derde bezoek, dat ik eene zonderlinge verandering in algernon parke opmerkte.
Zijn gedrag jegens mij was even hartelijk en vriendschappelijk, als vroeger; de verandering lag in zijn gedrag jegens emilia. Heb ik u gezegd, dat zijne manieren omtrent haar te voren gekenmerkt stonden door de ijverigste oplettendheid, maar dat er die teederheid van innige genegenheid aan ontbrak, welke ik had verwacht te zullen vinden, en welke hare jeugd en buitengewone schoonheid, vereenigd met hare bewonderende liefde voor hem, aan een trotscher en koeler man, dan parke, zou hebben kunnen ontlokken? Met één

{==245==} {>>pagina-aanduiding<<}
woord, ik had niet regt geweten, of ik mij verheugen zou, dan of ik boos zou worden, omdat ik zag, dat algernon het beminnelijke meisje niet aanbad, hetwelk in mijn oog de volmaaktheid zelve was. Doch nu was alles veranderd, en in de plaats van de bedaarde en beleefde oplettendheid, die algernon tot dusverre aan zijne vrouw had betoond, was er eene bezorgdheid en teederheid gekomen als van den vurigen minnaar; hij was onophoudelijk aan hare zijde, hij lette op ieder woord, dat zij sprak, op iedere beweging, die zij maakte; eene onafgebrokene en onvermoeide hulde, die, gelijk het mij voorkwam, beter zou hebben gevoegd bij de korte en gloeijende vrijerij van eenen jongen Italiaanschen kunstenaar, die door zijne liefde, zijne kunst en zijnen hemel in gloed was gezet, dan bij het huwelijk van eenen Engelschen predikant van rijpere jaren en bedaard karakter. Het verschijnsel wekte mijne bijzondere nieuwsgierigheid op. Ik zocht er gewone verklaringen voor, maar te vergeefs. Ik had te zijner tijd, gelijk van zelf spreekt, de noodige inlichtingen gekregen met betrekking tot den verwonderlijken invloed, dien de vrouw door de eer der moederschap over haren echtgenoot verkrijgt. Emilia, het is waar, had voor de tweede maal haar gezin vergroot, en twee schooner kinderen, dan de kleine louiza en henry parke, heb ik nooit gezien. Maar de innigheid van algernon voor zijne vrouw was nu zoo boven mate, ja zoo onverstandig groot, dat zelfs die geheimzinnige invloed, waarover ik zoo even sprak, ook dan, wanneer die zich het sterkst liet gevoelen, niet voldoende was, om zijn gedrag jegens haar te verklaren. In gewone zaken was hij niet veranderd, behalve dat hij meer de gezelligheid opzocht, dan hij plagt te doen. Voor zoo veel dit mij zelven betrof, schreef ik het, met de beminnelijke zelfsbehagelijkheid der jeugd, aan mijne eigene vermeerderde gaven van
redenering toe. Een ding merkte ik op; hij sprak met veel meer snelheid, dan bij mijne vroegere bezoeken.
De kinderen waren allerliefst. Louiza, de oudste, die ik bij mijn eerste bezoek in de pastorij op den grond had zien rondkruipen, was nu een vrolijk klein engeltje van vier jaren, een afdruk in het klein van de schoone trekken harer moeder, maar met een' overvloed van blond haar en met donkerblaauwe oogen. Haar heldere lach was altijd gereed, om mij welkom te heeten; ik was haar verklaarde lieveling,

{==246==} {>>pagina-aanduiding<<}
vriend en vertrouwde. Zij hield, geloof ik, hartelijk veel van mij, maar zij aanbad de honden, die mijne onafscheidelijke metgezellen waren. Hunne vriendelijke liefkozingen waren haar genot, en het beeld van de wilde kleine, die lagchende den statigen, maar geduldigen ponto of sancho bij ooren of staart trok, staat mij zoo levendig voor den geest, alsof er geen zestig jaren tusschen beide waren verloopen. Henry was een jaar jonger, dan zijne zuster, en haar tegenbeeld in alles, behalve schoonheid. Zijne ernstige zachtheid voegde volkomen bij zijn voorkomen; en zijne rustigheid, vooral wanneer de vrolijkheid van louiza zich daarbij voegde, was zeer innemend. Ook hij was een groot vriend van de honden, maar terwijl het louiza's lust was, ze tot duizend grappen aan te hitsen en allerlei sprongen te laten maken, plagt haar broeder uren lang te liggen met den eenen hond tot hoofdkussen, en met den kop van den anderen op zijnen schoot. Ik heb u thans in mijne magt, gij moet mijn miniatuurschilderen mij ten goede houden, het behoort bij het geheel.
De liefde en teederheid van mijne nicht voor hare schoone kinderen was zeer groot, en wedijverde met die van algernon voor haar zelve; maar zij was zoo natuurlijk en zoo bevallig, dat ik, schoon in eenen leeftijd, waarin het dwaze oog van den knaap niet altijd behagen schept in de innigheid van moederlijke liefde, toch betooverd was door de liefde, die emilia aan haar kroost bewees. Algernon's gedrag omtrent de kinderen was onverklaarbaar. Hij kon hen eene lange poos met blikken van genegenheid en genot aanstaren; maar hij week telkens voor hunne aanraking of nadering terug, en vermeed op eene zonderlinge wijze den morgen- en avondkus, waarmede zij gewoon waren geweest hem te begroeten. Eens, toen emilia onverwacht het gelaat van haren zoon tegen dat van zijnen vader drukte, werd deze doodsbleek en verliet schielijk de kamer. Zij herhaalde hare proeve niet; het mislukken daarvan was misschien het eenige, waardoor welligt maanden lang algernon tegen haren minsten wensch handelde. Zijne innige teederbeid bleef onverminderd.
Mijn vierde bezoek - het was mijn laatste - werd voorafgegaan door eene kleine omstandigheid, waarop ik geen acht sloeg, voordat volgende gebeurtenissen mij iedere schakel van de keten deden nagaan. Ik schreef uit Oxford,

{==247==} {>>pagina-aanduiding<<}
om mijn aanstaand bezoek aan te kondigen, en gelijk ik dikwijls had gedaan, ik adresseerde mijnen brief aan mijne kleine vriendin louiza, die, zoo als van zelf spreekt, geen enkele letter van den inhoud kon lezen, maar in wier naam hare moeder dan wel eens plagt te antwoorden. Ik dacht niet meer aan die nietsbeduidende aardigheid, totdat het antwoord kwam, door algernon zelven geschreven. Zijne uitnoodiging was even hartelijk, als gewoonlijk, maar tot mijne verwondering was er het volgende naschrift bijgevoegd: ‘Waarom schrijft gij aan iemand, die in alle opzigten zoo verre beneden u staat?’
Ik lachte braaf over dit staaltje van pedante teregtwijzing en was weldra aan de deur der pastorij. Algernon kwam mij te gemoet en scheen verlangende, om mij te spreken, voordat een van de bedienden naderde. Hij gaf haastige bevelen, om voor mijne bagaadje te zorgen, nam mijnen arm en verzocht mij, om met hem den tuin in te wandelen. Ik wilde mij verontschuldigen door te zeggen, dat ik eerst emilia moest toespreken, maar hij bragt daartegen eene of andere voldoende bedenking in en voerde mij naar een kreupelboschje.
Op eens keerde hij zich naar mij toe, en zeide met eene vreemde, heesche stem: ‘Het is eene zonderlinge geschiedenis; is het niet?’
‘Welke geschiedenis? Wat bedoelt gij?’
‘O, 't is waar, 't is waar; gij hebt er nog niet van gehoord. Wel, wij hebben Miss parke verloren.’
‘Goede hemel! Gij meent toch niet - gij kunt toch niet meenen louiza?’ zeide ik.
‘Ja, ik meen haar!’ hernam hij, terwijl hij zijnen mond tot eenen vreeselijken glimlach vertrok.
‘Wat? Is zij dood? Ik ben... Waarom het mij niet geschreven? Waarom laat gij toe, dat ik u in uwe droefheid kom lastig vallen?’ stamelde ik, ter naauwernood wetende, of ik verbazing of deelneming moest uitdrukken; zoo vreemd was zijn gedrag.
‘Geen last hoegenaamd, geen last hoegenaamd,’ zeide hij met eene hooge, maar schorre stem, ‘volstrekt geen last! Neen - en zij is ook niet dood, dat is het beste van het geval, zoo als het mij toeschijnt.’
‘Verloren en niet dood, Mijnheer parke! Om 's hemels wil, zeg mij, wat dit alles beteekent!’

{==248==} {>>pagina-aanduiding<<}

‘Ik het u zeggen! - Ik!’ zeide hij zeer koel, maar terstond van toon veranderende, ging hij voort: ‘Ik heb ongelijk; gij zijt mijn gast. Bij het diner derhalve zal ik met veel genoegen, zoo gij wilt, alle vragen beantwoorden, die gij mij wilt doen.’ Hij draaide zich om en liep letterlijk van mij weg. Ik was te verbaasd, om hem in het eerste oogenblik te volgen; maar toen ik het deed, geloof ik, dat mijn stap even snel was, als de zijne. Aan het eind van het boschje intusschen verscheen een der dienstboden en hield mij staande.
‘O Mijnheer, ik vermoed, dat Mijnheer u iets heeft verhaald.’
‘Ja, ja, anderson, Miss louiza - hij zegt, dat zij verloren is. Wat is er toch gebeurd? Schielijk.’
‘Het is alles waarheid, Mijnheer. Zij is verloren, en de droefheid is Mijnheer in het hoofd geslagen.’ - ‘Droefheid?’ herhaalde ik in grooten twijfel. Ik ging voort met den bediende te ondervragen, die mij verhaalde, dat, nu vijf dagen geleden, omstreeks het midden van den namiddag, louiza verdwenen was. Zoodra zij vermist werd, had men de naauwkeurigste nasporingen gedaan, en iederen hoek van het huis doorzocht. Men vooronderstelde natuurlijk, dat zij in een van de niet gebruikte vertrekken was verdwaald, ofschoon de toegang tot deze sedert den tijd, dat de kinderen konden rondloopen, doorgaans afgesloten was. Bij onderzoek bleek het, dat het kind slechts op eene verdieping had kunnen komen, daar de deuren van al de overige waren gesloten, en de sleutels in algernon's studeerkamer hingen. Die verdieping werd doorzocht, tot dat men er moede van was; men riep, men schreeuwde, men loste zelfs eene pistool, alles werd beproefd, in de hoop, dat louiza hier of daar in eenen verborgen hoek mogt zijn in slaap gevallen. Alles was te vergeefs. De nasporingen buiten 's huis waren even vruchteloos gebleven. Deuren, waar een kind noch over heen noch onder door kon klimmen of kruipen, sloten elken uitgang van den tuin af, en het was bewezen, dat zij niet waren geopend. Geene heidens of andere verdachte personen waren in de nabijheid gezien; en de vreeselijke slotsom van het geheele onderzoek was, dat louiza verloren bleef. Bij verdere ondervraging van anderson vernam ik, dat Mijnheer parke de bedienden bij het zoeken was voorgegaan, en daarbij dien ijver had aan

{==249==} {>>pagina-aanduiding<<}
den dag gelegd, dien men van eenen vader in zulke bedroevende omstandigheden kon verwachten. Hadden de dienstboden geene gissingen van eenigerlei aard? Anderson zeide, dat zij er geene wisten te maken. En mevrouw parke?
Ik trad het huis binnen, en in de bezoekkamer vond ik emilia - maar hoe zeer veranderd van het vrolijke schepsel, dat ik eenige weken te voren had verlaten! Zij was bleek, als een lijk, en hare schoone zwarte lokken hingen wild om haar gelaat. Zij was blijkbaar onder den invloed van vreeselijken angst. In hare armen hield zij haren zoon, dien zij besloten scheen geen oogenblik los te laten. Bij mijn binnentreden zag zij zenuwachtig rond, en in plaats van op te staan of te spreken, klemde zij het kind stuipachtig aan hare borst en zag mij in het gelaat met zulk eene beklagelijke uitdrukking, dat ik mij met droefheid van haar afwendde.
‘Ik ben zoo blijde, dat gij gekomen zijt,’ mompelde zij, terwijl de tranen uit hare oogen stroomden.
In dat oogenblik kwam een vreeselijk denkbeeld in mij op, maar vol verontwaardiging verwierp ik het. Algernon trad haastig binnen, en op nieuw zag ik dat stuipachtige vastklemmen van het kind door de moeder. Hij sprak met zijne gewone hartelijkheid en noodigde mij uit, om mij te gaan kleeden. Ik stemde er in toe, en hij geleidde mij naar mijn vertrek, blijkbaar met het oogmerk, om mij geen oogenblik te verlaten. Gedurende het overige van den dag bleef hij aldus onafgebroken bij mij, zorgvuldig belettende, dat ik met emilia eenig gesprek hield, die gedurende die lange uren in eenen staat van verdooving daar neder zat, maar zonder ooit een oogenblik haar kind los te laten. Naarmate de avond vorderde, keerde dat vreeselijke denkbeeld terug, en het werd eindelijk zoo drukkend, dat ik het niet langer kon uithouden. Ik verontschuldigde mij met ongesteldheid, en verzocht verlof, om mij vroeg naar bed te begeven. Algernon volgde mij naar mijne kamer, en toen ik die binnen trad, merkte ik op, dat de sleutel van buiten zat. Ik nam dien bedaard uit het slot en stak hem van binnen. Parke sloeg mijne handeling gade, maar maakte geene aanmerking en liet mij spoedig aan de eenzaamheid over en aan dat denkbeeld.
Ik had nu tijd, om de voorvallen van den dag te overpeinzen, en terwijl ik dit deed, werd ik beurtelings aangegrepen door eene bedwelmende verbijstering en door angstige opge-
{==250==} {>>pagina-aanduiding<<}
wondenheid. Doch ik zal u enkel met een vlugtig verhaal bezig houden van hetgene volgde. Ik luisterde, totdat ik de deur van algernons slaapkamer hoorde sluiten en het slot omdraaijen. Wetende, dat hij nu voor den nacht in zijne kamer was, sloop ik zachtjes naar beneden naar het vertrek, dat anderson bewoonde. In antwoord op mijn fluisteren opende deze de deur en scheen verligt, toen hij zag, dat ik de bezoeker was.
‘Anderson,’ zeide ik, ‘bezorg mij die sleutels, welke gij zeidet, dat in de studeerkamer van uwen heer hangen.’
Hij zag mij verschrikt aan, maar beloofde het te doen, en ze mij op mijne kamer te zullen brengen. Ik keerde zoo stil mogelijk terug en wachtte zijne komst. Binnen weinige minuten kwam hij aan de deur.
‘Mijnheer, ze zijn er niet meer!’
Mijne gewaarwordingen maakten mij nu schier krankzinnig. Ik stapte woest de kamer op en neder en ging eindelijk in eenen toestand van dadelijke koorts op mijn bed zitten. Het huis was stil als het graf, en het eenige geluid, dat ik hoorde, was de zware toon van de kerkklok, die met lange tusschenpoozen sloeg. Eindelijk drong mijne gejaagde rusteloosheid mij, om zelf de sleutels te gaan zoeken, en het licht opnemende, sloop ik met dit oogmerk uit mijne kamer. Toen ik beneden was gekomen en de deur van de studeerkamer zocht, weêrklonk één lange en vreeselijke gil door het bovenste gedeelte van het huis. Ik vloog den trap op, als ware ik een schuldige, en op de eerste verdieping ontmoette ik onverwacht algernon. Hij was half gekleed en had een licht in de hand.
‘In Godsnaam, zeg mij, wie gilde zoo?’ riep ik uit.
‘Het was niets,’ zeide hij. ‘Leest gij ooit in den Bijbel?’
‘Van tijd tot tijd, van tijd tot tijd... Maar die gil?’
‘Hebt gij ooit gelezen,’ vroeg hij op barschen toon, ‘het vreeselijke boek, waarmede de Bijbel eindigt, het boek der Openbaring?’
‘Ja wel,’ zeide ik; ‘maar mijnheer parke, ik sta er op, om te weten...’
‘Herinnert gij u, wat daar gezegd wordt van den put des afgronds, die geopend wordt? De put des afgronds, ha, ha!’ En hij snelde van mij weg zijne kamer binnen en sloot die op het nachtslot.
Ook ik keerde naar mijne slaapkamer terng in angstige

{==251==} {>>pagina-aanduiding<<}
spanning wakker blijvende. Maar de rust werd niet verder gestoord, en eindelijk brak de lang gewenschte morgen aan. Zoodra het schemerlicht de voorwerpen half zigtbaar begon te doen worden, werd er zachtkens op mijne deur getikt, het was anderson.
‘Mijnheer,’ zeide hij met haperende stem, ‘mij dacht, ik moest nogmaals naar de sleutels gaan zien, en zij waren er nu. Ik wil er een' eed op doen, dat zij sedert middernacht er weder neêrgehangen zijn. Hier zijn zij, Mijnheer!’
Ik greep ze uit zijne hand en wenkte hem mij te volgen. Het licht brak nu spoedig geheel door, terwijl ik de deur opende, die naar de ongebruikte vertrekken geleidde. Behoef ik u te zeggen, dat er nimmer met zooveel ernst gezocht werd naar verborgen schatten of een' ontvlugten gevangene, als waarmede ik nu deze vertrekken en de zolders daarboven doorzocht? Er was nog eene derde verdieping te doorzoeken, en ook deze doorzocht ik te vergeefs. Ik wist ook eigenlijk zelf ter naauwernood, wat ik verwachtte te zullen ontdekken.
Wij stonden in een groot en laag vertrek, door een enkel venster verlicht en geheel ledig. Het was de laatste kamer, gelijk ik meende, op de bovenste verdieping. Ik heb gezegd, dat het huis zeer hoog was, en terwijl ik voor het venster stond, trof het mij, hoe diep de grond beneden lag. Ik keerde mij om, en in het volgende oogenblik kwam een van mijne honden in het vertrek springen. Eensklaps kwam het mij in de gedachten, om hem een spoor te laten opzoeken, en hoe wild ook het denkbeeld scheen, in mijne overspanning gaf ik hem het noodige teeken. Oogenblikkelijk gehoorzaamde hij en snuffelde met vrolijke drift het vertrek rond. Tweemalen ging hij het door en kwam bij mij terng, alsof hij niet begreep, wat ik van hem wilde. Ik zag, dat hij niets kon ontdekken en wilde juist het vertrek verlaten, toen de hond begon te huilen en in blijkbaren angst voor mijne voeten kroop. Wat hij zag of bespeurde, wist ik niet; maar er zijn geheimen in de natuur, die wij niet kunnen ontraadselen. Met een woedend geblaf vloog hij op den muur tegen mij over aan. Deze was van planken, en ik kon geen teeken van deur of opening bemerken. Maar wat raakte dit mij? Ik liet anderson mij beitel en hamer halen, en liep zelf heen om een breekijzer, dat ik in een van de benedenvertrekken gezien had.

{==252==} {>>pagina-aanduiding<<}

Binnen weinige minuten trad ik de kamer weder binnen; maar een akelig schouwspel wachtte mij daar; al wierden de zestig jaren, die sedert dien tijd zijn verloopen, zes honderd, de herinnering zou even levendig blijven. Er was een groot en gapend gat in den wand, dat, zoo het scheen, in eenen zwarten afgrond opende, dien het oog niet kon peilen. Maar er waren oogen, die hem gepeild hadden, en in dien blik was hunne bewustheid voor altijd verloren gegaan. Emilia was uit haar bed naar den rand van dien vreeselijken afgrond gesleept, en haar echtgenoot hield haar met woesten greep vast, terwijl zijne andere hand in den verschrikkelijken put wees, waarin hij een brandend licht had geworpen. Het moederoog had het in zijnen val gevolgd, totdat het bleef liggen met helderen glans brandende.
Op den bodem van dien put, tot dus verre een ongekend geheim van dit huis, lagen twee lijkjes. Het eene had er reeds eenige dagen gelegen, het andere was er slechts kort geleden in neder geslingerd; beide kinderen waren levend daarin geworpen, gelijk de vader later zegevierende verklaarde. Daar lagen louiza en haar broeder, tachtig voet beneden de kamer, waar eene onnoozele eenen razend krankzinnige aanstaarde!





In de pekel laten.

Aan de Redactie der Vaderlandsche Letteroefeningen.

Gezien hebbende het verschil van meening over in de pekel laten, stel ik het volgende te uwer beschikking. ‘Iemand in de pekel laten, of laten zitten, is eene zinnebeeldige uitdrukking, voorstellende, iemand laten wachten, iemands geduld op de proef stellen; de beloofde uitkomst of verlossing uit ongelegenheid uitstellen, verschuiven en later toeschikken, dan dezelve beloofd of verwacht was, of wel geheel onthouden. Wat in de pekel zit, wordt door het zilte nat uitgebeten, en de uitbijtende kracht trekt hoe langer hoe meer naar binnen, en bewaart alzoo tegen bederf. Dat uitbijtend en dus zeer pijnlijk vermogen voor levend vleesch wordt overdragtelijk toegeschreven aan het uitstellen der vervulling van de opgevatte verwachting, van de gegevene hoop, van de gedane belofte. De pijn,

{==253==} {>>pagina-aanduiding<<}
die ik lijden zou, in de pekel gezeten, lijde ik nu in de ziel; het bijt, het brandt, het snijdt mij van angst over de voortduring van eenen toestand, waaruit ik mij voorlang op goede gronden verlost gehoopt had.’ Niet het eindelijk bederf van hetgeen in de pekel te lang zit en daarin overzomert, niet het ruime sop wordt hier gemeend, maar eenvoudig het bijtend vermogen der pekel, overgebragt op de uitgestelde verlossing. Even zoo zegt men: hij zit daarmede in de pekel, d.i. het bijt, het deert, het brandt hem, zonder dat hij zich daaruit weet te helpen; hij is daarmede hoogst verlegen. Laat nu iemand hem, dien hij uit die verlegenheid kon redden, in dezelve bij voortduring blijven, en doet hij hem te vergeefs op uitkomst uit dien bijtenden toestand hopen, zoo laat hij hem in de pekel.
Ik noem mij, enz.

Arnhem, 22 Febr. 1845.

F. (*)

Denkwijs van Frederik den Groote over geheime policie.

Het volgende is eene niet zeer bekende anecdote betrekkelijk frederik II. Deze vorst had reeds lang zeer veel van de Fransche hooge policie hooren verhalen, en hooren roemen, hoe zij de geheimste dingen wist te ontdekken en die aan den Koning openbaarde. De Berlijner policie van die dagen was uiterst onbehendig en onnoozel, en derzelver hoofd, de Heer von ramin, had de eenige verdienste, dat

{==254==} {>>pagina-aanduiding<<}
hij, al was hij dan ook dronken, (hetgeen hij dagelijks was) toch zoo regt als een kaars te paard zat, als hij door de stad reed (dat hij mede dagelijks deed.) Dezen man nu deed de oude frits bij zich ontbieden en sprak hem letterlijk in dezer voege aan: ‘Ramin, je bent een ezel, en de droes mag je policie halen! Nooit of nimmer krijg ik iets door haar te weten. Kan je dan geen exempel nemen aan de Fransche policie? Die weet alles; maar jij, een aartsdomkop ben je!’ De Heer von ramin antwoordde: ‘Met uw genadig verlof, uwe Majesteit, ik kan ook wel zulk eene policie inrigten als de Luitenant te Parijs; maar het zal nog al iets kosten.’ - ‘En wat zal het dan wel kosten?’ - ‘De regtschapenheid der natie, uwe Majesteit! De vader zal den zoon, de broeder de zuster, de vrouw haren man verraden en verkoopen.’ - Toen antwoordde de oude frits, die toch alles behalve sentimenteel was: ‘Ik wil liever eene slechte policie hebben dan een slecht volk; liever domheid dan schurkerij. Ga, ramin; en, hoort ge, geene geheime policie!’

Het toilet van Maria Theresia.

Het toilet der Keizerin (dus verhaalt caroline pichler, wier moeder maria theresia's opschik te bezorgen had) was het moeijelijkst en tevens het ondankbaarst gedeelte der hofdienst. Daar echter mijne moeder hetzelve met niet minder smaak dan spoed verrigtte, zoo was het haar opgelegd, dagelijks het kapsel harer vorstin te bezorgen, terwijl integendeel de overige jonge dames elkander in de dienst vervingen en menigen dag geheel vrij hadden. Deze vrije dagen had dan ook mijne moeder op hare beurt, met dit onderscheid echter, dat het kappen des morgens en het voorlezen des avonds elken dag hare uitsluitende taak bleef, waarin geene andere haar kon aflossen, omdat geene het zoo verrigten kon als zij. Maar dit opbouwen van het hoofdtooisel was voor mijne moeder ook eene vruchtbare bron van onaangenaamheden en verdriet. De Keizerin hield zich namelijk met hare gestalte, die inderdaad van uitnemende schoonheid was, en met het opsieren derzelve door kleeding en tooi, wat meer bezig, dan men van eene vrouw, begaafd met znlk eenen geest en zulk eene mannelijke kracht van

{==255==} {>>pagina-aanduiding<<}
ziel, had mogen verwachten. Ontegenzeggelijk schuilde daaronder geene koketterie, of iets dat een vlek op haar in alles zoo groot en edel gemoed had kunnen werpen; doch aan mijne moeder baarde het menig droevig uurtje. Vier- of vijfmaal moest eene muts anders gezet worden; en wie weet niet, dat bij zulke veranderingen de mutsen er het ergst aan toe zijn? Even zoo ging het met het kapsel. Ook daaraan trok en schoof en veranderde de vorstelijke vrouw zoo veel en zoo lang, tot dat het ganschelijk bedorven was en op nieuw begonnen moest worden; zoo moest dus menigmaal geheel het gebouw afgebroken, het haar uitgekamd en niet zelden weder in papillotten gelegd en gekroesd worden. Hierbij geraakte dan daarenboven de heerscheres in eene kwade luim, en de kameniers moesten het bezuren. Dit hoorende, zou men er ligt toe kunnen komen, de groote vrouw, aan welke met regt verre de voorrang boven katharina II van Rusland en elizabeth van Engeland toegekend geworden is, van eene kleingeestige zwakheid te beschuldigen; hoe zij echter ook in deze schijnbare zwakheid waarlijk groot bleef, moge het volgende toonen. Gelijk men weet, trof den Keizer op zekeren avond in den schouwburg eene beroerte, en stierf hij in de armen van Aartshertog joseph, die nu deze tijding aan zijne moeder moest overbrengen. Maria theresia was als vernietigd; schreijen kon zij niet, en een krampachtig snikken, dat den geheelen nacht duurde, vervulde allen, die haar omgaven, met de uiterste bezorgdheid voor de gezondheid en het leven der edele vrouw. Eerst tegen den ochtend, nadat zij adergelaten was, berstte hare diepe smart in tranen uit. Terstond beval zij mijne moeder, haar het haar af te snijden, en van dat oogenblik af schiep zij in hare nog altijd groote schoonheid en heerlijke gestalte geen behagen meer. Alle tooisel, alle kostbaarheden werden afgelegd; hare garderobe werd onder
hare dames verdeeld, haar slaapvertrek met grijze zijde behangen. En op elke verjaring van den sterfdag haars gemaals (18 Augustus) bezocht zij zijne grafplaats, sloot zich in hare kamer op, biechtte, vastte en bragt den dag in smartelijke herinneringen en vrome gebeden door. Voor wien had dus de Keizerin met zulk eene angstige zorg zich opgeschikt? Voor niemand anders dan voor haren gemaal. Hij was het eenige voorwerp harer liefde; terwijl hij nogtans van zijnen kant zoo kiesch niet was, en verscheidene, deels be-
{==256==} {>>pagina-aanduiding<<}
kende deels onbekende, minnarijen had. Zij wist dit, en trok eene zijner minnaressen zelfs aan hare speeltafel; onuitsprekelijk leed zij hierbij, doch beminde desniettemin den ongetrouwe met dezelfde innigheid, tot zijnen dood toe. Een woord echter, dat haar eens tegen mijne moeder ontviel, laat een' helderen blik slaan in de betrekking der Keizerin tot haren gemaal, en mag tevens wel als eene les gelden voor alle ongehuwden van het schoone geslacht: ‘Neem mijne waarschuwing ter harte,’ zeide zij eens, ‘en trouw nooit eenen man, die niets om handen heeft.’

Beklagenswaardige klasse van vrouwen te Londen.

In de Britsche hoofdstad, zegt een Londensch dagblad, is er wel geene ongelukkiger en ons medelijden waardiger klasse van menschen, dan de meisjes en vrouwen, die door behoefte veroordeeld zijn, om haar brood met de naald te verdienen. Zou men het wel willen gelooven, bijaldien men daarvan niet dagelijks de bewijzen voor oogen had, dat vrouwen, geheele weken lang, gedwongen zijn, van de vierentwintig uren, twintig te werken? Zou men wel willen gelooven, dat arme jonge meisjes des zaturdags 's morgens ten twee ure aan den slaap ontrukt worden, en dan onafgebroken tot zondags ten acht ure, dat is dertig uren aan een stuk, over haar werk gebogen moeten zitten arbeiden? Dit ondertusschen is het lot van vele vrouwen, onder welke zeker menige gevonden worden, voor welke geboorte en opvoeding een ander lot bestemd hadden. En dit gebeurt te Londen, te midden der beschaving, in een door Christenen bewoond Land, waar de wetten wreedheid jegens dieren strengelijk straffen!

Verlichting van den boerenstand.

In eenen boekwinkel te B.., in Duitschland, trad een man van jaren binnen, verlangende eenige Landhuishoudkundige boeken te zien. Hij kocht een en ander, en gaf zijn' naam en adres op ter bezorging. ‘Is Mijnheer, mag ik vragen,’ sprak de boekhandelaar, ‘de zoon van van r..., die zich door zijne schriften bij den Landman zoo verdienstelijk heeft gemaakt?’ - ‘o Neen! slechts een verre

{==257==} {>>pagina-aanduiding<<}
bloedverwant van hem: mijn neef heeft, God betere 't! de boeren al te wijs gemaakt.’ - ‘En gij poogt dat ongetwijfeld weêr te herstellen?’ hernam de boekverkooper met eene beleefde buiging; en de neef van den beroemden van r... vond zich door dit compliment zeer gestreeld.

Oude en nieuwe schoenen.

Een afgezette ambtman vroeg aan de te voren onder zijn bestuur gestaan hebbende boeren, hoe hun de tegenwoordige ambtman, zijn opvolger, beviel. ‘Wel, wat zal ik er van zeggen?’ antwoordde hem een boer; ‘nieuwe schoenen knellen.’ - ‘Ja maar,’ voegde een ander snel er bij, ‘de oude deden het ook, wanneer wij ze niet smeerden.’





Een woord aan mijne door God mild bedeelde landgenooten. (*)


Eerlijke armoê, diep verscholen, 
Lijdt in stilte, duldt gedwee; 
Liever, dan een gift te beedlen, 
Draagt, verduurt zij 't bangste wee: 
Maar, in 't eind, de nood klimt hooger; 
Voedsel, dekking, alles faalt; 
't Laatste huisraad is verdwenen, 
't Laatste brood daar meê betaald! 
Nu verheft zich weêr 't gejammer 
Van het kroost, dat God haar gaf; 
't Schijnt den oudren vloek voor zegen, 
Ja het leven-zelf een straf! 

{==258==} {>>pagina-aanduiding<<}

Raadloos staren ze om zich henen; - 
Ach, de nood van vrouw en kroost 
Dreef wel menig man en vader 
Tot een' stap, waar de eer voor bloost! 
Kon hij 't met zijn ligchaam spijzen, 
Kon hij 't drenken met zijn bloed, 
(Denkbeeld, dat de ziel doet gruwen!) 
't Was gedrenkt, het was gevoed! - 
Landgenooten! neen, gij duldt niet, 
Dat, in ons Godvreezend oord, 
De eerlijke armoê zou verhongren, 
Of vertwijflen bij Gods Woord! 
Neen, gij duldt niet, dat een vader 
Hier, door wanhoop aangezet, 
Voor de stem des bloeds bezwijkend, 
Zich vergrijpt aan regt of wet! 
Gij herschept de ramp in zegen, 
Aan 't gebod der liefde trouw, 
Welks verzaking 's Hemels zegen 
U in ramp verkeeren zou. 
Landgenooten! neen, gij vraagt niet: 
‘Viel al 't zaad in goeden grond?’ 
Trad God met ons in 't gerigte, 
Wie, die dan voor Hem bestond? 
Landgenooten, wie Zijn liefde 
Mild bedeelde, ja gij voedt, 
Drenkt en kleedt ze die versmachten, 
En het weldoen is u zoet! 
Dan eerst smaken u Gods gaven, 
Dan eerst u de beker wijn; 
Dan eerst kan uw dank, uw bede 
Gode welgevallig zijn! 

Maart, 1845.

J.W. IJ.






{==259==} {>>pagina-aanduiding<<}

Aan M.F. Engelman-Bia, na de uitvoering der rol van Ma Chère Mère, in het drama moeder en zoon.


Bravo, bravo, kunstnaresse! - 
't Vraagstuk, door u opgelost, 
Dat een Zweedsch vernuft ons voorhield, 
In romantisch kleed gedost, 
Zet de kroon op tal van lauwren, 
Door talent en vlijt behaald: 
Menig, die er zich aan waagde, 
Had haar driestheid duur betaald. 
Moeilijk, hagchlijk was reeds 't schetsen 
Eens karakters, vreemd en stout, 
Dat een' Frederike Bremer 
Ligt alleen was toebetrouwd: 
Maar 't verzinlijkt daar te stellen, 
Eischte een' smaak, zoo kiesch als fijn, 
Die 't voor afkeer en bespotting 
Even veilig kon doen zijn. 
Gij, bekwame vrouw! gij gaaft het 
Zóó getrouw naar 't leven weêr, 
Als 't mijn' geest, in 't kunstvol weefsel, 
Roerde en schokte keer op keer. 
Ja, gij waart dat fiere wezen, 
Fel van driften, maar wier hart 
Zich gelijk bleef onder 't uiten 
En van woede en vreugd en smart! 
Ja, gij waart die trotsche vrouwe, 
Vast van wilskracht, forsch van aard, 
Maar die teedre moeder tevens, 
Ons beklag en tranen waard! 
Ja, gij waart de ziel en 't leven 
Van het zonderling tafreel! - 
O, viel ook uw' kunstrijke Echtvriend 
Eens weêr de oude roem ten deel! 
Waardig stond hij aan uw zijde: 
Toen getuigde de Amstelstad, 
Dat zij zeldzaam in haar muren 
Zulk een schittrend paar bezat. 

Maart, 1845.

j.w. ijntema.






{==260==} {>>pagina-aanduiding<<}

Op het verschrikkelijke Fransche drama:

Dertig jaren, of Het leven van een' dobbelaar.


Wie zóó de speelzucht maalt, bewerkt wat hij wil stuiten. 
Geen speler, hoe befaamd, vindt hier zijn beeldtenis. 
Een pharizésche waan sluit zijn bekeering buiten. 
‘God dank, dat ik niet ben als deze booswicht is!’ 
Dus roept hij zelfvoldaan, verlaat de school der zeden, 
En smoort de stem der rede in 't redeloos gewoel. 
Ik ben die man niet, neen!’ herhaalt hij, trots de beden 
Van gade en kroost, verstikt zijn zedelijk gevoel, 
En dompelt dieper nog zich in den zondepoel. 

Maart, 1845.

j.w. ijntema.

Bravo, vader!

Een tooneelspeler, die zijn gering talent door eenigen bijval ondersteunen wilde, maar het klappen en toejuichen niet, als zoo vele kunstenaars van grooten naam, betalen wilde of kon, plaatste zijne vier hoopvolle spruiten op de staanplaats, en gaf hun den last, om, wanneer hij optrad, duchtig in de handen te klappen, en als er in zijne rol iets treffends voorkwam, bravo! te roepen. - De knaapjes hadden dit goed begrepen, en het handgeklap bleef ook niet zonder navolging; maar toen het er nu op aank wam om bravo! te roepen, en alle vier de kracht hunner longen daartoe regt inspanden, riep de jongste knaap, die misschien het enkele bravo wat oneerbiedig vond: ‘Bravo, vader! bravo, vader!’ - Geheel het publiek barstte nu in een luid gelach uit, en de vlieger ging niet op.





{==261==} {>>pagina-aanduiding<<}

Mengelwerk.

Het overdrijven in de opvoeding der kinderen.

Eene Voorlezing (*) van C. Hooijer, Predikant te Zaltbommel.

Toen rousseau zijn' Emile uitgaf, noemde hij dit een nieuw onderwerp. Slechts één boek kende hij in zijnen tijd over hetzelve geschreven. Thans is het anders. Van alles, waarover men al schrijven kan, is er misschien niets minder nieuw, dan hetgeen de opvoeding der kinderen betreft. Doorbladert slechts de boekdeelen, waarin alleen de titels der voornaamste opvoedingsgeschriften zijn bijeengebragt, en gij zult verbaasd staan over hare menigvuldigheid. Men bedriegt zich echter, indien men meent, dat in gelijke evenredigheid ook de opvoeding zelve verbeterd is. Helaas, neen! Vele ouders achten die zaak te gemakkelijk, om er zich met veel moeite op voor te bereiden, en daarom blijven de opvoedingslessen ongelezen door hen, die dit anders het meest zouden noodig hebben. Is dan de opvoeding eene zaak van zoo groot gewigt? Deze vraag kan niet ernstig gemeend zijn! Hebt gij u ooit verlustigd in het gezelschap van den welopgevoede, zoo innemend in zijn voorkomen, zoo aangenaam in zijne gesprekken, en zoo rein en weldadig in al zijne handelingen? O, hij is de roem zijner betrekkingen en de vreugd van

{==262==} {>>pagina-aanduiding<<}
allen! Maar zaagt gij daar tegenover ook dien ruwe, onkundige en zedelooze niet, voor alles behalve voor de ondeugd onbekwaam? Zijne opvoeding is mislukt of verwaarloosd. Zijn huis maakt hij te schande en zijne ouders grijzen en sterven vóór den tijd. Indien deze slecht opgevoede de bedorvenheid in zijne kinderen overplant; indien die kinderen, al verder verbasterd, hun kroost nog slechter maken, en indien dan de geheele maatschappij eens vol van dezulken werd, voorwaar, daar zou het zijn als het moeras van het keerkringsland, waarin het walgelijkste ongedierte plast! Maar als de gansche staat daarentegen van ouder tot ouder uit welopgevoede burgers was zaamgesteld, zou dat een staat zijn, als er nog nimmer was. Hij zou Sparta beschamen, het oude Rome overtreffen, en gelukkig zijn, al was hij arm, en beroemd, al was hij nog zoo klein. Uit de zwaarste ramp zou hij zich veerkrachtig opbeuren, in den vrede door duizenderlei zegeningen bloeijen, en waren het allen regt Christelijk opgevoede burgers, dan was het in waarheid een koningrijk der hemelen! Sommige der oude rijken hebben daar wel iets van gevoeld, daar hunne grondwet bijna alleen in een voorschrift nopens de opvoeding der jeugd bestond. En het strekt de nieuwere rijken niet tot eer, dat zij aan deze hoogstgewigtige zaak minder zorge wijden, dan zij verdient. Goede burgers is nog meer, dan goede wegen of nieuwe munt. Goede opvoeding der burgers is de kracht en het merg, de hoogste roem en het duurzaamst geluk van elk volk.
Is het toch niet te stout gesproken, als men het gebrekkige en volmaakte in den mensch bijna alleen van de opvoeding afleidt? Dit is niet te stout gesproken. Wij stemmen onzen grooten landgenoot erasmus volkomen toe, als hij schrijft: Non sunt fere impii liberi, nisi culpa parentum. (Daar zijn bijna geene booze kinderen, dan door de schuld hunner ouders.) En evenzeer is het voortreffelijke, in kinderen tot rijpheid gebragt, aan de opvoeding voornamelijk te danken. Alle menschen kunnen wel niet even voortreffelijk wezen. Neen, men kan aan

{==263==} {>>pagina-aanduiding<<}
geen' perenboom perziken kweeken, noch een' notenboom in een' druivenstam veranderen; maar men kan wel zorgen, dat elke boom in zijne soort goede vruchten geve. Zijn er echter geene boomen, die uit hunnen aard enkel wrange of schadelijke vruchten dragen? Ja, maar dat geldt van de menschen niet, of zij zijn zedelijke misgeboorten, die den algemeenen regel niet veranderen. Ligt er soms toch geene neiging tot sommige ondeugden in het kind? Gewis; maar, gelijk de tuinman de wilde loten wegneemt vóór zij de plant overgroeijen, is dit geen gering deel van het opvoedingswerk. Doch daar zijn immers wel gevaren voor den voorspoedigen groei der planten, welke niemand in staat is te keeren? Niemand kan beletten, dat het in sommige voorjaarsnachten vriest; maar het zou al een slecht plantenkweeker wezen, die het gewas in de koude bragt vóór hij het er langzaam aan heeft gewend. Hij kan ook niet verhinderen, dat er insekten zijn, die op de planten azen; maar hij neemt dat schadelijk gedierte weg, tot dat de opgegroeide en hard geworden stam er uit zich zelven tegen beschermd is. Hoe komt het dan toch, dat men onder kinderen van hetzelfde huis voortreffelijke en verwerpelijke vindt? Zij hebben immers allen dezelfde opvoeding genoten? Juist, omdat het voor allen dezelfde opvoeding was, moesten sommige wel mislukken. De opkweekingswijs, die goed is voor de drooge heideplant, is nadeelig voor het dorstige watergewas. Terwijl de eerste bloeit, kwijnt het laatste. Al zijn het planten van dezelfde soort en van hetzelfde zaad, moet de algemeene regel van opkweeking nog naar de zwakheid of sterkte, naar de te weinig of te welig groeijende gewijzigd worden. En dit geldt nog veel meer van de oneindige verscheidenheid der kinderen uit dezelfde ouders gesproten. Evenwel is het mogelijk, dat, gelijk tuinlieden de planten, zoo ook ouders hunne kinderen zien ontaarden en verwilderen, zonder dat zij het voorkomen kunnen. Daarom zegt
erasmus, dat bijna alle boosheid der kinderen aan de ouders moet geweten worden. Doch wanneer die ouders met het onderzoek hunner pligten zoo diep gaan willen als genoemde

{==264==} {>>pagina-aanduiding<<}
geleerde verlangt, dan zullen zij wel gevoelen, dat dit bijna niet veel te drukken en de mogelijkheid hunner onschuld tegenover de boosheid van hun kroost zeer gering is.
Wat is dan de opvoeding? Opvoeding is ontwikkeling van den mensch: geheele en gelijkmatige ontwikkeling van al zijne kostelijke vermogens, zoo wel van het ligchaam als van de ziel, maar nooit het ligchaam ten koste van de ziel, noch omgekeerd. Ook niet het geheugen zonder gelijkmatige oefening van het oordeel, en evenmin het oordeel zonder evenredige opwekking van het gevoel, inzonderheid van het zedelijke gevoel. In één woord, den geheelen mensch tot den hoogsten graad van volmaaktheid ontwikkelen, dat is opvoeden. Ik zeg met opzet, ontwikkelen. Ieder weet wel, dat men geen' boom kan dwingen om één blad voort te brengen, als hij er in zich zelven de vereischte kracht niet toe bezit; maar ieder weet tevens, dat men een' boom zóó mesten, besnoeijen, koesteren en helpen kan, dat de krachten, die hij in zich heeft, buitengemeen werkzaam worden en overvloed van bladeren en vruchten geven. Zoo is ook het kind, hoe bewusteloos het daar liggen mag, een wonder der vereeniging van ontelbare edele vermogens. Zij sluimeren nog, indien men dit van geestvermogens zeggen mag; maar de opvoeding maakt ze voorzigtig wakker en vuurt ze aan en versterkt en leidt ze, tot dat eindelijk het kind, een volwassen mensch geworden, zich zelven leiden en vormen, en, al hooger en hooger naar de volmaaktheid strevende, der Godheid nader komen kan. Ja, dat is het verhevene en hoogst gewigtige werk der opvoeding! Maar dat is het ook, waarbij zij zich bepalen moet. Nooit mag zij er aan denken, om den opgroeijenden mensch van buiten af iets in te brengen, maar van binnen uit moet de draad gesponnen worden. Ach, hoe veel kinderen worden van hunne vroegste jeugd af aan gepijnigd en hun gansche leven door in eene valsche stelling en afmattende moeite gebragt, omdat men van hen wilde maken, wat zij uit hunnen aard niet worden kunnen! Maar ook van hoe velen in nog grooter getal blijven de zaden der heerlijkste ontwikkeling

{==265==} {>>pagina-aanduiding<<}
verwaarloosd, omdat men ze niet opgemerkt heeft! Fabius maximus, voor een' druiloor versleten, en linnaeus, om zijne trage vermogens bij een' schoenmaker besteed, kunnen daarvoor getuigen. En niet allen hebben het geluk van zulke scherpziende opvoeders te bezitten, als de leermeester van themistocles was, die in den knaap den aanleg voor dat groote zag, waartoe hij later steeg.
Het wordt tijd, dat ik zeg, waarover ik wensch te spreken. Ieder uwer heeft reeds opgemerkt, dat het de opvoeding der jeugd betreffen zal. Maar dat onderwerp in zijn geheel en in al zijn gewigt is te groot en voor mijne schouders veel te zwaar. Daarom heb ik slechts dit ééne gekozen, en ook dat vreeze ik nog slechts gebrekkig te kunnen volbrengen; namelijk het overdrevene, dat bij het opvoeden van kinderen somtijds plaats heeft.

Die niet geheel onbekend is met hetgeen al over opvoeding geschreven werd, weet ligt, dat men in die boeken menigen overdreven' opvoedingsregel aantreft. Daar willen wij nu niet tegen te velde trekken, maar ons bepalen bij hetgeen men in het gedrag veler ouders omtrent hun kroost waarneemt, en waarvan het overdrevene niet moeijelijk vallen zal aan te wijzen. De wijze mensch heeft afkeer van alle overdrijving, waar men die ook vindt. Zij verraadt weinig verstand en heeft niet zelden nadeelige gevolgen. Veelal dient zij alleen tot spot en schade van hem, die overdrijft. Worden er ook anderen in betrokken, dan zijn het doorgaans dezulken, die er zich tegen verzetten kunnen. Maar kinderen, teedere, weerlooze, beminnelijke schepseltjes, naar strenge, te ver getrokken stellingen, of door te overdrevene bezorgdheid der liefde, te overvoeren of uit te hongeren, in weelde en warmte te vertroetelen of in koude en naaktheid te laten verkwijnen, naar ligchaam en ziel te overspannen, te folteren, te bederven, te verminken en te vermoorden, dat is het ergste, het onnatuurlijkste, het afschuwelijkste van alle overdrijving! Hoe vele ouders maken zich daar evenwel schuldig aan, en als

{==266==} {>>pagina-aanduiding<<}
hun kind dan een krank en gebrekkig, een onnoozel of ondeugend mensch wordt, hoort men hen nog wel vragen: hoe God dat zoo kan hebben gewild? alsof de Heer het niet goed had gemaakt, waar zij het door hunne overdrijving bedorven hebben!
Kinderen zijn een deel van ons zelven. Gelijk wij hun het leven geven, geven wij hun ook dikwerf met het leven eene sterke of zwakke ligchaamsgesteldheid en niet zelden die neigingen mede, welke haar zetel in ons bloed hebben. Wie kan derhalve twijfelen, of wij hebben reeds pligten waar te nemen, eer nog ons kroost het leven van ons ontvangt en het schouwtooneel der wereld betreedt? Met deze woorden van gellert beginnen wij, om over de ligchamelijke opvoeding der kinderen te spreken, in welke maar al te veel overdrijving wordt waargenomen. Niemand kan het betwijfelen, of de ouders dure pligten te vervullen hebben, vóór hun kroost het leven van hen ontvangt; maar de opvoeding begint eigenlijk eerst met het leven des kinds. Dit leven echter neemt een' aanvang vóór wij het wicht geboren noemen, en daar moeten wij aanstonds met onze gedachten bij stilstaan. Van dat de eerste vonk der moederhoop begint te gloren, behoort de moeder zich zelve alleen niet meer toe. Zij is een heiligdom, waarin de groote God het wonder der schepping hernieuwt. Als zoodanig moet zij zich zelve beschouwen en door allen, die haar omringen, geëerbiedigd worden. Maar ziet, zij gevoelt dat al te zeer, en onttrekt zich aan alle gezellige kringen, en sluit zich maanden lang in hare stille woning op, schuwende de minste inspanning en arbeid, alsof dat doodzonde ware. Zij durft zich niet vrij of schielijk bewegen, niet dragen of tillen, nergens naar reiken, op geene wanstaltige voorwerpen zien, aan geene akeligheden denken, zelfs niet ongedwongen geeuwen, als zij vaak heeft, of luidruchtig lagchen, als zij vrolijk is, en, opdat het effen water van haar gemoed door niets gerimpeld worde, moet zij alles altijd verkrijgen, wat zij wenscht, al vraagt zij

{==267==} {>>pagina-aanduiding<<}

Na kriecken in de Mei, na wijn en vroege most,
Na druyven vóór den herfst en ander vreemde kost.

Daar is veel overdrijving in; dit zegt ieders gezond verstand; maar zeer schadelijk is het niet. Veel gevaarlijker en daarom ook onverantwoordelijker is de overdrijving van eene tegenovergestelde zijde, als de toekomstige vader zijne gade in niets ontziet en tot het buitensporigste aandrijft, en hij, zoo wel als zij, in kinderachtige onbezonnenheid vergeten, dat één storm de vrucht van den ganschen zomer van de boomen schudt. Jean paul mogt met regt wel vragen: Hoe worden de kleinen vóór de geboorte behandeld? Te weten door de moeders, zonder eens van de vaders te spreken. Zeker tienmaal erger, dan diezelfde Mevrouwen na de geboorte aan de min zullen veroorloven. Welke min toch zou het durven bestaan, om, met den kleinen cavalier of stamhouder aan de borst, op zulk eene wijs, als de moeder met denzelven onder het hart van te voren gedaan heeft, zoo te dansen, zoo kaart te spelen, zoo te avondmaaltijden, zoo te drinken, zoo laat op te zijn en zich zoo te verhitten in liefde of toorn? Wat is dat toch voor moederliefde, die den eersten en diepsten slaap van haar kind niet ongestoord laten kan?
Daar hooren wij eensklaps een' blijden kreet opgaan, welke door al de huisgenooten beantwoord wordt met den uitroep: ‘God zij gedankt!’ De hemel heeft een' nieuwen inwoner in het huis gebragt, en ieder, die maar mag, snelt toe, om den pasgeborene te zien en met tranen van blijdschap welkom in het leven te heeten. Daar ligt het levende schepseltje. Ziet, hoe het, van alle banden verlost, zijne leden uitrekt en voor het eerst vrij beweegt! Ja, dit is het eerste genot van dien kleinen wereldburger, dat hij zich vrij bewegen en uitrekken mag! Maar het wordt hem niet lang gegund. Men haast zich, om hem aanstonds in nieuwe banden te steken, minder zacht, dan die hij in den kerker der natuur gedragen heeft. Hij wordt in lijnwaad gewikkeld en overkleed en toegespeld en zoo keurig en stevig ingepakt, als moest hij aanstonds per stoomboot

{==268==} {>>pagina-aanduiding<<}
verzonden worden. In eene nederige woning op het land geboren, is zijn lot nog treuriger. Op zijn' rug gelegd, met de beenen regtuit en de armen langs het lijf, wordt hij met linnen windsels omzwachteld en met een deken omwonden, en daarover al weder iets anders, tot dat slechts het halve gelaat zigtbaar blijft en hij daar als een mummie nederligt. Dat de Egyptenaars hunne dooden zoo stijf hebben ingepakt, kon geen kwaad; maar dat wij het onze levenden doen; dat wij het de teederste schepseltjes doen, wier weeke lijf niet mag gedrukt en wier zwakke leden zoo ligt verwrongen worden; dat wij het pasgeboren kinderen doen, die uit hunnen aard niet stil liggen kunnen en om den snellen bloedsomloop en den groei der leden zich gedurig bewegen en uitrekken moeten, - dit, voorwaar, gaat alle dwaasheid te boven! Men klaagt dan nog wel, dat de zuigeling zoo bitter schreit; maar pakt de moeders ook zoo eens in, en laat ze dagen en nachten roerloos liggen, of zij nog niet veel harder, huizen ver zullen schreeuwen! Eindelijk komt er een oogenblik van verandering; de onverdragelijke banden worden losgemaakt; maar nu steekt men het ongelukkige schaap in den zwaveldamp van gloeijende kolen, en de dunne zijden huid wordt als toegeschroeid boven het vuur. Wie is toch die vernufteling, die dat topzware en wanstaltige ding heeft uitgedacht, hetwelk, rondom besloten en behangen, al de hitte bewaart voor de opening, door welke het kind wordt ingelaten, opdat het toch al het nadeel dier vuurkolen hebben zal? Komt de zuigeling al deze martelingen boven verwachting door, (volgens de sterflijsten echter bezwijkt meer dan de helft) dan wacht hem al wederom iets anders; men leert het kind stilzitten in een' stoel, met den rug tegen de leuning vastgebonden, en, gelijk van zelf spreekt, een pot met vuur er onder, om het warm te houden, zoo als de spijs op een tafelkomfoor; of men steekt het, voor de verandering, in een ringmand en loopwagen, zoodat het op de
beentjes moet staan, al kunnen die zwakke leden de zwaarte van het geheele ligchaam nog niet of ten minste niet langer dan een oogenblik dragen; doch dan hangt het

{==269==} {>>pagina-aanduiding<<}
maar op den rand, met de schouders in de hoogte gedrukt tot boven de ooren; of, nog al erger, de vrouw van den daglooner hangt, voor het gemak, haar kind op aan den knop van deur of stoel. Dit heet dan een leiband, maar is een galgenstrop, met dit onderscheid, dat hij de borst indrukt in plaats van de keel. Dit ééne geluk heeft het boerenkind, dat het genoeg eten en drinken en zich geheele dagen voor de woning in het zand rollen mag; in den aanzienlijken stand is het altijd: niet veel drinken, want dat verslapt, en niet veel eten, want dat bezwaart; eene enkele maal in den tuin, maar niet te vroeg in den morgen, volstrekt niet in de avondkoelte, evenmin op het heetste van den dag, vooral ook niet als het vochtig, veel minder als het winderig is, maar als het vlak uit het zuiden waait, of nog liever als het eens in het geheel niet waait, en daar dit zelden of nooit gebeurt, moet het kind opwassen in die duffe kamerlucht, waar zelfs geen plant groeijen en in het leven blijven wil. Is dat ontwikkeling van de krachten des ligchaams? Is dat opvoeden voor het werkdadige leven? Is dat harden tegen de guurheid der wisselende lotgevallen en tegen de vermoeijenissen der toekomstige pligtsbetrachting? Neen, dat is alles overdrijving, en indien de goede natuur het niet zooveel mogelijk herstelde, zou alles geheele mislukking wezen. Van den eersten dag der geboorte af moet men het ligchaam bekwamen voor hetgeen het eenmaal behoeft, vlugheid en kracht, opdat het bestand worde tegen de elementen, waarmede het zal te doen hebben. Men moet het, als thetis haren zoon, in den Styx doopen, om het onkwetsbaar te maken. Daarom echter behoeft men nog tot geen ander uiterste over te slaan. Wil men het kind niet vertroeteld hebben, geenszins is het noodig, dat men het aanstonds na de geboorte in ijskoud water dompele, zoo als zeker vader achtereenvolgend met twee zijner kinderen deed, die hij ook beide verloor. Het behoeft
zelfs ook nog niet, dat het kind, er langzaam aan gewend, eenige malen daags te water ga, en dat om de eenvoudige reden, zegt vosmaer, dat de mensch geen otter is. Ons element is de lucht, en

{==270==} {>>pagina-aanduiding<<}
die kunnen wij nooit te veel genieten. In de plaats van stijve windsels en enge kleederen, mag men het teedere wicht evenmin naakt en ongedekt laten liggen. Ook behoeft niemand zoo doodsbang te zijn voor het vuur, dat hij het nimmer bezigen zou, om de vochtige lucht en zelfs ook om het wel eens vochtige kind wat op te droogen. In stede van te weinig voedsel, is het te veel ook niet goed; ofschoon dit laatste minder gevaarlijk dan het eerste is, wijl de kindernatuur zich gemakkelijk van overmaat ontlast. Om de ledematen te oefenen, is het ook al niet noodig, den jongen halsbrekend werk te doen verrigten. Men behoeft hem daarom ook niet tot allerlei vechtpartijen aan te drijven; maar, als dat zoo eens gebeurt, laat hem dan maar vechten; dat is, zegt een geleerde dezer dagen, gymnastie, die hem alle dagen te pas komt. En wil hij er uit, als het hagelt en sneeuwt, laat hem maar loopen; hij zal er wel eens meer door moeten, wanneer de lieve zon niet schijnt. - De groote cato, Censor van Rome, liet elken dag zijne allergewigtigste bezigheden rusten, om met eigene oogen toe te zien, zoo dikwijls zijn kind in het bad werd verfrischt. De tegenwoordige vaders zouden met zooveel vaderzorg spotten; zij hebben ook heel wat anders te doen, zeggen zij. Aan de moeders wordt de ligchaamsontwikkeling overgelaten, en, mogen alle moeders het mij vergeven! zij kennen zelden het hooge belang en de regte wijze derzelve. Daar mag het dan ook voor een deel wel van komen, dat men zoo vele bleeke, fletse, ziekelijke en doffe schepsels ontmoet, in plaats van zonen en dochteren, wier borst hoog opzwelt van levenslust, uit wier glanzige oogen de vrolijkheid straalt, en op wier koonen de rozen bloeijen, daar zij vol zijn van frisch en krachtig bloed.

Hebben wij tot dusver over de ligchaamsontwikkeling gesproken, thans gaan wij tot de zielsontwikkeling over. De ziel is dat groote en onbegrijpelijke iets, welks innerlijk wezen niet te doorgronden is, maar dat, met het ligchaam

{==271==} {>>pagina-aanduiding<<}
ten naauwste verbonden, zich door vele en edele werkingen openbaart, die men krachten of liever vermogens noemt. Van die openbaringen des zielelevens blijkt het duidelijk, dat zij, in den beginne zwak, onvolmaakt en naauwelijks merkbaar, door oefening allengs volmaakter worden. Maar dit is ook nog, zegt de Hofraad en Hoogleeraar schultze, eene eigendommelijkheid der zielsvermogens, dat sommige harer werkzaamheden eerst ten gevolge van bijzondere opwekkingen bestaan, en dat deze opwekkingen, zullen zij plaats grijpen, voorafgegane oefening vereischen. Uit dien hoofde is bij den mensch, zal hij voor zekere kundigheden en gezindheden vatbaar worden, de opvoeding onmisbaar. Het ontstaan en de levendigheid der aandoeningen voor het goede en schoone hangt in allen deele van eene door opvoeding allereerst bewerkte beschaving van geest en gemoed af, en wij verwonderen ons daarom ook niet, wanneer bij eenen mensch zonder opvoeding deze aandoeningen zich weinig of niet vertoonen. Zelfs onder hen, die welopgevoed heeten, treft men er velen aan, wie het schoonste in de schepping niet bekoort, en die bij het edelste, dat te bedenken is, onverschillig blijven. Zij zijn eenigermate op den trap der redelooze dieren blijven staan, die ook door de pracht der natuur noch door den glans der deugd getroffen worden. De opvoeding moet de ziel dan zóó slijpen, dat al het goede en schoone zich in haar spiegelen kan, ja dat zij het als een magneetijzer aantrekt en er zich mede vereenigt, maar ook al wat niet schoon en wat slecht is van zich stoot. Ouders, die zulk eene opvoeding geven, maken van hunne bewustelooze kinderen halve Goden; want, mag ons ligchaam Gods kunstgewrocht heeten, door onze ziel zijn wij Zijn evenbeeld. Doch genoeg over het noodzakelijke en
belangrijke der zielsontwikkeling. Ons oogmerk is slechts, om op het overdrevene te wijzen, dat bij die zielsontwikkeling dikwijls plaats heeft.
Wij beginnen met de woorden van mendelsohn: Onze opvoeders zien de ziel gewoonlijk als een vat aan, dat des te beter is, naar mate het voller is; en zij is toch eene

{==272==} {>>pagina-aanduiding<<}
kiem, die in haren aard des te voortreffelijker is, hoe meer zij zich zelve ontwikkelt. Van daar dat het overgeleverd worden in de handen der opvoeders doorgaans zoo veel is, als aan de handen der natuur ontrukt te worden. Ter eere der meeste moeders dient gezegd, dat zij zich aan deze zonde zelden schuldig maken. Zij slaan de eerste hand aan de zielsontwikkeling des kinds; maar het onderrigt, dat zij geven, kan schaars gezegd worden te overdadig of te kunstmatig te wezen. Zij weten misschien ook wel, dat de hersenen, als de voornaamste werktuigen der ziel, eerst in het zevende jaar, ten aanzien der daartoe behoorende deelen, hare volledige ontwikkeling erlangen, en geen kind zich dus vóór dien tijd volledig onderwijs eigen maken kan. Maar de ernstige, ijverige en eerzuchtige vader overdrijft het, geholpen door een aantal onderwijzers, die als eene Macedonische phalanx tegen den knaap optrekken. Ziet, daar speelt en stoeit de dartele jongen, luid met zich zelven pratende en hartelijk over zijne eigene luchtsprongen lagchende. Maar eensklaps betrekt die blijde zon. Hij wordt in eene kamer vol boeken getrokken, uren lang op eene school- of pijnbank genageld, en gevoed, gelijk het heet, uit de bron der wetenschap; de jongen zou zeggen uit de bron des verdriets! Hij heeft er ook geen' den minsten smaak in; maar door beloften wordt hem iets ingedrongen, en, als hij weldra niet meer slikken wil, met bedreigingen ingestampt, somtijds zelfs met den stok ingeslagen. Komt onder dat stilzitten zijn dartele jongensaard een oogenblik boven, dan wordt hem bij de gewone les nog strafwerk opgegeven. Zonderlinge tegenstrijdigheid der schoolmeesterlijke logica! Hetgeen hem in het eene uur als het heerlijkste voedsel is aangeprezen, wordt hem in het andere als bittere drank tot harde straf gegeven. Daar zit hij dan, terwijl zijne makkers spelen, met het boek in de eene en het hoofd in de
andere hand. Hij spant zich in, zoo veel hij kan, om te begrijpen, wat hij leest, en het ten minste in zijn geheugen te prenten; de slagaderen bonzen in zijn hoofd, de zwakke hersenen doen hem pijn, en gelukkig als zijne uit-
{==273==} {>>pagina-aanduiding<<}
putting overgaat in een' herstellenden slaap! Och, zoo min hard en overdadig voedsel het kinderligchaampje baat, even min ontwikkelt zulk eene overvoering van onderwijs zijne ziel. Die ziel, veel gevoeliger dan het teedere lijf, wordt nog ligter dan de maag bedorven, maar is niet zoo gemakkelijk als de maag hersteld. Bedenkt men dan niet, dat het opgroeijend kind toch al zoo veel op te merken, te onderzoeken, te onthouden heeft, door al het nieuwe en verrassende, dat het rondom zich ziet en hoort? Weet men ook niet, hoe de natuur in de ontwikkeling des geestes hoogst voorzigtig van haarbreed tot haarbreed voortgaat, en nooit een hooger vermogen te voorschijn roept vóór het mindere ontwikkeld is? Heeft men het zelf nooit ondervonden, hoe afmattend het bepeinzen van vele wetenschappelijke onderwerpen is? En voor dien zwaren ploeg, welken volwassenen naauwelijks trekken kunnen, spant men het veulen! Hebt gij het ooit beproefd, om een' rozenknop open te breken en tot eene bloeijende roos te maken? Het geweld, hem aangedaan, overleeft hij niet lang, en wat zelfs geen bloem kan dulden, doet men aan de nog niet ontplooide ziel! Indien dat kind, zegt de Wed. wolff teregt, al door den last zijns bestaans heenworstelt, blijft het toch een ellendig schepseltje, dat naauwelijks weet, wat vrolijkheid is. En uit dat droevige schepseltje met zijn verwrongen zieltje zou dan heldere wetenschap, gezond gevoel, vaste wilskracht en diepe, zuivere godsvrucht voortkomen? Onmogelijk! En hier hebben wij misschien den sleutel van dat slappe en ziekelijke, of hoe zal ik het noemen, hetwelk tegenwoordig zoo vele werken van smaak,
wetenschap en Godsdienst kenmerkt. Maar nog erger, het ragfijne weefsel der zielsvermogens is door het geleden geweld niet slechts overspannen en vertrokken, maar somtijds ook gescheurd; en deze zijn onder alle krankzinnigen de ongeneeslijksten!
Moet men dan de kinderen geheel aan zich zelven overlaten, opdat hunne zielen zich niet anders dan door eigene kracht ontwikkelen? Dit is een tegenovergesteld uiterste, even overdreven als het eerste. Dusdanig is ook de aard

{==274==} {>>pagina-aanduiding<<}
onzes geestes niet, dat hij ongeholpen zijnen hoogsten wasdom bereikt. Maar het moet dan toch slechts helpen wezen; en dit helpen bestaat voornamelijk in de vermenigvuldiging en gepaste aanbrenging dier omstandigheden, welke den geest opwekken en zelfwerkend maken; terwijl men daarna die eigene werkzaamheid zoo veel mogelijk bevordert en verligt. Geeft uit de bron der wijsheid, als de leerling daarnaar dorst. Wekt dien dorst op, als gij kunt, maar wacht dan ook geduldig tot hij komt. Van hoe vele uitstekende mannen is het bekend, dat de behoefte aan kennis eerst zeer laat te voorschijn trad, en dat alle moeite, vroeger aangewend, ten eenemale verloren was! Geeft dan ook voorzigtig met kleine teugen, maar niet, alsof het voor een paard ware, met emmers vol. Maakt den drank smakelijk, en leert van onzen grooten huygens, om de jeugd, als zij speelt in den tuin, het lezen en de muzijknoten met den stok in het zand schrijvende te leeren; of op de wandeling, vrolijk pratende, de zucht naar kennis op te wekken, en de eerste beginselen der wetenschap als versch geplukte vruchten voor te dienen. Gaat van den ligten kost ongemerkt tot vaster spijzen over, altijd bedenkende, dat, hetgeen gij op het achttiende jaar uws kweekelings met den vinger zult doen, gij op zijn tiende jaar nog met uwen ganschen arm niet kunt. En wat zal ik zeggen van het zedelijke en godsdienstige, dat uit het diepst der ziel moet opgeroepen worden? Daarvan geldt het vooral, dat men het er niet hineinzwingen kan, gelijk de Duitschers zeggen. Ook moet het goede en edele niet alleen naar de oppervlakte der ziel geroepen, maar als de innerlijke veerkracht van al hare krachten, ja als de ziel van de ziel daargesteld worden. Dwang in het gebied van deugd en godsvrucht leidt tot slaafsche devotie of huichelarij. Alles moet uit de vrije werking der ziel ontspruiten. Maar van vele treffende veranderingen in het rijk der natuur
of in het lot der menschen, van vele gewigtige uren des zegens of des rouws en des tegenspoeds zulk gebruik te maken, dat het kinderlijk gemoed, opmerkzaam geworden en geroerd, de eerste bewegingen gevoele van het besef der betamelijk-
{==275==} {>>pagina-aanduiding<<}
heid en der deugd en van het gevoel der hooge en der goede Godheid; en deze eerstelingen al meer en meer uit te lokken en levendig te houden, en de gelegenheid tot eigen nadenken en onderzoek ongemerkt te hernieuwen, - dat voorzeker is ontwikkelen van het heilige en Goddelijke in de kinderziel! Gevoelige moeders, die hare dochters de ellende der armoede wijzen met tranen des medelijdens in de oogen en half verborgene giften in de handen; brave vaders, die, in een gepast en plegtig uur, zóó naar de vatbaarheid hunner zonen over het bovenaardsche spreken, als die vader tot zijnen zoon in hebel's gedicht over de vergankelijkheid, - zulke vaders en moeders weten naauwelijks zelven, welke beweging dit in het bewegelijk kinderhart veroorzaakt en hoe veel goeds er dan uit den diepsten grond met kracht naar boven schiet. Als dan weldra die dochters uit eigen aandrang en in stilte de armen opzoeken en weldoen; als die zonen uit eigen lust naar de sterren opzien, boven welke de Almagtige woont, en met hartverheffing denken aan die woningen der onsterfelijkheid, uit welke de heldere lichten ons hier tegenflikkeren, o, dan smaken die ouders de zoetste belooning voor den toon door hen aangeslagen, die in de zielen van hun kroost zulk een' weêrklank gevonden heeft! Dan kan het hun niet veel moeite kosten, om dit eenmaal opgewekte voorzigtig te leiden en door het heilig en heerlijk Evangelie te volmaken. Openbaren zich bij dit goede ook lage en booze neigingen in het kinderlijk gemoed, die worden bij hare eerste levensteekenen aanstonds met ongehuichelden ernst afgekeurd en alzoo uitgeroeid. Op dezelve wilde göthe voornamelijk gelet hebben; en ofschoon wij hem onze
onbepaalde toestemming niet geven, verdienen zijne woorden wel eene plaats: Begint niet met den opbouw van edele drijfveren, maar met de uitroeijing der slechte. Is eenmaal het onkruid verwelkt en uitgerukt, dan rigt zich het edele bloembed van zelf in de hoogte. En ik voeg hier ten slotte de vermaning van den Bayreuthschen Humorist nog bij: Zorgt vooral, dat het hoofd uwer kinderen geen lange, koude zaal worde, met dorre stelsels be-
{==276==} {>>pagina-aanduiding<<}
schreven, maar dat het hart een verlichte koepel zij der liefde tot God!

Buiten de ligchaams- en zielsontwikkeling is er nog een hoofdstuk in de opvoeding der jeugd, hetwelk wij niet met stilzwijgen mogen voorbijgaan. Het is de maatschappelijke opvoeding; dat, namelijk, de geheele ontwikkeling van het kind ingerigt zij naar den stand en de betrekking, waartoe het in de maatschappij is voorbestemd. Ook daarin is veel overdrijving, en de jongelingen worden doorgaans te uitsluitend en de jonge dochters te weinig of in het geheel niet voor hunne bestemming voorbereid. Als de knaap naauwelijks loopen en spreken kan, hebben de zorgvuldige ouders reeds bepaald, wat hij eenmaal onder de menschen worden zal. Daartoe wordt voortaan alles, alles alleen en uitsluitend ingerigt. Hij moet in den handel, en nu ook maar rekenen en boekhouden geleerd. Hij is voor de wapenen weggelegd, en dus het ligchaam gehard en den voet om wèl te loopen en het stuitbeen om goed paard te rijden geoefend. Hij zal de donkere wegen in van het regt, en daarom den geest bij tijds aan de titels der wet geklonken. De schoone teekenkunst staat met den handel in geene gemeenschap; de nuttige wetenschap is den krijgsknecht onnoodig, en wat heeft de regtsgeleerde met de muzijk of de poëzij te doen? Dat alles mag op zichzelf aardig en mooi zijn, zeggen de ouders, maar het zal onzen zoon geen voordeel geven, en het wordt dus, als nutteloos tijdverlies, geheel uitgesloten en verworpen. Die wijze opvoeders hebben dan nooit de redevoering van cicero gelezen en overdacht, waarin hij het schoon verband en de groote nuttigheid van alle kunsten en wetenschappen zoo heerlijk schetst? Zij weten dan ook niet, dat de ziel als een vuur is, hetwelk helderder opvlamt, hoe meer voedsel het bekomt, maar uitdooft, als het altijd op dezelfde uitgebrande kolen teren moet? En hebben zij het nooit opgemerkt, hoe de werkzaamste geest, gedoemd om altijd in éénen kring rond te loopen, eindelijk zijne veerkracht en

{==277==} {>>pagina-aanduiding<<}
hooger vermogen verliest? Het is niet waarschijnlijk, maar toch wel mogelijk, dat zulk eene opvoeding vrij goede kooplieden, krijgsknechten en advocaten vormt; maar dit is zeker, dat het onvolmaakte, bekrompene menschen blijven, tot ballast en verveling in elk goed gezelschap der maatschappij. - Een gansch ander uiterste wordt bij de opvoeding der dochters ingeslagen. Zij moeten vele handwerken en ten minste een paar vreemde talen, verder dansen, zingen, teekenen, ja zelfs schilderen leeren; maar dan ook acht men het toppunt der volmaaktste opvoeding bereikt. Is dan dansen en zingen en teekenen de bestemming van het vrouwelijk geslacht? Neen, de Voorzienigheid heeft het hooger geplaatst en veel gewigtiger bezigheid gegeven! Vrouwen en moeders te worden, dat is de edele bestemming van de andere helft des menschdoms. Ik zeg edele bestemming, en weet geene woorden te vinden, om al het nut, al het heil, al de zaligheid te schetsen, die het wèl vervullen van deze dubbele bestemming geeft. De vrouw is de levensvonk in de maatschappij. Zonder haar is alles koud en dood. Het huis, dat zij wèl bestuurt, is de vrijplaats van rust en van waar geluk. De moeder is nog meer. Wat Gods zon voor de aarde is, dat is zij voor het menschengeslacht, en aan haar danken wij het leven en de zoetste genoegens van het leven. Voorwaar, zij mogen den boezem wel trotsch verheffen, die voor dat hooge en edele geschapen zijn! Maar zoo hoog en edel die roeping is, zoo moeijelijk ook, om aan dezelve te voldoen. En wat zoo moeijelijk is, vereischt oefening en voorbereiding. Doch, helaas, deze wordt te dikwerf vergeten, en de ouders wanen aan hare dochters genoeg gedaan te hebben, als zij zingen en dansen kunnen. Die zingende en dansende kinderen treden dan in het huwelijk, gelijk een boerenjongen van achter den ploeg in de krijgsdienst. De rekruut echter valt aanstonds in wèlbedreven handen, die hem niet loslaten vóór hij even bedreven is. Maar de
jeugdige vrouw en moeder, wie zal haar onderwijzen in hetgeen zij, elken dag op nieuw, weten en in elk onvoorzien oogenblik verrigten moet? Dan verbitteren ongekende zor-
{==278==} {>>pagina-aanduiding<<}
gen reeds de eerste genietingen van haar geluk. Dan stapelen zich de kwellingen opeen; en als zij, onbedreven, gelijk zij is, haar verheven standpunt niet weet te bereiken, dan wordt haar huis een verward en verwoest Babel, dat een Eden had kunnen wezen, en zij verwaarloosd en niet geacht, die bestemd was om eene aangebedene koningin te zijn. - Maar hoe, wordt der dochteren des lands dan de beoefening der schoone kunsten ontzegd? Verre van daar! Door dezelve moeten zij haren smaak veredelen, en zij hebben regt om mede te drinken uit dien beker van het reinst genot. Het zijn sieraden van den beschaafden geest, om welke zij dubbele voorkeur verdienen; en hoe vervrolijken zij menig uur en menigen avond, met geen goud te betalen! Maar, maar, het hoogste en het noodigste mag er nooit om vergeten worden! Ik eindig met de les van een Fransch dichter:

Ayez donc des talents! mais il est nécessaire 
Qu'on en fasse un plaisir et non pas une affaire. 

Ik acht mijne taak volbragt. Hoe onvolmaakt dan ook, is het ten minste in den geest van onze Maatschappij geweest; want van hare oprigting af aan beijvert zij zich elk jaar al meer, om de opvoeding der jeugd te verbeteren, wel wetende, dat dit de krachtigste hefboom is van het volksgeluk. Het zal ook niemand verwonderen, dat ik over de opvoeding gesproken heb, wijl ik een prediker ben van Hem, die voor de gansche menschheid heeft getoond, hoe veel belangstelling kinderen verdienen, toen Hij ze tot zich liet en gezegend heeft. Al wat hunne opvoeding betreft, is zeker voor ouders gewigtig; en wie leeft er, hoe afgezonderd ook, die, als hij een nadenkend en welwillend mensch is, geen belang stellen zou in de goede opleiding dier jeugd, welke weldra onze plaats zal innemen? Ook ieder kan er iets toe doen. Wij kunnen er allen het voornaamste toe bijdragen; want van alle opvoedingslessen staat het goede voorbeeld nog altijd bovenaan. Laat ons dat aan de jeugd geven, die ons overal omringt en meer

{==279==} {>>pagina-aanduiding<<}
dan wij weten op ons acht geeft! Dan handelen wij naar de vermaning van cats:

- - - - Gaet eerst in deughden voor; 
Dat is hun, die het sien, vooral het beste spoor. 


Over de vrouwen aan de Havana.

(Uit de Brieven: la Havane, par Mme la Comtesse merlin.)

Brief, gerigt aan George Sand. (*)

Aan wie kan ik mijne opmerkingen over de vrouwen van mijn land, over hare wijze van leven en handelen beter mededeelen, dan aan u, die zoo goed mijne sekse kent, en wier welversneden pen zoo dikwijls gevoelige zielen heeft geboeid aan het lot der vrouwen uit de beschaafde kringen? Wacht geen vurig of hartstogtelijk verhaal, door den gloed der keerkringen geklenrd; stel u geene treurtooneelen voor, waarvan het belang alleen gegrond is op een' razenden minnenijd of op eenen bebloeden moorddolk. De Havaneesche, kuisch van inborst, hoewel van eene vurige natuur, is vreemd van de romantische verfijningen van dat leven der ziele, vreemd van de kwellingen eener verhitte verbeelding, die als vruchten, in broeikassen ontloken, frischheid noch geuren hebben; onbekend is zij met gekunstelde aandoening, die, als eene parasitenplant, (†) de stam, waaraan zij zich hecht, in haar eerste groen doet verdorren.
De Havaneesche is over het algemeen van eene middelmatige en ranke gestalte, maar hoe slank zij ook zijn moge, haar boezem en geheel de vorm van haar ligchaam komen sterk en bevallig uit. Hare extremiteiten zijn fijn en klein, gelijk die van een kind. Hare smalle en poezelige voeten zijn gewoonlijk in wit satijn geschoeid, of liever gewikkeld, want hare schoenen hebben naauwelijks zolen en hebben nooit de straatsteenen gedrukt. De voet van eene Havaansche vrouw is geen voet, maar eene dichterlijke spe-
{==280==} {>>pagina-aanduiding<<}
ling der natuur. Haar hals, fijn van bouw, is de spil, waarop haar teeder en lieftallig hoofd zachtkens draait. Haar leest wordt nimmer in een keurslijf geprest, en hoezeer van nature rank, blijft haar middenlijf in verhouding met de overige deelen des ligchaams, zonder schoonheid af te bedelen van eene overdrevene onevenredigheid, waarvan natuur en kunst eenen gelijken afkeer hebben. De vrijheid, waarin zij van hare kindschheid af deelt, de zachte en gelijkmatige warmte van het klimaat, doen hare leden al derzelver eerste frischheid en buigzaamheid behouden, en geven iets zachts, iets teeders en fluweligs aan hare huid, dikwijls van eene kleurlooze blankheid, doch door welke men, als 't ware, een' weêrschijn van gloed ontwaar wordt, alsof de zon die met hare stralen doorgedrongen had. Hare bewegingen, die den stempel eener wellustige loomheid hebben, haar langzame en trage gang, hare zachte en zangerige spraak zijn somtijds zeer in strijd met de levendigheid van haar gelaat en met het vuur dat uit hare zwarte oogen schiet, waarvan de aanblik geene wedergade heeft. Zij ziet nooit de zon, dan wanneer zij op reis is. Zij gaat niet uit dan bij het dalen van den nacht, en nimmer te voet. Behalve het onaangename van de hitte, zoo verbiedt haar, als 't ware, eene aristocratische trotschheid, zich onder het volk op de straten te mengen. Werkzaam van aard, ziet de vroege morgen haar reeds met eigen handen bezig om voor
hare negers kleederen te vervaardigen, of voor de luijermand van haren zuigeling te zorgen. Maar wanneer de zon in al hare kracht aan den hemel staat, dan wordt haar iedere bezigheid onmogelijk. Zij beweegt zich naauwelijks meer, brengt een deel van den dag in het bad of met het eten van verfrisschende vruchten door; den overigen tijd slijt zij met zich op de butaca te wiegen. Eindelijk tegen het vallen van den avond zet zich de bevallige sylphide, in het wit gekleed, het hoofd met levende bloemen versierd, in beweging, stapt in de volante (*), bezoekt de winkels, komt niet uit het rijtuig, maar laat zich beurtelings allerlei goederen uit de magazijnen voor het portier brengen; vervolgens rijdt zij naar buiten, om in de koelte van den avond een luchtje te scheppen. Moet zij daarentegen eene reis ondernemen, of zich naar haar buitengoed begeven, dan

{==281==} {>>pagina-aanduiding<<}
gaat zij stil en kalm van de butaca in de volante over, en tart blootshoofds, in 't wit gekleed en zonder zonnescherm, de verschroeijendste hitte der zon. Men zou zeggen, ze is den held gelijk, die op den vestingwal het kanon trotseert.
Door eene gemakkelijk te verklaren tegenstrijdigheid, beminnen de Havaansche vrouwen, als tot razernij toe, het dansen; gansche nachten brengen zij er mede door, opgewonden, draaijende en zwevende, onvermoeid als ijlhoofdigen, totdat zij afgemat, als vernietigd, nedervallen.
De Havaneesche contredans wordt meer met het ligchaam, dan met de voeten gedanst; hij is eene soort van wals, waarmede zich een glijdende pas en eene zekere wijze van balanceren vereenigt, welk alles eene onuitsprekelijke weelderigheid en wellustigheid ten toon spreidt, en zóó lang voortduurt, tot dat de afmatting der dansers eindelijk aan het orchest verademing gunt. De muzijkanten zien er potsierlijk uit door de overdreven zorg, waarmede zij zich optooijen. Zoowel de muzijk van den Havaanschen contredans, als de dans zelf, doet duidelijk het Créoolsche karakter kennen: eene mengeling van traagheid en drift. De Havaneesche aria's zijn meestal uit den minor gezet, gelijk alle melodiën van vroegeren tijd; terwijl de ingevingen der componisten, meer het werk van het oogenblik dan der kunst, zich afwisselen door vreemde en eigenaardige geluiden, beurtelings droefgeestig of hevig opwekkend. Het is altijd de orchestmeester, de elegante neger placido, de Havaneesche strauss, die de airs voor de dansen componeert. Niets zonderlinger dan zijne compositiën, of het moest zijne kleeding zijn, een getrouw afdruksel van die van 1798 in Frankrijk. Hij draagt een kleed, van achteren in den vorm van een kabeljaauwstaart, een gele broek, aan de knieën met linten vastgestrikt, die tot over de helft van het been nederhangen. Hij heeft gewerkte zijden kousen aan, schoenen van dassevel, met eene penséekleurige roset er op, en om het geheele kostuum te voltooijen, draagt hij een' kanten jabot en lubben.
De vrouw uit de hoogere kringen gevoelt hier al de voordeelen aan haren stand verbonden en heeft er alle gewoonten van, maar zij is eenvoudig en van een zacht karakter: zij zoekt niemand hare meerderheid te doen gevoelen door stroefheid, bitsheid of minachting. Er is iets aantrekkelijks in deze dommelige minzaamheid, in die, als ware het, schaamte over de meerderheid, welke zij jegens hare minde-
{==282==} {>>pagina-aanduiding<<}
ren aan den dag legt; en ik bewonder dikwijls de engelachtige goedheid van mijne tante, wanneer in haar huis, in het vertrouwdste vertrek harer woning, tot voor haar bed, de arme lieden doordringen, die hier van alle kanten, zonder zich te laten aandienen, binnenkomen, en die, vóór dat zij haar om eene gift vragen, zonder dat zij er toe uitgenoodigd worden, zich aan hetzelve nederzetten, waar zij zoo lang vertoeven als hun goeddunkt, zonder dat een enkel woord hun doet gevoelen, dat zij niet welkom zouden zijn.
Eene der gewoonten, waarnaar de Europeër zich moeijelijk kan voegen, is, menschen, die niet tot het gezin behooren, van alle zijden de huizen te zien binnentreden. Alle deuren staan open, daaronder ook die aan de straat, van welke niemand ooit afgewezen is. Honderden negers hebt gij om u heen, gereed u te dienen; en niemand dier talrijke bedienden zal ooit een' lastigen indringer van u afhouden. De vrouwen wachten elk uur bezoek af: deze wijze van onder elks oog te leven, door het klimaat gebiedend gevorderd, mag in den beginne den bewoner van het Noorden vermoeijend toeschijnen, die naar welgevallen gewoon is zich aan eenzaamheid of overpeinzingen te wijden; maar andere voordeelen stellen hem hiervoor weldra rijkelijk schadeloos. Is men al gedwongen elk oogenblik bezoeken af te wachten, zoo maakt men daarentegen ook met de bezoekers weinig omstandigheden: gewoonte maakt ze u tot vrienden, en de toegenegenheid en gulheid vervangt het stijve van afgemeten pligtplegingen. Zij, welken men in vriendschappelijken omgang opneemt, worden leden van het gezin, en deelen in de lusten en lasten. Omtrent de lastigen bekommert men zich zelden; de mannen des huizes vertrekken, de vrouwen gaan voort met zich te wiegen of met het eten van vruchten; en zijn ze soms te veel door anderen omringd, zoo zien zij zich daarentegen ook nimmer geheel eenzaam en verlaten. De vrouwen bij u in Frankrijk hebben meer beschikking over haren tijd, en regelen naar believen hare gezellige bijeenkomsten; zij hebben bepaalde dagen en uren om menschen te zien, en schikken dit alles zoo, dat zij er het minst door gehinderd worden; maar die zorg voor hetgeen haar persoonlijk aangenaam is, wordt haar doorgaans met wederkeerige zelfzucht betaald. De streng gehouden etiquette-pligt vervuld zijnde, zien zij de bezoekers vertrekken, dikwijls voor maanden, soms voor jaren, zoo zij door herhaalde noo-
{==283==} {>>pagina-aanduiding<<}
digingen tot feestavonden den toevloed niet zelve
terugroepen. Men moet het erkennen, welke ongelegenheid ook die Creoolsche gulheid moge aanbrengen, het is regt aangenaam, voor de vrouwen inzonderheid, die door instinkt behoefte gevoelen om zich door anderen bemind te zien, zich door eenen vriend te hooren toeroepen: ‘Adios hasta cada momento (*)! Op hare beurt zijn ze uiterst beminnelijk door hare manieren en gastvrijheid jegens vreemdelingen, en wanneer eene van haar tot u zegt: ‘Esta casa es suya,’ (†) dan is dit geene bloote pligtpleging, maar opregte taal des harten, en gij kunt verzekerd zijn, dagelijks uwe plaats aan hare tafel, en op haar buitenverblijf uw bed gespreid te vinden.
Niets evenaart de ongekunstelde bevalligheid, het streelende der taal van onze vrouwen en de overeenstemming, die er bestaat tusschen den zachten toon harer stem, de naïve wending harer gesprekken en hare aantrekkelijke gebaren. Er is echter niets onbetamelijks in haar ongedwongen gedrag, niets onbehoorlijks in hare vrolijkheid.
De vertrouwelijkheid, die in het huiselijke leven plaats heeft, zou zeer ernstige nadeelen kunnen aanbrengen, zoo de gewoonte het gevaar daarvan niet verwijderde. Deze gemeenzaamheid, die naaktheid zelve, worden evenaard door hare onschuld, en niets, wat er omgaat, doet eene onkuische gedachte bij haar oprijzen, daar zij de zuiverheid des harten altijd bewaren. Hare verbeelding, niet bezoedeld doo onzedelijke lektuur, of ontstemd door slechte grondregelen, verhit zich niet ten onpas, of vermoeit zich door navorschingen, die ziel en leven zouden kunnen schadelijk zijn; en wat elders onnoozelheid of onkunde heeten zoude: de eenvoud van zeden der Havaneeschen bewaart haar voor eene te vroegtijdige en verwoestende ontwikkeling van driften en hartstogten.
Het jonge meisje, nog bijna kind zijnde, huwt hier den man harer keuze, mits dat hij in allen gevalle haar naastbestaande zij. De eene familie verbindt zich zelden met de andere; de hooge adel, zoo minzaam en gemakkelijk in de gewone betrekkingen des levens, is uiterst beducht voor het

{==284==} {>>pagina-aanduiding<<}
aangaan van ongelijke huwelijken en vreest zelfs voor alle vermenging met vreemd bloed, al ware het ook even zuiver als het hunne. Deze vereenigingen van kinderen, uit dezelfde familie en te zamen opgegroeid, zijn bijna altijd gelukkig. Daar de onderlinge liefde zich op de innige toegenegenheid van een kinderlijk makkerschap gevestigd heeft, gelijk aan de broederlijke liefde, die het overleeft, zoo wordt zij in geen geval door verkoeling of mishandeling vervangen. Niettegenstaande de gevaren, die haar omringen, bij een vurig temperament, bij het ongedwongene in het huiselijke leven en de gewoonten, die de vrouwen hier hebben om zich aan zinnelijke genoegens over te geven, zijn en blijven zij, uit aangeboren eerbaarheidsgevoel, kuisch en rein. Hare eenvoudige opvoeding, hare vurige vroomheid, leiden haar steeds tot het goede, meer uit liefde dan uit vrees voor het Opperwezen.
Eene bijzonderheid heeft mijne opmerkzaamheid vooral getroffen; ze is deze: dat aan de Havana, gelijk in ieder slavenland, de vrouw veel meer in aanzien en hooger geplaatst is dan elders. Heerscheres over oplettende onderhoorigen, omringd door achting en liefde, veel invloed hebbende in haar gezin, is zij zelden toegankelijk voor onzuivere en booze gedachten. Daar hare ouders nooit door eerzucht, ijdelheid of hebzucht in de keuze van een' echtgenoot geleid worden, huwt zij altijd een' man, met haar van gelijke jaren en smaak. Zij bemint hem, en de huwelijksvereeniging geschiedt nimmer met een ontevreden hart, of met eene verbeelding, die zich naar andere wenschen of begeerten uitstrekt. Zij is niet veroordeeld om altijd te veinzen, die pijnlijkste aller kwellingen. Haar leven is ingetogener, hare genietingen baren minder opzien dan die der vrouwen in landen, waar eene fijnere beschaving heerscht; maar zij is daarentegen ook niet onderworpen aan de martelingen van eene vernederde eerzucht, aan de folteringen van eene door ijdel haken, door gekunstelde aandoening geschokte ziel, gepijnigd door en ten prooi aan verveling en minnenijd. Streng door anderen en door zich zelve beoordeeld, beu en wars van alles, in haar gezin aan zich zelve overgelaten, wil zij zich in hare mislukte wijze van leven niet schadeloos stellen door op het leven van anderen bitterheden en verdriet uit te storten. Genoeg, zij verlangt nimmer anderen smarten aan te doen.

{==285==} {>>pagina-aanduiding<<}

Zoodra een meisje begint te stamelen, geeft men het eene kleine negerin, die hare speelmakker wordt, vervolgens hare kamermeid en die na eenige jaren hare vrijheid ontvangt. De min is eene soort van matrone, die, wanneer het eene slavin is, vrij wordt zoodra zij ophoudt het kind hares meesters te zogen; maar zij blijft in het huis en wordt er met onderscheiding behandeld. De gehechtheid dezer negerinnen aan hare voedsterkinderen is eene soort van eerdienst, eene ware godsdienstige hulde. Geheel en uitsluitend met hen ingenomen, worden zij bijna onverschillig omtrent haar eigen kroost.
Niets haalt bij de schoonheid der kinderen aan de Havana. Ze zijn bloemen, te gelijk sterk en uitgelezen schoon, die onder den stovenden gloed van dezen schitterenden hemel ontluiken. Geen lint, geen band heeft ooit de zachte huid geprangd. Hun gewaad bepaalt zich tot een dun kamerdoeks hemd, dat hun tot boven de knieën komt, zeer los en ruim op de borst, met kant versierd en zonder mouwen, met strikken van lint op de schouders; hun hoofdje is ongedekt, gelijk de overige deelen des ligchaams; zoo spartelen zij op de mat, waarop men hen nederlegt. Men moet dan die kleine ledematen zich vrij zien bewegen, zich uitrekken, en zonder hinder hare kracht en vlugheid ontwikkelen; terwijl in de buigzame en gladde huid, door de lucht versterkt, bij iedere beweging, bij iedere proef, plooitjes en kuiltjes ontstaan, die het geheel rond en lieftallig maken. Het penseel van eenen Albano zou het niet bekoorlijker kunnen schilderen.
Die luchtige kleeding der kinderen is echter zeer kostbaar. Ieder hemdje is met kleurige zijde geborduurd en wordt maar eens gebruikt. Men zou het met garen kunnen stikken, en het zou dan langer duren; maar juist om die reden doet men zulks niet. De pracht der vrouwen is zeer groot; - 't is geen pracht van opschik, maar een pracht der zinnelijkheid. Het is voor haar haar leven en zijn, want hare kleeding is hoogsteenvoudig: des morgens dragen zij een' kapmantel of een kleed enkel van kamerdoek; des avonds zijn ze in het neteldoek gekleed, maar met korte mouwen en lage lijfjes, en in 't haar gekapt dragen zij daarin altijd eene levende bloem, die kunst- en achteloos tusschen de vlechten is gestoken. Aan deze eenvoudigheid paart zich eene zeldzame netheid. Haar linnen is van het fijnste batist, met kant versierd, en verscheidene malen op den dag verwisse-
{==286==} {>>pagina-aanduiding<<}
len zij er van. Haar neteldoeks kleed, altijd geborduurd en met kant omzet, dragen zij niet anders dan nieuw. Zoodra het gewasschen is, wordt het een geschenk voor de negerinnen. Eene Havaneesche draagt niet anders dan zijden kousen; die altijd nieuw moeten zijn; wanneer zij ze uittrekt, werpt zij ze weg. Hare kleine schoenen worden zeer spoedig buiten gebruik gesteld en afgelegd, en ze gaan, gelijk het overige, aan de negerinnen, wier kleeding dan ook veel zonderlings heeft. Het is een regt vermakelijk schouwspel, deze negerinnen, zingende en rookende, die groote, door de stralen der zon van alle zijden verlichte, zalen te zien doorkruisen! Met hare gazen kleedjes over een hemd heengeslagen, dat haar niet onder de knieën komt, met hare satijnen schoenen grappig afstekende bij hare als ebbenhout zwarte beenen, huppelen zij om u heen, en schijnen vledermuizen, die bij het daglicht fladderen.
Eene Havaneesche draagt nooit tweemalen haar balkleed, hoe kostbaar het ook wezen moge en voor welk een' prijs het ook uit Parijs is afgezonden; een jong meisje zou liever nooit naar een bal gaan, dan dat zij er zich tweemalen in dezelfde kleeding zoude moeten vertoonen. In den schouwburg hebben de vrouwen altijd een prachtig toilet en zijn dikwijls, gelijk ook op de bals, met diamanten en edelgesteenten versierd. Zij hebben een aantal dier kostbaarheden, die altijd te Parijs gezet zijn. Hare bedlakens, gelijk al haar overig linnengoed, zijn van zwaar gesteven batist, en mijne verwondering was niet gering, toen men mij voor de eerste maal een handdoek van neteldoek, zeer gesteven en met kant versierd, aanbood. De ledikanten zijn van ijzer, met zeelen van onder en dek van damast. Mijne tante had de beleefdheid aan mij, als uit Europa gekomen, eene kleine matras van blaauw damast te doen geven, niet dikker bijna dan een ouwel. De hoofdkussens zijn van dezelfde stof, overtrokken met neteldoek, aan de zijden geborduurd, tusschen de openingen ligt een kant, terwijl de sloop met strikken van blaauw lint wordt digt gemaakt. De bedgordijnen zijn ook van neteldoek, opgestrikt door lint van dezelfde kleur; de lakens zijn altijd zeer helder; het bovenlaken, eenige dekking waarvan men gebruik maakt, is altijd met kant versierd. Gij kunt begrijpen, wat erbarmelijk figuur, bij al die zonderlinge pracht, ik met mijn eenvoudig hemd van Hollandsch linnen en met mijne armelijke kousen van Schotsch

{==287==} {>>pagina-aanduiding<<}
garen maakte!... Wat echter aan ieder hier de grootste ergernis gaf, waren mijne ongelukkige zwart maroquinen schoenen, die men onder in mijn' koffer vond. - ‘Jezus, Maria!’ riep men, ‘wat zijn dat?... Dat, schoenen voor uwe voeten! en voor uwe voeten nog wel van de Havana! foei!!’ - Ik was geheel vernietigd; want men begreep niet, dat mijne voeten in Europa zoodanig verhard konden zijn, dat ze de marteling, door zulke schoenen verwekt, konden verdragen. Ik dacht echter van mijnen kant in stilte en met smart er aan, hoe ik nog altijd veel moeijelijker ging, dan de andere Europesche vrouwen.
De prille jeugd der moeders en de vroegtijdige ontwikkeling der kinderen zijn uiterst hinderlijk aan de eerste opvoeding. Het kind neemt weldra zijne moeder voor zijnen speelmakker, en de Creoolsche onachtzaamheid belet deze, die zedelijke kracht uit te oefenen, vereischt om hare regten en haren wil als moeder te doen gelden. Bij deze moederlijke zwakheid wordt het kind eigenzinnig en heerschzuchtig. Het kwaad is minder bij de opvoeding der meisjes, want haar zacht karakter en hare teederheid doen eene innige gehechtheid aan de ouders geboren worden; maar de opvoeding der jongens mislukt doorgaans. Gij zoudt er u een denkbeeld van hebben kunnen vormen, indien gij getuige waart geweest van een klein tooneel, dat ik heb bijgewoond en dat dienen kan tot type van alles, wat de Havaneesche opvoeding der kinderen betreft.
Het was des namiddags: ik bevond mij met eenige jonge vrouwen in de zaal, in het gezigt der haven, ieder rustende in een ruime butaca van maroquin. Het was een heete dag; een koeltje deed zich echter door deuren en vensters gevoelen, en speelde met de witte en ligte stof onzer kapmantels. Eene groote schotel vruchten, die in ons midden was geplaatst, diende om onzen gloeijenden dorst te lesschen. Grager dan de andere, smaakten mij deze ververschingen, waarvan ik zoo lang verstoken was geweest, bij uitstek wel; eensklaps, te midden van mijne luidruchtige vrolijkheid, terwijl ik ieder mijner vroegere en mij zoo dierbare kennissen hartelijk groette, en ik haar de ondubbelzinnigste blijken gaf, dat ik haar niet vergeten had, zag ik een manneke binnenkomen, dat ik voor een' dwerg zou gegroet hebben, zonder zijne schoone oogen en zijn' helderen blik, zonder dat zachte vel van het aangezigt, mollig als het dons van een

{==288==} {>>pagina-aanduiding<<}
perzik. Hij kwam mij voor, niet veel ouder dan twaalf jaren te zijn. Hij droeg echter laarzen en een' gekleeden rok, een' jabot, een' hoed op het hoofd en een stokje in de hand.... Gij zoudt gemeend hebben, de gelaarsde kat uit het sprookje te zien.
‘Mama,’ zeide hij binnenkomende, ‘mijn rijtuig staat gereed, ik ga bij een' mijner vrienden dezen middag ten eten; vaarwel, tot van avond!’
‘Hoe, pepyo,’ hernam zijne moeder, met eene zachte en tevens droevige stem, ‘pepyo, wat is dat, om in die hitte uit te gaan?’
‘Het is niet heet, Mama!’
‘Maar ik verkies niet, dat gij buitenshuis zult gaan eten, gij hebt gisteren alreeds den geheelen dag bij uwe vrienden doorgebragt.’
‘Ik zal er dezen ook gaan slijten, Mama!’
‘Maar gij weet, dat gij heden avond naar het bal gaat, en dan moet gij eerst uw toilet nog maken; wat zal u dat vermoeijen!’
‘Dat zal mij niet vermoeijen, Mama.’ En bij ieder antwoord at hij eenige vruchten.
‘Nu pepyo, ik verkies niet dat gij zult uitgaan... hoort gij?’
‘Vaarwel, Mama!’
En, een paar malen ronddraaijende, was de jonge heer verdwenen.
‘Que muchacho!’ zeide de moeder op een' toon van teederheid zoowel als van verdriet, terwijl zij met hare oogen hem volgde.
Er was nu geen sprake meer van.
‘Zeg mij, china,’ zeide ik tot de moeder, ‘voedt gij zoo uwe kinderen op?’
‘Wat zal ik doen?’
‘Ze leeren gehoorzamen.’
‘En hoe?’
‘Door het te willen.’
‘En als ze niet doen wat men hun zegt?’
‘Dan sluit men ze op.’
‘Y si le da la alferecia?’ (*)
En deze zwakke moeders aarzelen niet hare kinderen naar

{==289==} {>>pagina-aanduiding<<}
Europa te zenden, ten einde ze daar te doen opvoeden; en het is met heldenmoed, dat zij hare kinderen aan de zee vertrouwen, om nuttige kennis en leerzame onderrigtingen voor het leven elders op te doen. 't Is in alles wel de aard der vrouwen.... bloohartig in kleine, fier en moedig in groote zaken.
Maar, arme moeder, weet gij niet, dat uwe verblinde liefde uw kind ongelukkig maakt, en dat gij eens verpligt zult zijn de kwade zaden uit te roeijen, die uwe zwakheid in zijn hart laat ontkiemen en die vaak niet meer te verdelgen zijn? dat uwe schuldige toegevendheid uw kind onwillig, zelfzuchtig en karakterloos maakt? dat de ware moederlijke liefde niet gelegen is in slapheid van wil, maar in de kracht om te leiden en te besturen? dat kinderlijke teederheid zich zeer wel paren kan aan eerbied, en dat de goedwilligheid, die vertrouwen inboezemt, niet onbestaanbaar is met eene onverbiddelijke gestrengheid, die beveelt wat goed en regt is? dat er niets gerings of beuzelachtigs voor het kind is? en dat de eerste indrukken, gelijk de wortelen van den boom door hunne sappen den groei van takken en bladen ontwikkelen, even zoo het karakter des kinds vormen en wijzigen moeten?...
Waarde landgenooten, vergeeft deze uitweiding aan de deelneming uwer zuster!
Niettegenstaande de kwade uitkomsten, die de zwakheid der jeugdige moeders oplevert, is echter de kinderlijke teederheid hier gloeijender dan elders. Deze onuitputtelijke goedheid van het moederlijke hart werkt gunstig en krachtig op vurige temperamenten, gevormd om slechts door liefde en toegenegenheid te leven. Al de genietingen van dit onafhankelijk bestaan, van deze oplettende teederheid, waardoor het kind zich omringd ziet, smelten zaam met het afbeeldsel van haar, die er de ziel van is, en versieren het met al de vreugde des harten en al de opwellingen der erkentelijkheid.
Het is aandoenlijk den eerbied te zien, dien men aan de moeders der huisgezinnen ziet toedragen, wanneer zij op eenen lateren leeftijd komen! Als de krachtige stam eener talrijke nakomelingschap is de grootmoeder het voorwerp van aller oplettendheid en van de hoogachting van allen. De feesten, de maaltijden hebben bij haar plaats; zij zit aan de groote tafel voor; eenvoudig gekleed, hare zilveren lokken,

{==290==} {>>pagina-aanduiding<<}
die zij nimmer heeft trachten te verbergen, net opgemaakt en gekapt. Alle oplettendheden, alle versnaperingen zijn voor haar, of komen van haar. En wanneer de dag nadert, dat dit aartsvaderlijke leven zal eindigen, dan ontslaapt zij zachtelijk, zonder verdiet en verwijt, gelijk zij heeft geleefd.
De vrouw der groote wereld in Europa is dikwijls zeer te beklagen, wanneer de ouderdom haar de schoonheden der jeugd ontrooft; want weinige hebben het regt verstaan, oud te worden. Er behoort gezond verstand, bedachtzaamheid en een geheel voorafgegaan leven toe, om wèl voorbereid dit plegtig oogenblik te naderen. Maar wat wordt er van haar, als hare uren en dagen slechts gewijd waren aan de genietingen der ijdelheid en der zinnen, en wanneer zij, na een leven in nietige vermaken te hebben doorgebragt, zich deze ontroofd ziet door de jeugd die haar omringt? Dan werpt zij de oogen om zich heen, en zij bemerkt voor de eerste maal, dat, daar zij geene zelfverloochening heeft geleerd en slechts voor zich zelve en voor zich zelve alleen geleefd heeft, niemand het zich ten pligt rekent, zich harer aan te trekken. Eenzaam en met bitterheid in de ziel, zoekt zij zich vrienden op in de staatkundige wereld, of in die van trotschheid en kuiperij, en zij sterft, zoo als zij geleefd heeft, haar geluk zoekende in een onvruchtbaar en zielverontrustend genot.




Iets ter bevordering van het doel der Vereeniging tot Afschaffing van Sterken Drank.

Vóór eenigen tijd ontving de Heer S., een voorstander der afschaffing van sterken drank, een' brief van den WelEerw. Heer j. huizinga, Predikant, vroeger te Aduard, thans te Burg op Texel, welke hem zoo belangrijk toescheen, dat hij verlangde den hoofdinhoud daarvan door den druk te mogen bekend maken. De Schrijver, om vergunning hiertoe gevraagd, dewijl zijn brief geenszins met deze bedoeling werd geschreven, heeft dit verzoek bereidwillig toegestaan; en het is dien ten gevolge, dat de onderstaande regelen, welke het grootste gedeelte van den brief bevatten, aan de Redactie der Vaderl. Letteroef. ter plaatsing worden aangeboden.

{==291==} {>>pagina-aanduiding<<}

Onze Vereeniging heeft haar ontsaan te danken aan het eerste nommer der twee door UEd. mij toegezondene tractaatjes. (*) Ik las hetzelve voor op de Vergadering van het Departement Aduard der Maatschappij tot Nut van 't Algemeen, en drong daarbij, zoo veel in mij was, het belang en de noodzakelijkheid aan, om aan den inhoud van de uitnoodiging, daarin vervat, te voldoen, daarin door den Heer O.... krachtig ondersteund wordende. Wij hadden dan ook terstond het genoegen om op te merken, dat velen met ons gevoelden, hoe noodig het was, aan de toenemende drankzucht, die zich ook in onze provincie en in onze streken zoo algemeen in treurige verschijnselen openbaarde, ernstigen wederstand te bieden. Twee mannen, waarbij zich later nog een derde voegde, verbonden zich met ons ter oprigting van een Afschaffingsgenootschap. Ten einde de toetreding gemakkelijker te maken en in het belang der goede zaak, naar ons oordeel, wijzigden wij het onderteekeningsformulier, en verbonden ons, als ter proeve, slechts voor den tijd van één jaar. Zoo begonnen wij ons werk, in het vast vertrouwen, dat ook uit de kleinste beginselen de grootste en heilrijkste gevolgen kunnen voortkomen, onder den zegen van Hem, die de bevordering wil van alles, wat goed is en het algemeen menschengeluk bevorderen kan.
Dat wij, bij de veelvuldige ernstige pogingen, die wij te werk stelden, om aan onze kleine Vereeniging, overeenkomstig hare bestemming, eene grootere uitbreiding te geven, velerwegen sterke tegenkanting ontmoeteden, dikwijls zelfs smaadheid moesten lijden, kan UEd. wel niet verwonderen, als die zelf welligt bij ervaring weet, wat het inheeft tegen de kracht van het vooroordeel en van de zonde te strijden. Maar wij ondervonden tevens, dat volharding ook de grootste moeijelijkheden kan overwinnen, en dat onze pogingen goedkeuring vonden bij de weldenkenden, ook zelfs dan als men ze nog niet in het openbaar durfde huldigen. Reeds sedert geruimen tijd werden er in de school van den Horn (gemeente Aduard) openbare voorlezingen gehouden. Meest werden daarbij gebruikt de Volksbode van robidé van der aa en heldring, eenige werken van de

{==292==} {>>pagina-aanduiding<<}
Maatschappij tot Nut van 't Algemeen en andere kleine stukken. Bij deze bijeenkomsten, die het karakter van gemeenzame avondgesprekken der dorpgenooten hadden, en in den beginne vooral goed werden bezocht, ontbrak het reeds vroeger niet aan krachtige waarschuwingen tegen de gevaren der sterke dranken. Met verhoogden ijver werd nu dit onderwerp weêr ter sprake gebragt. Weldra hadden wij dan ook de voldoening, dat wij iets van den invloed mogten bespeuren, op deze en andere wijzen door ons bewerkt. Eenigen, die bekend stonden als groot misbruik van den drank gemaakt te hebben, traden tot onze Vereeniging toe. En gelijk dit ons grootelijks bemoedigde om op onzen weg voort te gaan, zoo verzekerde dit ons ook te meer van het welgevallen der menschen op onze pogingen. Het nam althans den smaad weg, die vroeger op het lidmaatschap onzer Vereeniging bij velen rustte, vermits men thans deszelfs nuttige strekking duidelijk begon in te zien.
Afwisselende was, sedert, het geluk onzer onderneming. Van tijd tot tijd kwamen er leden bij, doch vielen ook enkelen weder af, die wij, niettegenstaande alle aangewende moeite, niet op den weg der verbetering, den weg van hun eigen waarachtig geluk, konden behouden. En zoo staat het tot op heden, terwijl onze Vereeniging thans ruim 20 leden telt. Onder deze zijn er verscheidene, die zelve ten sprekende bewijze verstrekken van het goede, dat onze Vereeniging sticht, door dezelve aanvankelijk genezen zijnde van hunne meerdere of mindere verslaafdheid aan sterke dranken. Doch ook nog in den laatsten tijd hebben wij verscheidene leden gewonnen, die minder uit eigenbelang, dan wel uit zuivere belangstelling in het welzijn hunner medemenschen, tot onze Vereeniging zijn toegetreden, en van wie men met grond verwachten mag, dat zij krachtige bevorderaars der goede zaak zullen wezen. Op dezulken is onze hoop gevestigd, en ik twijfel dan ook niet, of wij zullen, schoon met langzame schreden, zeker voorwaarts gaande, veilig het goede doel bereiken, dat wij ons hebben voorgesteld.
Het is waar, gering is nog het aantal onzer leden, maar kort ook nog de during van ons genootschappelijk aanzijn. Bovendien verheugen wij ons minder over het getal onzer werkelijke leden, dan wel over den algemeenen invloed, dien wij meenen te oefenen. Ik ken er velen in de omstre-
{==293==} {>>pagina-aanduiding<<}
ken mijner voormalige woonplaats, die, door valsche denkbeelden van vrijheid weêrhouden, nog geenszins tot het lidmaatschap van het Genootschap willen toetreden, maar die toch de bedoeling deszelven allezins huldigen, en gaarne erkennen, dat het Genootschap hun nuttig was. Volgens hun zeggen waren zij nooit zoo zeer overtuigd van het schadelijke of gevaarlijke van een dagelijksch gebruik van sterke dranken, weshalve zij thans dat gebruik dan ook tot gelegenheden van, in hun oog, dringende noodzakelijkheid beperken. Vele anderen willen wel leden worden, maar, gebonden door den rampzaligen geest van uitstel, wachten zij nog steeds op eenen hun welgelegenen tijd. Intusschen is er het jenever- en brandewijndrinken nu reeds aanmerkelijk verminderd. Het begint meer en meer door een matig gebruik van aalbessenwijn vervangen te worden. Ik beschouw ook dit als iets verblijdends in dezen. Tot dusver scheen de sterke drank in de bijeenkomsten der landlieden een volstrekt onontbeerlijk iets te wezen. Aan eenen bezoeker wijn aan te bieden, of in eene herberg, behalve bij enkele buitengewone gelegenheden, die het schijnen te veroorloven, wijn te drinken, ware zoo veel alsof men zich schaamde boer te zijn, en een blijk van verregaande zucht naar grootheid. Deze heerschende denkwijs geeft aanleiding tot veel gebruik en daardoor ook tot veel misbruik van sterke dranken op die tijden, als men zich van koffij, thee enz. niet kan of wil bedienen. Doch thans kent men den aalbessenwijn, en men doet bij het gebruik deszelven elken beschuldiger zwijgen door de aanmerking: ‘Die wijn kost mij niets meer dan jenever en ik drink ze liever.’ Zoo wordt dan toch den
volke een andere drank dan de jenever of brandewijn verschaft; een drank, die, als zijnde minder geestrijk, niet zoo ligt tot onmatigheid voert en daarom veel verkieslijker is, terwijl in allen gevalle het vroeger zoo vast gebruik, om elkander jenever te schenken, wordt ondermijnd.
Altijd verheug ik mij, dat ik eens het lidmaatschap van het Afschaffingsgenootschap heb aanvaard. Gedurende de twaalf jaren mijner ambtsbediening heb ik nooit - ik meen het met vrijmoedigheid te mogen zeggen - de verbetering mijner medemenschen, het terugbrengen van den verdoolde tot den weg van deugd en van geluk, bijzonder van den ongelukkige, die aan de vreeselijke drankzucht was verslaafd, uit het oog verloren. Maar nooit heb ik ook maar

{==294==} {>>pagina-aanduiding<<}
het vierde gedeelte kunnen uitwerken van hetgeen ik, onder den Goddelijken zegen, als mijn aandeel beschouwen mag van de vrucht onzer genootschappelijke werkzaamheid in het laatste jaar alleen, hoe gering dat aandeel ook zij, en mijne overige geëerde medeleden mogen gewis van zich hetzelfde betuigen. Ik zal dan ook niet nalaten in mijnen nieuwen werkkring naar vermogen voort te werken aan de taak, die ik eens, uit overtuiging van deszelfs hoog gewigt, heb op mij genomen.
Na opregte zegenbede over het gewigtig werk enz.

(Get.) j. huizinga,
Leeraar der Doopsgezinden.

Napoleon en de rumflesch.

(Uit een Amerikaansch Tijdschrift.)

Ware grootheid bestaat niet in steden te overmeesteren, of rijken, door kracht van wapenen, aan zich te onderwerpen, en, evenmin, in het bestijgen van eene aanzienlijke hoogte in wetenschap en kunst, of in aanzienlijke geboorte of onmetelijke rijkdommen; maar, enkel en alleen, in de overwinning van en heerschappij over zich zelven. In de volste kracht des woords, is het waar, dat hij, die meester is over zijnen eigenen geest, grooter is dan hij, die eene stad inneemt. De bondigheid dezer stelling werd op nieuw krachtig door ons gevoeld, toen wij vóór eenigen tijd lazen, dat in de reiskoets van napoleon, bij Waterloo buit gemaakt, eene bijna ledige rumflesch was gevonden. Dit was dan welligt, zoo dachten wij, de ware overwinnaar van den man, die Europa tot op deszelfs grondslagen deed schudden en de natiën voor zich deed sidderen. - Napoleon was door zijnen Schepper met verbazende gaven en krachten beschonken. Bij den aanvang zijner krijgskundige loopbaan, was hij eenvoudig en matig in zijne leefwijze, onverzettelijk in zijne meeningen, koel en welberaden in zijne handelingen. Maar hij bleef niet immer de heerschappij over zijnen geest bewaren. Hij gaf zich, gelijk wel bekend is, dikwijls aan buitensporigheden over. En nu vernemen wij, dat hij, in plaats van met een beschuit en glas water, of een kop koffij, in den strijd te gaan, gelijk hij, nog Generaal zijnde, gewoon

{==295==} {>>pagina-aanduiding<<}
was te doen, bij Waterloo, zijne kracht en wijsheid zocht in zijne flesch met rum. Wij kunnen niet nalaten, met onze gedachten een oogenblik bij deze bijzonderheid te verwijlen, hoe weinig beteekenend zij ook aan sommigen moge toeschijnen. Voor ons, die uit de analogie, of de overeenkomst der zaken, redeneren, voor ons schijnt niets meer waarschijnlijk, dan dat het lot van Europa door deze enkele flesch rum is beslist geworden. Ons doel met deze opmerking is eenvoudig, om onze medemenschen opmerkzaam te maken op en te waarschuwen tegen de overwinningen van eenen vijand, magtiger dan napoleon en wellington, de veroveringen van den rum en al zijne gedistilleerde bondgenooten. De oude geschiedenis deelt ons mede, dat alexander de groote door den wijn werd overwonnen; de latere, dat suwarow, Ruslands grootste veldheer, voor de kracht van den brandewijn bezweek; en nu is er ten minste eenige reden om te vooronderstellen, dat ook napoleon door den rum ten onherstelbaren val is gebragt geworden. - Het wordt algemeen toegestemd, dat zijn plan van den veldslag voortreffelijk en het oogenblik van den aanval allergunstigst waren, en dat hij in het begin van den strijd alles in zijn voordeel had. Wellington toch, en velen zijner officieren met hem, waren op een bal, en het eerste berigt, dat zij van den aanval kregen, bragt hun de donder van het geschut. In vroegere veldslagen had napoleon dikwijls alle kansen tegen zich gehad, en nu, met alles in zijn voordeel, schoot de groote veldheer te kort. De rum, het zij waar, moge in dit geval niet volstrektelijk zijne nederlaag hebben veroorzaakt; maar, wij weten toch allen, dat de sterke drank het schranderste oordeel benadeelt, het helderste oog verduistert, en den stevigsten arm ontzenuwt. Menig hecht gebouwd schip, met zijne kostbare
lading, en nog kostbaarder schat van menschenlevens, heeft hij in de diepten der zee doen verzinken, menige hooggewigtige onderneming benadeeld en doen mislukken, menig verderf gebragt in den huiselijken kring, menig doorluchtig verstand tot beneden het redeloos gedierte verlaagd, menig krachtvol jongeling, de liefde en hoop zijner ouderen en des vaderlands, als eene vroeg geknakte bloem, doen verwelken. En hier vinden wij, in de reiskoets van napoleon, eene bijna geledigde rumflesch! Hoe kan het anders, of wij moeten ons hem voorstellen, gelijk hij eenige jaren te voren was, toen hij

{==296==} {>>pagina-aanduiding<<}
zich, met al de kracht van zijnen wonderbaren geest, aan de grootsche ontwerpen overgaf, die hij wilde volvoeren. En daar was, inderdaad, in zulke oogenblikken iets verhevens in hem. Nog eenmaal nu was hij in de gelegenheid, om zijne vallende grootheid weder op te beuren en te herstellen. Hij was overtuigd, dat eene nederlaag voor hem onherstelbaar zoude wezen. Daarom werden zijne nachten doorgewaakt, zijne krachten van ligchaam en geest opgewakkerd en gespannen. Eindelijk ziet hij het gunstige oogenblik des aanvals geboren. Hij stort zich, eenen arend gelijk, met woede op zijne prooi neder, terwijl zijn oog reeds vonkelt in het voorgevoel en den voorsmaak van nieuwe overwinning en roem. Maar, tot zijn ongeluk, is hij niet langer meester over zijnen geest. Reeds bijna als buiten zich zelven door de aanvankelijk behaalde voordeelen, ziet hij zich van den rum overmeesterd. Hij slaat het door dezen verduisterd oog over het slagveld heen, en wordt onbekwaam, om langer vijand van vriend te onderscheiden. Zijne bevelen zijn weifelend en tegenstrijdig, zijne plannen vergeten. Daar is geene bezinning, geene vastheid, geene voorzigtigheid en wijsheid meer bij hem. Van dezen oogenblik aan is de kracht des sterken verbroken, is alles verloren. Het was de laatste poging, om zijn magtig rijk en zijne wereldglorie staande te houden. Van toen aan gaf hij zich aan vertwijfeling over, viel, en stierf op St. Helena, als het slagtoffer eener teleurgestelde verwachting en van langdurig ligchaamslijden.
Veel van het hier gezegde moge slechts eene schildering der verbeelding wezen; maar zekerlijk zal het door niemand tegengesproken worden, dat de omstandigheden van napoleon's val van zulk een' bijzonderen aard waren, dat het verhaal daardoor geheel de kleur der waarheid verkrijgt. Er is daarin ook niets vreemds of ongeloofelijks gelegen. Wij zien dagelijks hetzelfde gebeuren bij lieden uit alle standen der maatschappij. En de groote dag, wanneer alles, wat verborgen is, aan het licht zal gebragt worden, zal ons veelmalen doen zien, dat de val van zoo menigen held, de verduistering van zoo menig schitterend gesternte aan den hemel der letteren en kunst, en de diepe ellende van zoo menigen zoon des tegenspoeds, niet waren veroorzaakt door den haat of de jaloezij van magtige vijanden, of den niet te ontwijken slag van het grimmig noodlot, maar alleen

{==297==} {>>pagina-aanduiding<<}
daardoor, dat er eene rumflesch, bijna of geheel geledigd, aan hunne zijde, of in hunne hand, werd gevonden, wier bedwelmende dampen hen reddeloos in den poel des verderfs hadden doen nederstorten.

Berton.

Een echt Verhaal uit de Muzikale Kunstwereld.

Dejaure, een in zijnen tijd geliefkoosd opsteller van opera-tekst, had zijn omstreeks het eind van het jaar 1798 voltooid werk, Montano en Stephanie, aan de leden van den Opéra Comique voorgelezen. Daar het door hen met grooten bijval opgenomen werd, draalde hij ook niet, hetzelve onverwijld gretry aan te bieden, ten einde deze daartoe de muzijk mogt componeren. De componist van Richard Leeuwenhart ontving den dichter met zijne gewone minzaamheid, liet zich mede diens jongste opstel voorlezen, vond het ook inderdaad uitmuntend en van groote uitwerking, maar verklaarde tevens, op grond van zijnen vergevorderden ouderdom en toenemende ligchaamszwakte, niet in staat te zijn de compositie op zich te nemen. De eigenlijke reden zijner weigering was ondertusschen de vrees, eene stof te moeten behandelen, die met een zijner vroegere werken groote gelijkvormigheid had, en hem dus kon blootstellen aan het verwijt, dat hij zichzelven herhaalde en op oude denkbeelden terugkwam.
‘Ach, maëstro gretry, dan ben ik een verloren man!’ riep dejaure bij deze weigering uit.
‘Neen, vriendlief, neen; zoo erg is het niet. Volg slechts mijnen raad; het is de raad van eenen grijsaard, wien ondervinding en lange werkzaamheid in het vak wel het regt verleend hebben, om met betrekking tot de kunst der muzijk goeden en nuttigen raad te geven. Het komt er thans in de eerste plaats op aan, om voor Montano en Stephanie eenen componist te kiezen, die hart en hoofd op de regte plaats heeft en tevens in die jaren is, waarin de hartstogten nog krachtig werken; iemand, die reeds proeven van zijne bekwaamheid, om voor het tooneel te arbeiden, gegeven heeft. Zulke mannen zijn mehul, cherubini, lesueur, martini en nog anderen. Doch, behalve dezen, is er een,

{==298==} {>>pagina-aanduiding<<}
dien ik nog niet genoemd heb, maar dien ik desniettemin voor den bekwaamste van allen houde, om u eene compositie vol geest en leven voor uw inderdaad voortreffelijk tekstboek te verschaffen.’
‘En wie is dat dan? O spreek toch!’
‘Het is mijn bertonnetje.’
‘Wat zegt gij?.... Deze?’
‘Ja, deze! Het is berton, dien ik u dringend aanbeveel.’
‘Maar een nog zoo jong mensch! Nog niet eens dertig jaar oud!’
Wij willen hier de uiteenzetting der redenen overslaan, welke gretry bezigde, om dejaure te overtuigen en ten voordeele van berton te stemmen. Naar alle waarschijnlijkheid kwam echter onder deze alle niet die drijfveer voor, door welke gretry eigenlijk bewogen werd, zich den jongen kunstenaar zoo vurig aan te trekken. Dat een musicus, een componist door eenen anderen kunstgenoot in hetzelfde vak met zoo veel ijver als grootmoedigheid geroemd en voorgestaan wordt, dat gretry eenen wezentlijk uitmuntenden opera-tekst vrijwillig aan berton afstaat, is in het kunstenaarsleven zulk een zeldzaam wonder, dat men zich daarover niet genoeg verbazen kan; gelijk dan ook allen, die daarvan gesproken hebben, niet moede worden, aan den vervaardiger van den Richard Leeuwenhart den uitbundigsten lof over zijn hierbij gehouden gedrag toe te zwaaijen. Edoch, wat ons betreft, zoo behooren wij, bij alle vereering en achting, welke wij voor gretry koesteren, evenwel niet onopgemerkt te laten, dat hij, in gelijke, zelfs in nog grooter mate dan hij berton beminde, afkeer, ja afschuw gevoelde tegen mehul en cherubini, en zich zeer verblijdde, aan deze twee beheerschers der muzikale tooneelwereld eenen mededinger na te laten, die, volgens zijne meening, wel in staat was, tegen die overweldigers eenen zegevierenden strijd te voeren, en hen met angstige bezorgdheid voor het blijvend bezit der muzijkheerschappij te vervullen.
Dejaure, door gretry volkomen bekeerd, verliet hem eindelijk, om zich naar den hem zoo zeer aangeprezenen berton te begeven. Welk een geluk voor dezen! Een tekstboek te bekomen, hetgeen reeds door de aanstaande voorstellers der daarin voorkomende personen met goedkeuring opgenomen, een libretto, welks fortuin, om zoo te zeggen, in de voorbaat reeds verzekerd was, en welks op-
{==299==} {>>pagina-aanduiding<<}
steller het hem, op raad en aandrijven van gretry, zelf kwam aanbieden! Berton schreide van vreugd; hij zong en sprong in het rond als een uitgelaten kind. Om ondertusschen den geheelen omvang, al het gewigt van deze gebeurtenis, van deze zoo volstrekt onverwachte verschijning van een libretto op het vlieringkamertje van dien, met warmte en geestdrift geheel doorgloeiden, jeugdigen maëstro, te begrijpen en te gevoelen, is het noodig te weten, in welk eenen toestand zich onze brave berton bevond, op het oogenblik toen de hoop, in de gedaante van dejaure, aan zijne deur klopte.
Berton bezat eene vrouw, die hij teederlijk beminde, en twee kleine kinderen, eenen jongen en een meisje, aan welke geheel zijn hart gehecht was: doch deze drie waren ook al zijn rijkdom. De omwenteling had hem van alle aanspraak op de door zijnen vader bekleede posten beroofd, gelijk ook van het jaargeld, hetwelk hij aan de koninklijke mildheid van marie antoinette te danken gehad had. Zijn vermogen en dat van zijne vrouw, hetwelk in assignaten op de staatskas bestond, was in korten tijd tot onbeduidende waarde weggezonken. Om hun eenige vergoeding te geven, benoemde men hem tot professor der harmonie aan het Conservatoire national de Musique, met eene jaarlijksche bezoldiging van 2400 francs, die hem ook stiptelijk, bij maandelijksche termijnen, telkens op den eersten uitbetaald werden. Maar, helaas! ook die betaling geschiedde in de destijds gewone muntsoorten, dat is te zeggen, aanvankelijk in assignaten, daarna in mandaten, eene andere soort van papierengeld, welke de eerste vervangen moest, doch geene meerdere wezentlijke waarde had dan deze, zoodat op zekeren dag Madame berton alle moeite had, haren waterdrager tot het aannemen van geheel eene maand traktement, ter nominale somma van 200 francs, te bewegen, in betaling voor zeven gangen waters, welke zij hem schuldig gebleven was. Op de vijfde verdieping van een in de straat Lepelletier gelegen huis geweken, zagen de, ondanks zoo vele ontberingen, nog niet geheel ontmoedigde echtgenooten zich gedwongen, hunne huishouding op de wijs van sganarelle te voeren, dat is, hunne kleinooden, zilver, huisraad, kleeding, het eene stuk voor, het andere na, te verkoopen en alleen het dringendst noodige te behouden. Een maatregel, die intusschen volkomen strookte met het-
{==300==} {>>pagina-aanduiding<<}
geen men in dien tijd van volkomene vrijheid en gelijkheid behoorde te doen, daar het niet raadzaam was, zich of met zorg te
kleeden, of eenige vertering te maken, welke gegoedheid verraden kon.
Zoo was dan ook berton, hoezeer met onuitsprekelijke zielesmart en het laatst van alles, gedwongen geweest, zich van zijnen kostbaarsten schat, zijn klavier, te ontdoen, om brood voor zich en de zijnen te kunnen koopen. Desniettemin echter bleef hij met gelijken ijver en geestdrift voortwerken, indachtig eenen raad, welken hem zijn beroemde leermeester sacchini eens gegeven had. ‘Lieve vriend,’ had deze namelijk gezegd, ‘indien gij een regtschapen componist wilt worden, zoo gewen u, bij het opschrijven uwer muzikale denkbeelden nooit het klavier te gebruiken. Dat instrument is voor toonzetters een bedriegelijk prisma, en gij moet u daarvan slechts bedienen, om, na afloop van uwen scheppenden arbeid, u van denzelven rekenschap te geven, of om aan den wensch uwer vrienden en kunstgenooten, die misschien het door u voortgebragte mogten verlangen te hooren, genoegen te geven, opdat zij dan tevens in staat kunnen zijn, u hun gevoelen daarover te kennen te geven, en u alzoo menigen goeden raad te doen geworden.’
‘De herinnering aan deze les,’ zegt berton in zijne Gedenkschriften, ‘gaf mij al mijnen moed terug, en de snelheid mijner pen had de grootste moeite om de vlugt mijner denkbeelden bij te houden. De partituur van Montano en Stephanie werd in minder dan zes weken geschreven. Uit achting voor de historische waarheid zeg ik, in minder dan zes weken; want ik zag mij gedwongen eene geheele week lang stil te zitten, bij gebrek aan notenpapier voor achtëntwintig balken, hetgeen ik noodig had, en dat ik, volgens verklaring van mijnen papierkooper, noch bij hem noch bij iemand zijner handelsgenooten vinden zou, maar dat hij opzettelijk voor mij moest doen liniëren, waartoe de vooruitbetaling der kosten, in klinkende munt, volstrekt vereischt werd. Daar nu het katern papier 3 francs, het blad dus 50 centimes kosten moest, en ik tot het schrijven van het groote crescendo in het finale van het tweede bedrijf alleen drie katerns behoefde, die dus 9 francs bedragen zouden, terwijl ik niet het geringste stuk van waarde meer bezat, dat ik verkoopen kon, zoo was het mij onmogelijk, voor het oogenblik de vereischte som mij aan te schaffen, en ik moest no-
{==301==} {>>pagina-aanduiding<<}
lens volens bij mijn scheppingswerk eene paus maken. Mijne philosophie was ten einde, toen bij geluk de muzijkhandelaars Gebroeders gaveaux bij mij verschenen, en mij verzochten, zoo snel mogelijk vogel's ouverture van den Demophontes voor twee flageolets te arrangeren. Ik aarzelde aan hunnen wensch te voldoen, en zulk eene misdaad van gekwetste majesteit tegen de kunst te begaan; doch de stem mijner kleine stephanie was vermogender dan de inspraak van mijn geweten, en zoo nam ik dan den opgedragen last aan. In twee uren tijds was het
travestissement van vogel's meesterstuk volbragt. Ik overhandigde het manuscript aan de Gebroeders gaveaux, doch onder het uitdrukkelijk beding, dat zij op den titel zouden zetten: ‘Gearrangeerd voor twee flageolets door j.b. figeac, burger van Pezenas.’ Daar de goede Heeren Muzijkhandelaars aan de oevers van de Garonne geboren waren, zoo geloof ik, dat het gelukkige denkbeeld, om uit den arrangeerder een' burger van Pezenas te maken, eene magische werking op het door hen aan mij te betalen honorarium oefende; want, in plaats van de twee bedongene écus de six francs, stelden zij er mij uit eigene beweging, voor mijn heerlijk arrangement, vier ter hand, die ik met een van blijdschap kloppend hart aannam en daarmede naar mijnen vriend, den papierhandelaar, snelde, om mij in het bezit van mijn achtëntwintigbalks papier te stellen. O magt van den armzaligen Mammon! Toen ik, met de hand in den zak, den winkel binnentrad, droeg ik de uiterste zorg, om mijne vier groote zilverstukken te laten rammelen. De koopman, die niets minder dan doof was, haastte zich van zijnen kant, mij te zeggen: ‘Burger, door een zeer gelukkig toeval is het mij, nadat ik, om u te gerieven, langen tijd vergeefs gezocht had, eindelijk gelukt, in ons magazijn nog twaalf katerns van het door u verlangde papier op te schommelen. Wilt gij ze, zoo zijn ze tot uwe dienst.’
‘Hoogst verpligt, burger; maar ik heb aan drie katerns genoeg; hier zijn twaalf francs; geef er mij drie terug en daarbij het papier.’
Dronken van vreugd, rent berton naar de straat Lepelletier terug, klimt ijlings de vier lange trappen, die naar zijn vlieringkamertje leiden, op, en schudt, naauwelijks in staat om een woord uit te brengen, de vijftien francs, die hem overblijven, in den schoot zijner goede vrouw, opdat

{==302==} {>>pagina-aanduiding<<}
zij eindelijk weder eens naar de markt gaan en haren wekelijkschen inkoop, gewoonlijk in een stuk spek en eene mand vol linzen of boonen bestaande, zou kunnen doen. Het was midden in eenen harden winter en derhalve zeer koud. Berton hurkt in een' hoek van den haard op een voetbankje neder, en, met het schrijftuig voor zich op den grond, de pen in den mond, een der kostbare papierkaterns grijpende, begint hij de partituur van zijn beroemd crescendo. Naauwelijks heeft hij de eerste takten geschreven, of hij brandt van begeerte, om reeds de handelende personen op het tooneel te zien en hen, in de voorgeschreven orde, beurtelings te hooren spreken en zingen. Dit laatste was niet mogelijk, maar zijn onstuimig verlangen naar het eerste voldoet hij zoo goed hij kan, met de vijf hoofdpersonen door vijf groote flesschenkurken te doen vertegenwoordigen, terwijl een zwerm kleinere de nevenpersonen, koristen enz. verbeelden moet.
Weldra was nu de geheele partituur van den Montano voltooid en door berton op het bureau van den schouwburg nedergelegd, waar men hem beloofde haar terstond aan de afschrijvers in handen te zullen stellen, ten einde er de afzonderlijke partijen uit te ligten en kopijen aan de acteurs af te leveren, die dan beginnen zouden, dezelve te bestuderen. Doch er verliep een lange tijd, gedurende welken berton van het lot zijns werks niets vernam; het scheen geheel vergeten, daar men niet eens aan de copiïsten, laat staan dan aan de tooneelisten, den beloofden arbeid had opgedragen. Om de mate gansch en al vol te meten, verscheen op zekeren dag dejaure in berton's woning, om hem te berigten, dat reeds een andere librettist en componist de uit ariosto's Razenden Roeland getrokken stof mede bearbeid hadden, en dat hun product in het geheim reeds bestudeerd werd; dat de schrijver van het nieuwe tekstboek hoffmann was, wiens afwezigheid men te baat genomen had, om ten nadeele der door dejaure en berton reeds verkregene regten te kunnen werken. Beiden kwamen nu overeen, om zonder verwijl aan hoffmann te schrijven, die, een man van eergevoel en van karakter zijnde, hen terstond uit Nancy, waar hij zich bevond, antwoordde, dat hij zijn werk, Ariodant getiteld, slechts met toestemming van dichter en componist der opera Montano en in allen gevalle eerst dàn ten tooneele zou laten voeren, wan-
{==303==} {>>pagina-aanduiding<<}
neer het werk van deze beiden het aantal voorstellingen beleefd zou hebben, die noodig waren om daaraan een blijvend succès te verzekeren.
Berton had ondertusschen wel regt om te zeggen, dat hij in verzoeking geweest was, onder ieder blad zijner partituur te zetten: ‘Hier eindigt het vermaak en neemt het leed begin!’ Inderdaad is het componeren eener opera, bij vergelijking, slechts een spel; doch haar op het tooneel te brengen, is eene onafzienbare reeks van ellenden en verdrietelijkheden aller soort en natuur. Dank zij de verklaring van den braven hoffmann, was het bevel tot het afschrijven van den Montano eindelijk gegeven geworden, en nu zouden vervolgens de repetitiën daarvan beginnen; doch de zamenzwering tegen het werkelijke opvoeren ging desniettegenstaande, hoezeer dan in het verborgene, haren gang. De wangunst was nu eenmaal regt wakker geworden, en loerde slechts op een gunstig oogenblik, om haar plan te doen rijpen en zich van haar offer te verzekeren. Als hiertoe het geschiktst, had men het tijdstip gekozen, waarop de solorepetitiën geëindigd zouden zijn, en die van het ensemble op het tooneel zouden beginnen. Bij geene dezer laatsten waren de koristen in genoegzaam aantal bijeen, en in het orkest zaten mede slechts eenige ondergeschikte of surnumeraire muzíkanten. Deze omstandigheid werd te baat genomen, om het gerucht te doen ontstaan, dat de ensemble-stukken der nieuwe opera flaauw en van geene waarde waren. Inzonderheid was het beroemde crescendo datgene, wat den toorn en den nijd van hen, die op berton's roem jaloersch waren, het heftigst gaande maakte. Met huichelend gebaar bejammerden zij het, dat ‘de arme berton op eene zoo schoone en drastische situatie zulk een muzikale poespas gecomponeerd had, die ondertusschen te allen gelukke onuitvoerlijk was, daar zij anders gewis het fiasco der geheele opera te weeg gebragt zou hebben.’ Deze
verraderlijke inblazingen joegen den voor het lot zijns opstels bezorgden dejaure, die buitendien geen volkomen vertrouwen in gretry's aanbevolene stelde, angst en schrik op het lijf. Dichter en componist tegen elkander in het harnas te jagen, ziedaar wat men eigenlijk met al dit woelen op het oog had, daar zulk een twist de opvoering der opera noodwendig verhinderen moest. Werkelijk snelde dejaure naar den copiïst, en beval hem, vóór alle dingen, dat noodlottige

{==304==} {>>pagina-aanduiding<<}
crescendo in de stemmen weg te laten. Vader etienne, dus heette de afschrijver, was ondertusschen, gelijk de meeste copiïsten onzer groote schouwburgen, trots zijne niet zeer glansrijke kostwinning, een kundig en bekwaam muzikant en daarbij een dooreerlijk man, die zich moedig tegen de van hem verlangde, albedervende verminking van berton's werk verzette, en den componist terstond van de tegen hem gesponnene zamenzwering kennis gaf.
Deze snelde spoorslags naar den schouwburg, en trad onverschrokken en vast tegenover het committé op, hetwelk eindelijk, op voorstel van elleviou, verklaarde, dat men over de compositie niet kon oordeelen, alvorens ze gehoord te hebben, en dienvolgens eindelijk eene algemeene repetitie der opera, waarbij al de daartoe medewerkenden, koor en orkest, voltallig tegenwoordig zijn en hunne posten vervullen moesten, deed plaats hebben. Doch best zal het zijn, dat wij hier berton zelven eens weder laten spreken.
‘De zaal was met een groot aantal toehoorders, uit vrienden, kunstgenooten, liefhebbers en nieuwsgierigen van allerlei soort bestaande, opgevuld. In de balkonloge hadden dalayrac, kreutzer, catel, elleviou, garat plaats genomen. Het eerste bedrijf scheen mij een' goeden uitslag te belooven; het eind van het tweede werd met ongeduld verwacht. Toen het crescendo kwam, luisterde ieder, hoezeer dan ook door verschillend gevoel gedreven, met de ingespannenste oplettendheid. Eindelijk, toen het fortissimo geweldig daar henen bruiste, sprong garat in snelle beweging van zijne zitplaats op, en riep met zijnen gewonen zuid-Franschen tongval en krachtige stem, die zelfs boven het daverend gedreun der zware muzijktoonen uit gehoord werd: “Bravo! bravissimo! verduiveld schoon!” Deze zoo onwillekeurige als wonderlijke uitbarsting der geestdrift van mijnen vriend had een' algemeenen weêrklank in geheel de zaal ten gevolge. De muzikanten rezen in het orkest overeind, doch zonder hun spel te staken, en riepen: “Bravo, bravissimo, berton! De kabaal is geveld! Bravo!” Ik erken volmondig, dat mij deze zoo vereerende triumf in de hoogste verrukking bragt, en voor mij de schoonste vergelding was, welke ik tegenover mijne vijanden kon genieten. Ook moet ik tot lof van dejaure zeggen, dat hij terstond naar mij toe kwam, mij omarmde, en mij, in het bijzijn van al die tegenwoordig waren, om vergiffenis vroeg voor

{==305==} {>>pagina-aanduiding<<}
de dwaasheid, welke hij zich tegen mij bij den copiïst veroorloofd had.’
De eerste ten tooneel voering der opera had den 28 April 1799 plaats. De ouverture, Stephanie's schoone aria, het koor, het trio, als ook het finale werden met geestdrift ontvangen. Men bedenke hierbij, dat er destijds nog geene claque (*) in gang gebragt en dat het publiek nog de eenige regter was, die over de tot zijne verlustiging opgestelde stukken uitspraak deed.
Maar de kabaal was noch verwonnen noch ingesluimerd; integendeel waakte zij en was gerust ten strijde, tot welks begin zij het tweede bedrijf der opera gekozen had.
Het scherm gaat op; men ziet de kapel van het kasteel Leonati; achter op het tooneel vertoont zich een, met al de zinnebeelden, welke de katholijke eerdienst vereischt, versierd altaar. Eensklaps ontstaat in de zaal een orkaan van gehuil, gefluit, gesis, verzeld van een' donderenden vloed van verwenschingen. Doch reeds begonnen de schreeuwers moede te worden zich van hunne longen en krijschgereedschap te bedienen, toen het optreden van Salvator, als bisschop, den storm op nieuw doet losbarsten, en het den zanger onmogelijk maakt, eenen enkelen toon te doen hooren. Plotseling rijst, midden onder het bruisende en schuimende oproer, een groot en sterk man overeinde; hij laat zijnen mantel vallen, die eene schitterende uniform verborg, zet zijnen met eene groote driekleurige kokarde gesierden hoed op het hoofd, en, de hand aan zijne breede sabel slaande, roept hij met geweldige stem: ‘Stilte! stilte!... Eerst hooren en dan vonnissen! Achting voor het publiek en de vrijheid der meeningen! Zoo niet, dan zal de eerste, die waagt dit schandelijke geweld weder te beginnen, met mij te doen hebben! Heeft men, naar het schijnt, heden besloten, geen gebruik van zijne ooren te maken, zoo zal ik er diegenen van bevrijden, die niet hooren maar schreeuwen willen!’
Deze man was de Generaal mellinet, wiens zoo geheel

{==306==} {>>pagina-aanduiding<<}
onverwacht aan de vijandelijke partij toegebulderd: Quos ego haar deed verstommen. Het eigenlijke publiek, dat door geene hatelijke hartstogten bezield was, greep weder moed, applaudiseerde van ganscher harte, en zoo liep het tweede bedrijf, onder steeds aangroeijend bijvalsgejuich, dat bij het finale en het zoo gelasterde crescendo tot een luid jubelen steeg, gelukkig ten einde. Het derde bedrijf, sedert geheel omgewerkt, gaf, hoezeer inderdaad aanmerkelijk zwakker, nogtans geenerhande gelegenheid, om het glansrijk slagen van het geheel te verhinderen.
Om allen aanstoot en verkeerde uitlegging te vermijden, verscheen, bij de tweede opvoering der opera, bisschop Salvator in het gewaad van een' Griekschen priester, en zag men op het altaar slechts candelabres en vazen met bloemen. Dus was dan aan wangunst en kabaal ook het geringste voorwendsel ontnomen, om haren wrevel luid te laten worden; gelijk dan ook de volgende voorstellingen een' gedurig grooteren toeloop hadden, en aan de kas ongemeen goede ontvangsten verschaften.
Nu zou men alzoo hebben moeten denken, dat Montano en Stephanie eindelijk de haven der rust waren binnengeloopen; maar men vergist zich. Had men tot nog toe met de door nijdige vijanden opgeruide schaar der femelaars te doen gehad, zoo moest men thans te doen krijgen met de hoogloffelijke policie van het jaar VII der Republiek; een bestuur, van hetwelk berton in zijne Gedenkschriften ons de volgende afbeelding geeft:
‘Op eene uitnoodiging van den Directeur der policie begaf ik mij, daar dejaure ziek geworden was, met camerani, den gedurende die week fungerenden régisseur van den schouwburg, naar het policiehotel. De minos der republikeinsche policie liet ons eerst een' tamelijk langen tijd in zijn voorvertrek wachten; eindelijk evenwel werden wij in zijn kabinet binnengeleid. Men moest hem slechts zien, den man met het gezigt zonder uitdrukking, hoe hij daar zat op den bewindhebberszetel, om terstond te weten, met wien men te doen had. Zonder ons uit te noodigen, om mede plaats te nemen, sprak hij ons, op barschen toon en de destijds gebruikelijke wijze, in dezer voege aan: ‘Burger!’ dus wendde hij zich tot mij, ‘hoe hebt gij u durven verstouten, een door en door contrarevolutionair werk in muzijk te brengen?’

{==307==} {>>pagina-aanduiding<<}

‘Maar, burger.....’
‘Een werk, waarin een souverein vorst, diens stalmeester, paadjen, vazallen, waarin priesters, een altaar, met al het poppenspel der papistische dweeperij, dat de republikeinsche deugden voor altijd verbannen hebben, ten tooneele gevoerd worden! Dit is eene schrikwekkende misdaad, openbare chouannerie! Maar nog zou dat alles te dulden zijn, zoo men niet de stoutheid gehad had, eenen priester als een braaf man te doen optreden.’
‘Maar, burger, tot nog toe had ik nimmer gedacht, dat de melodie en de harmonie eene politieke kleur konden hebben.’
‘Zoo is het, en dat is ook geenszins de reden, waarom ik u schuldig vind; want alles, wat gij uwen schavuit van een' kapucijner laat zingen, is schoon en voortreffelijk, te weten uit het oogpunt der muzikale kunst, die ik zeer bemin en waarop ook ik mij tamelijk versta. Maar juist dat, dat gij dien spitsboef van een' paap zoo heerlijk en aandoenlijk laat zingen, is het, dat u zoo strafwaardig maakt; want men gevoelt, dat deze toonen alleen door de geestdrift van hart en ziel gewekt konden worden, en ik beken u, dat, zonder de vastheid mijner republikeinsche gevoelens, ik door uwe aristoeratische accoorden tot in het binnenste van mijn gemoed geschokt zou geworden zijn. Ga dan, werp uw schandelijk antirepublikeinsch werk in het vuur, en acht u gelukkig, dat gij er ditmaal zoo goedkoop afgekomen zijt. - Salut!’
Dientengevolge bleef nu Montano een jaar lang van het tooneel verbannen en werd eerst in het jaar 1801 wederom gegeven, nadat berton een nieuw, door legouvé gedicht derde bedrijf (dejaure was intusschen gestorven) daartoe gecomponeerd had. Van de vorige nommers, waaruit het bestaan had, had berton slechts het finale behouden.
Berton had nu de riddersporen verdiend. Het succes van zijn meesterwerk, dat zich 30 jaren lang op het repertoire der schouwburgen in Frankrijk, Holland en België staande hield, had den roem des makers vast en duurzaam gevestigd.
Geen' minderen bijval erlangde ook zijne Aline, Koningin van Golconda. In 't geheel componeerde berton vijftig Opera's, van welke 46 gegeven werden, de eerste in 1787, de laatste, de Creolen, in 1828. Doch alle, na zijne Aline

{==308==} {>>pagina-aanduiding<<}
verschenen werken droegen, helaas, den stempel eener allengs voortgaande afneming van geest- en vindingskracht. Rheumatismus en jicht, die hem in zijne laatste levensjaren zelden eenige rust en welstand gunden, hadden van lieverlede zijne ligchaams- en zielsvermogens gesloopt. Hij overleed zacht en gerust, op den 22 April 1844.

Het Hellen-eiland.

De strafkoloniën van Grootbrittanje behooren tot de verstandigste inrigtingen van dat land. Men heeft de meest verstokte booswichten, wanneer zij eenmaal verre van het tooneel hunner euveldaden gevoerd waren, zich zien verbeteren en brave menschen worden. Wat die genen betreft, op wier gemoed niets meer eene weldadige werking schijnt te kunnen oefenen, deze zijn, naar mate van de zwaarte hunner misdaden, in klassen verdeeld en van de overigen verwijderd als booze wezens, voor welker nabijheid men zich in acht moet nemen. Onder de maatregelen, tot het verkrijgen dezer afzondering aangewend, is er een, dat vrij zeldzaam en eerst onlangs in aanwending gebragt is. Behalve de vestigingen van Nieuw Zuid-Wallis en van Diemensland in Nieuw Holland, heeft Engeland midden in Australië, onder den naam van strafstations, tuchtkoloniën van mindere grootte aangelegd, bestemd om tot verblijf te dienen voor die halsstarrige of bij herhaling misdaden plegende booswichten, welker afscheiding van hunne minder bedorvene lotgenooten door de overheden als volstrekt noodig beschouwd wordt. Deze stations zijn in de nabuurschap der havens Stephens, Macquarië, Western, Raffles en Koning George gelegen, en hebben reeds eene gunstige uitwerking gehad. Eenige ballingen, die tot nog toe in den naam stonden van voor geene verbetering vatbaar te zijn, zijn aldaar op den goeden weg teruggebragt; anderen evenwel zijn er slechts nog boosaardiger en verstokter geworden. Derhalve heeft men geoordeeld, deze laatsten van de eersten wederom te moeten scheiden, en heeft hen, 600 in getal, naar een eenzaam eiland tusschen de Norfolks- en Philipps- eilanden en de Moreton-baai gevoerd. Deze woestenij heeft den naam van het
Hellen-eiland bekomen, als zinspeling op de helsche boosheid harer nieuwe bewoners, die met regt als de groot-
{==309==} {>>pagina-aanduiding<<}
ste aterlingen van geheel Grootbrittanje beschouwd worden. Bijna allen zijn met de afschuwelijkste schanddaden bezoedeld, en hebben slechts aan de barmhartigheid der Jury of aan toevallige omstandigheden te danken, dat zij niet den dood op het schavot gestorven zijn. Onder deze ellendelingen telt men twee vadermoorders; eenen, die driemaal getrouwd geweest is en zijne drie vrouwen vermoord heeft; eenen derde, die bediende bij eenen distillateur was en zijnen heer in aangestoken voorloop liet verbranden; en eindelijk eenen, die, door kannibalenlust gedreven, zijn eigen kind slagtte en opat. Deze afschuwelijke wezens hebben met den mensch nog slechts de gedaante gemeen en worden ook als wilde dieren behandeld. Voor hen is er geene wet meer, en om hunne boosheden te straffen bezigt men slechts ruw geweld. Aanhoudend worden zij scherp in het oog gehouden door soldaten, die elk oogenblik gereed staan, om de bevelen eener justitie, welke kort of geen proces maakt, te volvoeren. Zeer dikwijls vallen tusschen deze misdadigers bloedige vechtpartijen voor, in welke zij eene ongehoorde wreedheid aan den dag leggen. Blijft bij deze krakeelen de een of de ander dood, zoo wordt de overlevende, als moordenaar, op staanden voet doodgeschoten. Het Hellen-eiland heeft in de twee jaren tijds, dat het bestaat, onder de Britsche strafkoloniën zulk eenen naam bekomen, dat de verbannenen het verblijf op dat eiland als de vreeselijkste aller straffen beschouwen, en gemakkelijk zal men de reden van hunnen afschuw begrijpen, wanneer men bedenkt, hoe de bewoners van dit akelig oord den droesem vormen van de ergste booswichten des lands, die als zoodanig, na driemalige schifting, door de besturen uitgeschoten zijn.

Allerlei soorten van raden.

Dit geslacht, hetwelk in de meeste landen slechts weinige soorten telt, bezit daarvan in Duitschland een ontzettend getal. Onlangs heeft een der Duitsche tijdschriften, die Blätter für literarische Unterhaltung, de volgende alphabetische lijst dier onderscheidene soorten gegeven: ‘Administrations-, Amts-, Appellations-, Archiv-, Assistenz-, Bau-, Berg-, Botschafts-, Cabinets-, Cantzlei-, Cassations-, Collegien-, Commercien-, Commissions-, Conferenz-, Consisto-
{==310==} {>>pagina-aanduiding<<}
rial-, Criminal-, Directions-, Domainen-, Educations-, Etats-, Finanz-, Forst-, Geheimer-, Geistlicher-, Gemeinde-, Gubernial-, Hof-, Hofgerichts-, Intendantur-, Justiz-, Kammer-, Kammergerichts-, Kirchen-, Kloster-, Kriegs-, Land-, Landgerichts-, Legations-, Lustiger-, Manufactur-, Medicinal-, Ministerial-, Müntz-, Oeconomie-, Polizei-, Post-, Pupillen-, Rath (slechtweg) Rechnungs-, Regierungs-, Reichs-, Revisions-, Salinen-, Sanitäts-, Schatz-, Schul-, Staats-, Stadt-, Stadtgerichts, Statthalterei-, Steuer-, Studien-, Titular-, Universitäts-, Verwaltungs-, Wirthschafts- en Zollrath.’ - De hemel weet, of er niet nog een aantal vergeten is!

De getrouwe naschrijver.

Vóór korten tijd ontving de Fransche Minister guizot, onder andere brieven, er ook eenen, die op de volgende wijs eindigde: ‘Ik ben, of ook, ik heb de eer te zijn, al naarmate het aanzien van den persoon, met of zonder hoogachting, uw dienaar, of uw onderdanigste dienaar.’ Over zulk eene wijs van schrijven, gelijk men denken kan, niet weinig verwonderd, deed de Minister eenige opheldering inwinnen, en vernam nu, dat de opsteller van dit epistolaire meesterstuk een eerst pas aangestelde klerk was, die begrepen had, dat hij een voorbeeld uit een formulierboek van brieven, hetwelk hij geraadpleegd had, letterlijk moest naschrijven.

Volkseigen.

Montaigne heeft gezegd: Zet twee Franschen bij elkander in eene woestijn, en geen twee dagen zullen verloopen, of zij duelleren. - Een reiziger van later tijd spreekt aldus: Wanneer in een onbewoond land Franschen zich nederzetten, is het eerste, wat zij er bouwen, eene comedie, Italianen eene kerk, Spanjaarden een renperk voor stierengevechten, Engelschen eene handelsbeurs, en Duitschers een bierhuis.





{==311==} {>>pagina-aanduiding<<}

Mijn hond.

(Aan Mejufvrouw henriette knip, Kunstschilderesse, te Berlicum, bij 's Hertogenbosch.)

'k Bezat een hondje; 't was de lieveling van allen, 
Mij trouwer, ach! dan menig vrind, 
En ('t is geen woord mij los ontvallen) 
Ik heb dat lieve dier bemind. 
't Was geel, langharig, ruig van pooten, 
Met omgekrulden staart, 
Dien hij, zijne afkomst waard, 
Als pluim meer sierlijk droeg dan zijne soortgenooten, 
Met hangende ooren als satijn, 
En oogen, bruin en fier, en klaar als kristallijn. 
Zijne inborst ('t sta mij vrij, dus menschelijk te spreken) 
Had al het goede, in zijn geslacht, 
Zelfs in het menschdom hooggeächt, 
En weinig slechts van zijn gebreken. 
Zijn schranderheid - één trek (ei, gun 't!) zij hier verhaald: 
Mijn beeld was op het doek naar eisch der kunst gemaald; 
't Stond op een plek, die 't oog van 't snugger dier moest treffen; 
Hij ziet en twijfelt; maar - het weifelend beseffen 
Gaat eensklaps over in herkennen, zóó bepaald, 
Dat schooner lauwer door geen schilder werd behaald! 
 
Dat hondje mij zoo waard, het stierf aan wreed venijn, 
Na lange en martelende pijn. 
Ik zelf, door derenis gedreven, 
Heb 't eindlijk nog den dood gegeven, 
Maar (lagch' wie wil) aan 't beest een' weemoedstraan gewijd. 
Gij lacht niet, neen, vriendin! Gij, die gevoelig zijt, 
Gij hadt, voor spot, veelligt mij zijn portret geschonken. 
 
Men waan' mij in de boei der dweeperij geklonken, 
Aanschouwlijk wordt het elk, wie slechts Natuur bespiê, 
Ook 't dier heeft zijn physionomie: 
Verlangen, vreugde, druk, jaloersheid, hopen, vreezen 
Kan men den hond uit de oogen lezen. 
'k Zeg meer: wat ook den mensch, Gods beeld, te beurte viel, 
Het dier ook heeft een ziel. 

{==312==} {>>pagina-aanduiding<<}

Let op dat sprekend oog, dien blik, die schijnt te vragen, 
Hoe hij u zal behagen; 
Dien schuinsgerigten kop; dat kwisplen met den staart; 
Dien opgeheven poot; dat staren op uw wenken, 
Of hij bespieden wilde uw denken: 
Hij wacht uw antwoord af; gij spreekt, en, met een vaart 
(Het beest heeft u verstaan) door geen geweld te teuglen, 
Gehoorzaamt hij, als gaf uw woord, uw wil hem vleuglen! 
Wèl hem, die in zijn' vrind 
Die trouw, die liefde vindt! 
De mensch geeft trouw voor trouw en liefde slechts voor liefde; 
Mishandel vrij den hond: hoe hem uw wrevel griefde, 
Ja hoe gij hem kastijdt, wreedaardig, onverdiend, 
Hij blijft u medgezel, beschermer, dienaar, vriend; 
Hij blijft u trouw in ramp en nood; 
Hij blijft u trouw tot in den dood! 
Die trouw, die liefde, die erkentlijkheid, dat streven 
Naar gunst door kunst, hem ingeweven, 
't Schijnt meer dan bloot instinct, dat hier het beest bestiert; 
't Verheft zich soms tot deugd, zelfs in den mensch gevierd; 
Den mensch, die, wat hem moog' betamen, 
Zich door den hond vaak laat beschamen, 
Die, redeloos genoemd, ons blijk geeft van vernuft, 
Waar 't reedlijk wezen zelf voor suft. 
 
Wie dan mij gispen moog', dat ik een' hond betreure, 
Ik schroom niet, neen, dat uw gevoel dit zinloos keure. 
Gij, rijkbegaafde kunstnares! 
Gaf u de groote Potter les, 
Onovertroffen nog in 't nuttig vee te malen, 
U koestrende in zijn' gloed en stralen? 
Maar neen! ge ontleent, als hij, uw vuur 
Aan aller leermeestres, Natuur! 
En, 't zij de dieren al of niet 
Onsterflijk zijn in Gods gebied, 
Of wat hun namaals vall' ten deel, 
Gij maakt ze onsterflijk op 't paneel! 

1844.

j.w. ijntema.


{==313==} {>>pagina-aanduiding<<}

Mengelwerk.

De waarheid en haar onweêrstaanbaar vermogen. (*)

Wie niet geheel onopmerkzaam in de maatschappij daarhenen leeft, ontwaart al spoedig, dat, even als er in de natuurlijke wereld eene onafgebrokene werking bestaat van verschillende krachten, er zoo ook eene voortdurende wrijving heerscht in de zedelijke wereld; en dat, wanneer de verlamde veerkracht bij wijlen tot werkeloosheid leidt, alsdan een meer hevige schok veelal het weldadige middel is, dat hier het, als 't ware ingesluimerd, vermogen wederom opwekt, dáár den vertraagden gang herstelt. Wij mogen hieruit een belangrijk besluit opmaken, M.H.! te weten, dat, in den mensch zoo wel, als in de natuur, ja, eene kiem van ontwikkeling ligt, maar dat die kiem in beide werkeloos zou rusten, indien niet een strijd van wijselijk geregelde krachten zekere spanning deed ontstaan, die tot werkzaamheid aandrijft.
Raadpleegt men nu verder met de noodige belangstelling de geschiedenis der menschheid, en speurt men de oorzaken na van allen vooruitgang of achteruitgang in kennis en beschaving, zoo wel van den enkelen mensch, als van geheele volken en tijdperken, dan wordt men mede al spoedig overtuigd, dat er in de geestenwereld een zeker iets bestaat, welks invloed, bij deszelfs hoogste werking, door geen ander vermogen wordt geëvenaard, en dat, terwijl het des menschen geestkrachten heerlijk ontwikkelt, ook tevens zijnen zin en zijne neigingen overbuigt tot alles, wat schoon en goed is.
Maar wat is dat iets? - Gelijk elk ander voorwerp, denkbeeld of begrip, duiden wij het aan met eenen naam, en noemen het Waarheid. Maar hebben wij nu door dit woord alleen reeds eene duidelijke voorstelling van de zaak

{==314==} {>>pagina-aanduiding<<}
zelve? - Gewis neen, M.H. Denkt slechts aan den tijd, waarin wij leven. Is het niet een tijdperk van ongewone gisting, spanning en strijdvoering, niet op de gewone kampplaats der Vorsten, het oorlogsveld, maar op het veld der meeningen in het wetenschappelijke, staatkundige en godsdienstige? Geheel uiteenloopende antwoorden worden op dezelfde vragen gegeven; geheel tegenstrijdige meeningen met blijkbare overtuiging, warmte, ja zelfs met hevigheid voorgestaan. Wie de dagbladen, week-, maand- en vlugschriften, over welk onderwerp ook, met eenige belangstelling bijhoudt; wie zelfs maar alleen de gesprekken volgt, die in allerlei kringen gevoerd worden, wordt hij niet, indien hij niet reeds eenig bepaald denkbeeld heeft aangenomen, ondanks zichzelven dermate geslingerd in zijne overtuiging, dat hem als 't ware de vraag wordt afgeperst, waarmede weleer een Romeinsch landvoogd den besten der Leeraren verliet: wat is waarheid?
En waarlijk, M.H.! wij mogen deze vraag onder de hoogstgewigtige rangschikken, hetzij wij haar als eene algemeene opvatten, hetzij zij gedaan worde met toepassing op het een of ander bijzonder, doch betwist gewigtig onderwerp. Wie haar eenigzins voldoende beantwoordt, zoodat ook slechts enkelen ten deze tot meer juiste opvattingen gebragt worden, hij heeft bijgedragen tot Nut van 't Algemeen; en gij zult het dus, vertrouw ik, in mij niet wraken, dat ik besloten heb, in deze ure, waarin het mij vergund is tot u het woord te voeren, eene proef te nemen, of en in hoe ver zoodanige beantwoording ook mij zou willen gelukken. Vreest intusschen niet, dat ik mij op een hoog wijsgeerig standpunt van beschouwing zal plaatsen: mijne vleugelen zijn te zwak, om mij boven het alledaagsche te verheffen. Vreest ook niet, dat ik u zal rondleiden op het gebied van wetenschap, staatkunde of godgeleerdheid, ten einde betwiste meeningen van den dag te toetsen. Als vrijwillig lid der Maatschappij, welker leuze ons hier vereenigt, eerbiedig ik haar beginsel, dat alles uitsluit, wat tot twist en verdeeldheid kan leiden. Met haar hoofddoel voor oogen, wensch ik te spreken over de Waar-
{==315==} {>>pagina-aanduiding<<}
keid en haar onweêrstaanbaar vermogen, ten einde, zoo mogelijk, iets bij te dragen ter bestendiging van de geestdrift voor onze eerbiedwaardige Maatschappij.

Beginnen wij met de bepaling van het onderwerp. Wat is waarheid? - Gij gevoelt, dat de vraag, zoo in het algemeen en zonder betrekking tot eenig bepaald voorwerp gedaan, de beteekenis verkrijgt van: welk denkbeeld moeten wij hechten aan het begrip van waarheid? Op gelijke wijze vraagt men: wat is deugd? zonder het denkbeeld van eenige bepaalde daad of handeling met dit woord te verbinden. - Op deze vraag antwoord ik in het afgetrokkene: waarheid is overeenstemming.
Trouwens, het begrip van waarheid behoort tot de betrekkelijke begrippen, voor zoo ver eene vergelijking bij hetzelve ten grondslag ligt. Want wat doet ons verstand anders dan vergelijken, wanneer het eene toepassing maakt op het begrip van waarheid? B.v. Gij hoort eene nieuwstijding, en verklaart dezelve voor waar, of valsch, of twijfelachtig. Waarop grondt zich deze uitspraak? Immers alleen op de vergelijking van het berigte met eenmaal bij u vaststaande gronden. Vindt gij overeenstemming met deze, zoo acht gij de tijding waar; mist gij die overeenstemming geheel of voor het grootste gedeelte, dan acht gij haar valsch; ontbreken u de middelen ter behoorlijke vergelijking, dan ontstaat er twijfel, gelijk er dwaling ontstaat, wanneer die middelen genoegzaam schijnen ter vergelijking, zonder het te zijn. Dit een en ander is zoo zeker, dat wij mogen zeggen, dat zelfs zij dien algemeenen regel volgen, die voor waarheid aannemen zonder zelve te onderzoeken; want zij beschouwen de voorwerpen van hun geloof in verband, óf met de slotsommen van anderer onderzoek, óf met de uitspraken van eenig hooger gezag, dat zij eerbiedigen. - Waar wij derhalve bij vergelijking overeenstemming aantreffen van de zaak met hare voorstelling, uitdrukking, geloofbaarheid enz. dáár is ook waarheid.

{==316==} {>>pagina-aanduiding<<}

Een Fransch matroos, die met zeer veel lof had hooren spreken van eene afbeelding der haven van Marseille door den schilder vernet, en gelegenheid kreeg om dat schilderstuk te bezigtigen, riep uit: ‘Wel! is het anders niet? dit gezigt heb ik dagelijks!’ - Er was dus waarheid in die schilderij.
Even zoo is er waarheid zelfs in een verdicht verhaal, wanneer de gang der gebeurtenissen op eene ongekunstelde en geleidelijke wijze is voorgesteld en de trekken zelve aan de natuur ontleend zijn; - is er waarheid in het spel van den schouwspeler, wanneer wij erkennen moeten, dat zijn toon, voordragt, uitdrukking van gelaat en gebaren overeenkomen met de wijze, waarop de wezentlijke persoon in de gegevene omstandigheden zou hebben gesproken en gehandeld; - is er waarheid in onze denkbeelden, wanneer deze getrouwe voorstellingen der zaken zijn; - in onze handelingen, wanneer zij overeenkomen met onze denkbeelden; - in onze gelaatstrekken, wanneer zij de stemming of gewaarwording onzer ziel uitdrukken, - en in ons karakter, wanneer het onze eigendommelijke neigingen en hartstogten vertoont.
Aan dit begrip van waarheid nu heb ik een onweêrstaanbaar vermogen toegekend. Hierbij willen wij verder stilstaan.
Dat de waarheid zekere magt bezit, zekeren invloed uitoefent, is ontwijfelbaar. Trouwens, naar mate zich bij eenige zaak overvloediger middelen of meerder punten ter vergelijking aan ons aanbieden, naar die mate kunnen wij ook over den graad van overeenkomst vollediger oordeelen. En is nu die overeenkomst volledig, laat zij niets te wenschen overig, dan worden wij door eene zoo magtige overreding getroffen, dat onze ziel zich onwillekeurig aan dien invloed onderwerpt en de waarheid erkent. Het tegendeel staat even min in hare magt als het in die van het oog staat, om de, ons in de schepping omringende, voorwerpen anders te zien, dan zij zich aan hetzelve vertoonen. Waar de waarheid ons eenmaal zóó verschenen is, dat wij haar herkend hebben, daar kunnen wij haar niet meer

{==317==} {>>pagina-aanduiding<<}
verloochenen, zonder tevens onszelven te verloochenen, en de stemmen van onze rede en van ons geweten te onderdrukken; want de waarheid zweeft niet maar alleen over de oppervlakte van onze ziel, maar zij dringt door tot in hare diepste schuilhoeken; zij maakt zich meesteres van verstand en hart beide, en dwingt alzoo den mensch, om óf hare stem te gehoorzamen, óf ook zijn eigen gevoel te verzaken.
Maar stelt nu eens, M.H.! dat het in dergelijk geval voorwerpen geldt, waarin wij het hoogste belang stellen; aan welker geloofwaardigheid en zekerheid ons alles gelegen is; ja van wier aanneming of verwerping de rust onzer harten, het geluk van ons leven, onze uitzigten in de toekomst afhangen. Stelt nu eens, dat de waarheid hier tusschenbeiden treedt, om angstwekkende twijfelingen te verbannen, een helder en liefelijk licht in duisternissen te verspreiden, om ons als zeker te doen beschouwen, hetgeen wij wenschen moeten zeker te zijn: wat zullen wij dan? - Onze rede onderdrukken? ons gevoel verzaken? - Neen, M.H.! neen! Dan onderwerpen wij ons gewillig aan de heerschappij der waarheid; dan hecht zich ons geheele wezen aan haar vast, en, aldus met onverbreekhare banden aan haar vastgesnoerd, wordt zij ons eigendom, wordt hare kracht onze kracht, en vindt zij wederkeerig in ons hare onwrikbare verdedigers. Van hier die heilige geestdrift voor waarheid en regt, van welke de jaarboeken der wereldgeschiedenis zulke schitterende voorbeelden opleveren; - die geestdrift, die zoo vaak de bron was van de moedigste volharding en edelste zelfopoffering, in navolging van Hem, die gekomen is om der waarheid getuigenis te geven, door smaad noch laster, door verdrukking noch ontbering, door kerker noch verbanning, door schavotten noch brandstapels aan het wankelen te brengen. - En zou ons dit verwonderen, nadat wij weten, hoe zij den geheelen wil buigt, elke zielskracht verhoogt, en, dewijl zij de bronnen des levens aan zich verbindt, een nieuw leven in den mensch opwekt, dat

{==318==} {>>pagina-aanduiding<<}
hem niet dan tegelijk met het aardsche leven kan ontrukt worden?
Leest de geschiedenis der wereld, en gij leest eene geschiedenis van omwentelingen. Verbazende omkeeringen zijn veroorzaakt, bij herhaling veroorzaakt, door de zwaarden van heerschzuchtige geweldenaren, en door de inwendige woelingen van ontevredene volken; maar, hoe groot ook, zij kunnen in geene vergelijking worden gebragt met de omwentelingen en hervormingen, veroorzaakt door den invloed der waarheid; omwentelingen en hervormingen, niet zelden ontstaan uit zwakke beginselen, niet zelden bewerkstelligd door onvoldoende hulpmiddelen, doch die desniettegenstaande uitkomsten hebben geleverd, welke ons van verbazing doen verstommen, daar zij niet alleen nieuwe tijdperken voor de menschheid openden, maar ook, te midden van vergankelijkheid en vernietiging, onuitwischbare indrukken achterlieten.
Wat is er toch, M.H.! nog overig van die geprezene triomfen der aloude volkendwingeren, die eenmaal schrikgestalten voor hunne tijdgenooten waren? - Hoogstens een naam en eenige kennis van hunne daden; doch daden al weder, waarvan de sporen door latere gelijksoortige gebeurtenissen zijn uitgewischt geworden. De hand des tijds heeft hunne paleizen gesloopt en hunne graven verwoest; ja van de hoofdzetels hunner heerschappijen is ter naauwernood zoo veel overgebleven, dat latere reizigers zeggen kunnen: hier stond eenmaal Babel en dáár bloeide Ninivé! hier heerschte sesostris en ginds zegevierde alexander! - Maar niet alzoo is het met hetgeen de waarheid wrocht. Noch de kracht van wapenen, noch de magt des tijds hebben haren arbeid vernietigd. Was de schok, dien zij gaf, ook bij wijlen al hevig, dra werd hij door kalme dagen opgevolgd, waarin zij haar weldadig vermogen des te uitgebreider deed kennen. Zij was alsdan gelijk aan den bergstroom, die zich met verdoovend gedruisch van de klippen stort, om een weinig verder langs eene meer effene bedding voort te stroomen en velden en beemden te bevochtigen.

{==319==} {>>pagina-aanduiding<<}

Verlangt gij bewijs, M.H.! zoo verplaatst u slechts achttien eeuwen achterwaarts, en ziet wie het geweest is, die de Goden van Griekenland en Rome van hunne zetels wierp en hunne tempels sloopte of herschiep in plaatsen ter aanbidding van één Opperwezen; terwijl de godsdienstige begrippen werden gelouterd en geestdrift voor deugd aan den menschelijken geest eene rigting gaf, welke zijne hoogere ontwikkeling én begunstigde, én bespoedigde. - Was het niet de hemelsche waarheid, die haar onweêrstaanbaar vermogen aan stervelingen deed ondervinden, en die zich sedert heeft weten te handhaven, wat ook eigenbelang, aardschgezindheid, staatkunde, spotternij en ongeloof in het werk hebben gesteld, om haren invloed te verlammen? - en nog duurt hare werking voort, nog voegt elk jaar, dat in de eeuwigheid wegzinkt, nieuwe zegepralen tot de vorige! - Het is zoo, er waren gedurende die achttien eeuwen bij herhaling duistere tijden. Inzonderheid was dit het geval vóór ongeveer 400 jaren, toen een donkere nacht van onkunde en bijgeloof geheel Europa bedekte, gewetensdwang de geesten beheerschte en poogde iedere flikkering van licht zoo veel mogelijk terstond wederom uit te blusschen. Eerbiedig bogen zich de volken voor eenen gezagvoerder, die, gezeten op den ouden stoel van romulus, tiberius en nero, de natiën aan zich cijnsbaar maakte zonder geweld van wapenen, de Vorsten vernederde, ja zelfs over troonen beschikte. Wie is het evenwel geweest, die dat onteerend juk heeft verbroken en den, van nature vrijen, mensch in zijne regten hersteld? Wie gaf de weinige groote geesten, die het waagden tegen allen op te treden, den moed en de kracht, om de menschheid uit haren doodslaap op te wekken en tot een nieuw leven te bezielen? Wie anders, M.H.! dan
de hemelsche waarheid zelve? - Ja, zij was het, die de aangevallenen staande hield, toen gekrenkte hoogmoed en blinde geestdrijverij eenen wanhopigen tegenstand boden, en geene hulpmiddelen versmaadden, welke schijnen konden tot overwinning te geleiden. Zij is het, die de overtuigden nog staande houdt, en moed en krachten geeft tot volharding,

{==320==} {>>pagina-aanduiding<<}
te midden van alle pogingen, die op nieuw worden aangewend, om den vrijen geest aan slaafsche banden te leggen, den redelijken mensch zijne zelfstandigheid te ontrukken, en de maatschappij voor te bereiden tot eene terugkeering van het middeleeuwsche dwanggezag. De vereenigde krachten van geestelijke en wereldlijke dwingelandij hebben haar wederom drie eeuwen onafgebroken bestreden, doch tot hun eigen nadeel; en wat wij van de toekomst te wachten hebben, is uit het verledene ligtelijk op te maken. Wijlen onze voortreffelijke van der palm heeft het, in zijnen onnavolgbaren trant, vernuftig voorgedragen in eene bevallige allegorie, welke ik u, ter veraangenaming mijner voordragt, in haar geheel wil mededeelen.
‘Van den aanvang der dingen af, (zegt hij) was er eene natuurlijke en onverzoenlijke vijandschap tusschen de waarheid en de leugen. Menigmalen brak dezelve tot dadelijkheden uit, en beide bragten hunne legers te velde, hoezeer de krijgskans telkens zeer ongelijk scheen te wezen. Bij het openen van iederen veldtogt was het voordeel bijkans altijd onbetwistbaar aan de zijde der leugen, en dit vloeide uit den aard der zake voort. Men kon geen voordeeliger legerplaats uitdenken, dan die door de benden dezer Vorstin, onder het beleid der bekwame en behendige legerhoofden list en geveinsdheid, betrokken waren. Nu eens ontleenden zij de sterkte harer stelling van hoogten of heuvelen, waarop zij geplaatst waren; dan weder van bosschen, rivieren of moerassen, die hare zijden bedekten; terwijl verschansingen en verhakkingen, of wat de krijgskunde voortreffelijks vermag, in het werk werden gesteld, om haar tegen allen aanval te beveiligen. Intusschen werden alle krijgslisten en vonden uitgeput, om den vijand te misleiden, te verrassen, te overrompelen; en, wanneer eindelijk de kans geheel schoon was, voerde onbeschaamdheid dit leger met zulk een driest geweld aan, en werd door eigenbelang, die in het middelpunt over de uitgelezenste troepen het bevel

{==321==} {>>pagina-aanduiding<<}
had, zoo krachtig ondersteund, dat alles voor dezen aanval moest bezwijken.
Het heir der waarheid althans was tegen denzelven niet bestand. Zij legerde zich steeds in het open veld, van alle kanten zigtbaar en toegankelijk. Hare optogten hadden doorgaans plaats bij vollen dag. Zij maakte er in het geheel geen werk van, om het zwak haars vijands te bespieden, of van zijne toevallige misslagen voordeel te trekken. Zij steunde geheel op de regtvaardigheid harer zaak en op den onwrikbaren moed, die haar en hare benden bezielde. Haar tegenstand geleek dus naar eenen opstand in massa; en gelijk deze den schok van geregelde benden niet kan weêrstaan, zoo zag zij zich ook geslagen, op de vlugt gedreven en ter prooi gesteld aan de bespotting haars vijands, die de lucht van gejuich en Te Deums deed weêrgalmen.
Doch, 't geen elk verwondering moest baren, wanneer de waarheid, na zich van hare nederlaag een weinig hersteld te hebben, andermaal in het veld verscheen, bemerkte men, dat haar leger in sterkte aanzienlijk was toegenomen, en men bespeurde met niet minder verbazing, dat de heirmagt der leugen, niettegenstaande hare eerste zegepraal, aanmerkelijk was gesmolten, en al hare krachten met moeite moest zamenrapen, om een' tweeden triomf te behalen. Bij eenen derden aanval wogen de strijdende partijen elkander bijkans op, en zelden werd er meer dan een vierde slag geleverd, of de overmagt der waarheid was zoo beslissend, en de leugen zag zich zoo geheel verlaten van strijders, helpers en bondgenooten, dat zij met hare magtelooze krijgsoversten, overladen van schande en vernedering, zich ter naauwernood in een' duisteren schuilhoek kon verbergen.
Zoodanig was steeds de uitslag van elken veldtogt tusschen deze twee vijandinnen. Bij het openen van denzelven was het voordeel onbetwistbaar aan de zijde der eene; doch bij het eindigen verloor zij alles; de waarheid triomfeerde over al de aanvallen der leugen, niet-tegenstaande hare sterkte, krijgskunde, hinderlagen, en

{==322==} {>>pagina-aanduiding<<}
het zamenspannen harer magtigste bondgenooten. Nu poogde men natuurlijk de reden uit te vorschen, waarom de waarheid na iedere nederlaag magtiger, de leugen na elke zegepraal zwakker en krachteloozer werd? en men bevond, dat de waarheid eene vriendin en bondgenoote had, die onveranderlijk hare zijde was toegedaan, wier invloed en magt wel onmerkbaar was, omdat zij steeds denzelfden stillen gang bleef behouden, maar wier uitwerking daarom slechts te zekerder plaats had, zoodat er geen vermogen op aarde bestaat, 't welk niet eindelijk door haar wordt te onder gebragt, en vroeg of laat voor haren onweêrstaanbaren schepter bukt. Vraagt gij, hoe de naam is van deze getrouwe en magtige vriendin der waarheid? - Zij heet: de tijd.’
Tot zoo ver van der palm. Maar bedrieg ik mij, Toeh.! of zweeft u niet de vraag op de lippen: Hoe is dit te rijmen met het vroeger door u gezegde aangaande het vermogen der waarheid? Indien dit werkelijk zóó onweêrstaanbaar is als gij hebt opgegeven, van waar komt het dan, dat de Waarheid eerst door de hulp des Tijds kan zegepralen? - Ik zal trachten deze vragen te beantwoorden.
Gij weet, elke kracht, of ieder vermogen, heeft, ten einde zich naar buiten te kunnen openbaren, een voorwerp noodig, waarop zij werken kan. Gij kunt toch de buigzaamheid van eene stalen veer niet doen kennen, zonder deze aan eene sterke drukking te onderwerpen. De stormwind, die oude stammen ontwortelt en huizen en torens omverwerpt, laat geene of slechts geringe sporen van zijn ontzettend vermogen achter, indien hij langs eene kale vlakte heengiert. - Ook met de waarheid is dit nu het geval. Zij schijnt magteloos, zoo lang haar geene voorwerpen voorkomen, waarop zij hare kracht kan uitoefenen. Maar niet alle voorwerpen bezitten de hiervoor gevorderde vereischten. De waarheid behoort, zoo als wij hebben opgemerkt, tot de verstandelijk-zedelijke krachten. Haar vermogen bestaat geheel en al in verstandelijke overreding. Zij kan derhalve niet werken dan op denkende wezens;

{==323==} {>>pagina-aanduiding<<}
en vermits nu niet alle menschen op dien naam aanspraak kunnen maken, zoo kan het niet bevreemden, dat het vermogen der waarheid ook niet bij allen even zigtbaar is.
Het is wel zoo. Gevoel voor waarheid bestaat bij allen; gelijk er niemand geheel verstoken is van zeker gevoel voor het schoone, hetwelk wij smaak noemen. Maar is nu dit laatste bij allen even levendig? werkt het bij allen met die juistheid en regelmatigheid, die het tot een' onfeilbaren toetssteen maken bij de voortbrengselen van natuur en kunst? Immers neen! Ter verkrijging van deze worden oefening in, en beschaving door, velerlei kundigheden gevorderd. Vandaar het onderscheid tusschen den eigenlijken man van smaak en den ruwen beoordeelaar, of dengene, wiens uitspraken wansmaak verraden. Vandaar, dat bij een schilderstuk het geoefende oog van den kenner dikwerf schoonheden ontdekt, welke voor anderen verborgen blijven. - Even zoo is nu ook het waarheidsgevoel wel bij allen aanwezig, maar niet bij allen even geopend voor elken indruk. Dit is evenwel slechts gedeeltelijk een gevolg van natuurlijken aanleg; want over het geheel is ieder mensch voor ontwikkeling vatbaar. Meer beslist hier de mate van ontwikkeling der verstandelijke vermogens. Eene zuiver verstandelijke kracht toch zal zich dáár het werkzaamst vertoonen, waar hare werking in juiste verhouding staat met de verstandelijke vatbaarheid van het wezen, waarop zij werkt. En vermits nu de waarheid niets anders is dan het erkennen der overeenstemming, welke wij ontwaren tusschen eenige voorgestelde zaak en hare blijkbaarheid of geloofwaardigheid; zoo moet het gevoel dier overeenstemming krachtiger zijn, naar gelange eene grootere ontwikkeling des verstands meer punten van vergelijking en toetsing aanbiedt. Vanhier, dat deze of gene zaak aan den eenen blijkbaarder voorkomt dan aan den ander', en dat A. nog met twijfelingen te worstelen zal hebben, waar B. er reeds verre boven verheven is.
Maar, M.H.! gemis van behoorlijke ontwikkeling is niet het eenige, hetwelk de waarheid verhindert om haar vermogen te openbaren. Er zijn ook vele tragen van

{==324==} {>>pagina-aanduiding<<}
geest, die, wars van alle eigen onderzoek, op vreemd gezag steunen. Ik erken gaarne, dit is zeer gemakkelijk; ik stem daarenboven toe, dat wij, onder zekere bepalingen, in sommige gevallen ook zeer wel in de uitspraken van anderen berusten mogen, ja in enkele zelfs berusten moeten. Wie het evenwel te allen tijde doet, hetzij uit gewoonte, hetzij gemakshalve uit verkiezing, hij handelt verkeerd. Of zou het voor ons onverschillig zijn, of wij iets zien met eigene oogen, dan wel met die van anderen? Kan in het laatste geval onze kennis wel ooit die helderheid, onze overtuiging die vastheid hebben als in het eerste? en moet die overtuiging niet des te eerder aan het wankelen worden gebragt, naar mate zij minder vasten steun in zich zelve bezit? De wapenen der waarheid mogen deugdzaam en ontelbaar zijn, maar zij staan nooit ten dienste des mans, die de waarheid bezit als een van anderen geleend goed, en niet als eigendom.
Er zijn ook velen, wien het hapert aan liefde tot de waarheid; onverschilligen, die geene moeite willen doen om haar te naderen, en die alzoo gemakkelijk gevangen worden in de strikken der dwaling. En hoe treurig is niet het lot van dezen! Gelijk de waarheid, hoe meer wij haar kennen, ons met des te helderder licht omstraalt, en op haar glansrijk spoor vooruit doet treden, zoo is ook elke eerste dwaling eene oorzaak van vele volgende, die ons al verder en verder van den regten weg doen afwijken en op moeijelijke slingerpaden ronddolen. En hoe worden wij in dat geval niet geschokt en geslingerd! voor hoe vele misleidingen, teleurstellingen en ongenoegens staan wij niet bloot! - Bedacht men dit meer, er zou meer liefde voor de waarheid gevonden worden, en de waarheid zelve zou ook meer haren Goddelijken invloed kunnen openbaren.
Eindelijk, er zijn ook vele bevooroordeelden, die van de erkentenis der waarheid worden teruggehouden, somwijlen door hunne meerdere verstandelijke ontwikkeling zelve. Neemt toch maar eens, M.H.! een verhaal, voor welks geloofwaardigheid de meest redelijke gronden pleiten, doch waaromtrent het bij ons vaststaat, dat het geene

{==325==} {>>pagina-aanduiding<<}
waarheid behelzen kan; - zullen wij ons niet, in spijt der grootste blijkbaarheid, trachten te overreden, dat er wezentlijk geene waarheid in is? zullen wij niet pogen de gevolgtrekkingen van het gezond verstand te ontduiken, of ze ten minste krachteloos te maken? en hetgeen ons boven anderen aan scherpzinnigheid ten deel gevallen is, zullen wij dat niet te hulp roepen, om aan dit verhaal het voorkomen te geven van een gewrocht der misleiding? - Zoo is dus ook het vooroordeel een bepaalde tegenstander der waarheid, met wien zij gedurig te strijden heeft; en die te gevaarlijker is, naar gelange hem meerdere wapenen ten dienste staan, dewijl hij niet schroomt zich tevens te bedienen van onedele krijgslisten, en bij elke beslissende nederlaag zich achter zijne verschansingen verbergt. Bevreemdend is het derhalve niet, dat de waarheid geen toegang kan vinden tot eene ziel, die met vooroordeelen bebolwerkt is, en, op grond van eenmaal aangenomene en geliefkoosde begrippen, reeds uitspraak heeft gedaan, alvorens zij de gronden van goedkeuring of verwerping heeft kunnen overwegen. En wie is in allen opzigte en te allen tijde vrij van vooroordeelen? Helaas! zij kleven ook de grootste vernuften aan, en zij vinden dan nog bij dezen een krachtig voedsel, óf in de zucht om zich te onderscheiden door iets bijzonders voort te brengen, óf in de begeerte om te schitteren, en door het verdedigen van paradoxe stellingen eenen rijken voorraad van kundigheden ten toon te kunnen spreiden. Ik behoef hier geene namen ten bewijze te noemen, vermits aan velen uwer de namen van sommige groote letterkundigen als van zelve voor den geest zullen zweven.
Wanneer wij nu dit alles in aanmerking nemen, dan M.H.! zien wij een aantal hindernissen, welke de waarheid beletten haar vermogen overal dadelijk te openbaren. Die hindernissen moeten dus eerst worden weggeruimd, zoo zij doorwerken zal, en hiervoor is de tijd noodig. Maar gunt haar de hulp van dezen, en gij zult overal, in de wonderen, welke zij uitwerkt, haar eigen en onweêrstaanbaar vermogen leeren kennen. Wij kunnen, ik erken

{==326==} {>>pagina-aanduiding<<}
het, dwalen, onszelven misleiden, en wanen de waarheid te zien, waar zij niet aanwezig is; maar in dergelijke gevallen mist onze overtuiging doorgaans inwendige vastheid, zijn er hier en daar donkere partijen, welke geen streng onderzoek kunnen doorstaan, en worden wij geschokt door bedenkingen, tot afwering van welke wij onwettige wapenen moeten gebruiken. Anders is het, wanneer wij de waarheid werkelijk zien, vermits zij zich aanprijst door hare eenvoudigheid en blijkbaarheid voor het gezond menschenverstand; hetgeen door den grooten boerhaave zoo krachtig in zijne bekende levensspreuk is uitgedrukt, en dat ons aanleiding geeft tot eene voor ons heilzame opmerking. Want dikwerf zal het ons, én bij de beoefening der wetenschappen, én bij de twistvragen van den dag over staatkundige, godsdienstige en andere onderwerpen, van zeer veel nut zijn, dit in het oog te houden. Van twee stellingen toch, waarvan men ons de eene door afgetrokkene, duistere en op zich zelve staan de redeneringen tracht te bewijzen, terwijl de andere haar bewijs als 't ware met zich voert en geen diepzinnig betoog vordert, zal de laatste doorgaans meer waarheid bevatten dan de eerste, en dus boven deze de voorkeur verdienen.
Een ander gevolg, uit het aangevoerde voortvloeijende, is dit, dat de waarheid onze medewerking niet behoeft, vermits zij met de hulp van den tijd zich zelve wel zal redden. Er zijn er, die haar een handje willen helpen, door haar wat op te flikken; maar M.H.! dit is verkeerd, want wie de waarheid niet herkent in haar eenvoudig en kunsteloos gewaad, hij zal haar zeker nog veel minder erkennen, wanneer wij haar achter weidschen tooi verbergen. Alwat wij voor haar doen kunnen is, dat wij het werk van den tijd bespoedigen, door zoo veel mogelijk de beletselen weg te ruimen, die hare vrije werking belemmeren. Van dat beginsel zijn ook de oprigters van onze Maatschappij uitgegaan, en naar hetzelve hebben hare leden meer dan eene halve eeuw gehandeld. Zij hebben gepoogd de onkunde te doen plaats maken voor nuttige kennis, vooroordeelen, wanbegrippen en verkeerde zienswijzen te doen

{==327==} {>>pagina-aanduiding<<}
ophouden, en alzoo der waarheid den toegang tot de harten te openen; en de tijd heeft reeds doen zien, dat deze weg de regte, ja ik mag zeggen de eenige is, om ware kennis aan allen mede te deelen. Getuigen zoo wel het door haar in zoo vele opzigten reeds gewrochte, als de haat en tegenstand van de zijde van allen, wier magt moet eindigen met het ophouden van duisternis en dwaling.
En dit vloeit voort uit den aard der zaak. Wie eenige kracht in hare werking bevorderlijk wil zijn, moet gebruik maken van middelen, welke met den aard dier kracht overeenstemmen. Domper en snuiter doen bij het kaarslicht niet altijd dezelfde uitwerking. Nu is de waarheid eene verstandelijke kracht, die alleen op denkende wezens invloed uitoefent. Zullen dus de menschen haar vermogen kunnen ondervinden, dan moeten zij vooraf in staat gesteld zijn, om van hun denkvermogen gebruik te maken. Hiertoe evenwel geraken zij alleen door een ontwikkeld onderwijs van de vroegste jeugd af aan. Bevordering van zoodanig onderwijs is dus bespoediging van de zegepraal der waarheid. - De waarheid moet even als de zon verlichten; maar zij kan dit even weinig als deze, wanneer tusschenbeiden liggende voorwerpen hare stralen onderscheppen; of wanneer zwakke en onvoorbereide oogen eensklaps haren schitterglans aanstaren en dien ten gevolge verblind worden. Men neme dus hier de beletselen weg, en veroorzake dáár langzame overgangen; zoo zal men den middelweg tusschen het te veel en te weinig hebben gevonden, en, gelijk bij den aanblik van Gods heerlijke schepping, zal de mensch ook juichen op het gezigt der waarheid. Van hier weder bij onze Maatschappij dat ernstig streven naar opruiming van vooroordeelen en voortgezette ontwikkeling der geestvermogens, naar de gesteldheid der voorwerpen, welke men in het licht wenscht te brengen; want wat de natuur niet in den mensch gelegd heeft, kan de kunst er niet inbrengen; maar de kunst kan de ontwikkeling van hetgeen zij er in legde bespoedigen, door haar te hulp te komen; en wordt zij wél aangewend, dan

{==328==} {>>pagina-aanduiding<<}
zal de uitkomst niet achterblijven, maar de waarheid haar onweêrstaanbaar vermogen uitoefenen.
Doch hierop moeten wij ook staat maken, M.H.! De waarheid heeft toch dit gemeen met alle andere krachten, dat zij kan worden tegengewerkt, ja zelfs onderdrukt; wel niet door eenige kracht, wier vermogen het hare overtreft, maar door eene vereeniging van ongelijksoortige krachten, wier sterkte geheel en al bestaat in die vereeniging onder bepaalde omstandigheden. Doch juist hierdoor is die tegenstand doorgaans van zeer korten duur, en eindigt de worsteling meestal ten voordeele der waarheid. De geschiedenis levert er bewijzen van in menigte. En dit leidt ons tot eene nieuwe opmerking; namelijk, dat wij het werk van den tijd niet te veel moeten willen bespoedigen. Is de tegenstand tegen de waarheid hevig, wordt hij begunstigd en versterkt door omstandigheden, welke wij niet veranderen kunnen, dan is al ons hulpbetoon ijdel; want verweermiddelen, ontijdig aangewend, beslissen niet alleen den strijd niet, maar brengen ook doorgaans meer schade aan dan voordeel. Voor dergelijke tijden geldt de les: ‘Laat het onweder uitwoeden, en verbeid geduldig het oogenblik, dat de lucht weêr helder zal worden.’ Ziet het er inmiddels rondom donker uit; daarbij lijden wij in allen gevalle het minst, als wij maar licht genoeg bij onszelven vinden, om ons voor struikelen te behoeden. En vinden anderen in die duisternis zoo veel genoegen, dat zij die gaarne zouden doen voortduren, en daarom alles tegenwerken, wat verlichting kan bevorderen, wij weten toch met zekerheid, dat er eene zon is, die ook na den zwartsten nacht wederom doorbreekt. Bij hevigen tegenstand tegen de waarheid zullen wij haar het beste dienen, wanneer wij, in vol vertrouwen op hare magt, haar in stilte laten voortwerken, en tevens onszelven aan haar vastklemmen, zonder aan hare vijanden iets toe te geven, of met hen te haren koste in een bestand te treden. Waar toch de voorstanders van
dwaling en duisternis zich in hunne overtuiging versterken, daar moeten de vrienden der waarheid op gelijke wijze handelen; en

{==329==} {>>pagina-aanduiding<<}
wanneer wij haar slechts getrouw blijven, zal zij ons niet afvallen; ja zij doet zelfs geen' afstand van hare regten, al is het dat wij traag zijn om ze te handhaven.
Opdat ik er dit ten slotte nog bijvoege, M.H.! er is voor den waarheidlievende iets bemoedigends in de gedachte, dat het vermogen der waarheid onweêrstaanbaar is. Haar op te sporen, te kennen, en aan anderen mede te deelen, is onzer aller roeping, en de voortreffelijkste bezigheid, welke wij ter hand kunnen nemen. Als leden onzer Maatschappij hebben wij daarenboven vrijwillig de verpligting er toe aanvaard. Onze pogingen worden evenwel vaak miskend, veroordeeld, tegengewerkt, zelfs door zulken, van wie wij eene krachtige medewerking moesten ontvangen. Zal dit ons ontmoedigen of onze geestdrift verzwakken? Neen, M.H.! ook die tegenstand is nuttig. De dwaling moet nu en dan voor eene wijle den boventoon voeren, opdat het verderfelijke van hare heerschappij proef-ondervindelijk blijke. Dit is onmisbaar in eene maatschappij, die de volmaaktheid najaagt, maar nog niet bezit. Doch terwijl de dwaling voor eenen tijd heerscht, sluimert evenwel de waarheid niet. Zij waakt en heerscht in de harten van hare vereerders, die, ofschoon overal verspreid, nogtans in den geest één zijn, en, bij de inwendige overtuiging van hare eindelijke zegepraal, instemmen in den juichtoon van een reeds ontslapen lid van onze Maatschappij:

't Is alles doel, waarop wij staren. 
En wij, het eêlst gewrocht op aard', 
Wij zouden tuimlen als de baren, 
Nu hier dan derwaarts heen, in rustelooze vaart? 
Neen, ons is ook een doel beschoren. 
Ook ons zal eenmaal de uchtend gloren, 
Die ons van 't nachtfloers zal ontslaan. 
De eik ligt in d'eikel reeds verborgen. 
De Genius der aard' verkondt een blijder morgen, 
En 't menschdom bidt die glansen aan. 
 
Wat geest, wat magt kan dit beletten? 
Vergeefs dat Waan en Domheid mort. 

{==330==} {>>pagina-aanduiding<<}

Wie zal den bergstroom palen zetten, 
Als hij zijn schuimend nat van eeuwige Alpen stort? 
Neen, wij, wij zijn geen spel der vloeden; 
Des menschen geest zal voorwaarts spoeden. 
De vorming van het aardsch geslacht 
Is in het plan van God geweven. 
Wie waagt het, de Almagt in haar doel te wederstreven? 
De mensch gaat voort door Waarheidskracht. 
 
Onmerkbaar zijn de vorderingen. 
Teruggaan kan de menschheid nooit. 
Neen, worstlend zal zij voorwaarts dringen, 
En 't schoonst ontwerp wordt eerst in later tijd voltooid. 
Zoo zien we uit naauwlijks zigtbare ad'ren, 
Die ras zich tot een beek vergad'ren, 
d'Onmeetbren Gangesstroom ontstaan; 
Hij schiet zijn' zegen op de landen, 
Eer zich zijn heilig nat, langs reine kruidwaranden, 
Vereenigt met den oceaan. 
 
helmers II. 93, 95, 97. 


Sir Francis Drake.

Twee en eene halve eeuw zijn verloopen, sedert het overschot van Sir francis drake in den oceaan werd begraven. Veel is er over den beroemden zeeheld geschreven, die voor zijn vaderland den weg naar Indië opende en de onverwinnelijke Armada verwon. Intusschen eerst zeer onlangs zijn door den Heer john barrow belangrijke papieren ontdekt, die over het leven en bedrijf van drake een nieuw licht verspreiden; het zijn zijne depêches en andere geschriften van zijne hand, en met behulp van deze willen wij den lezer eene schets van het leven van dezen merkwaardigen man mededeelen.
Sir francis drake werd geboren op de grenzen van Devonshire en Cornwallis, niet ver van Tavestock, in eene hut, die dertig of veertig jaren geleden nog in goeden staat bewaard was. Hij was de oudste van negen broeders. Stow beweert, dat hij in 1545 zou geboren zijn. Barrow spreekt van 1539; en een Amerikaansch schrijver, evenwel zonder eenig bewijs aan te voeren, verzekert, dat hij in 1537 het

{==331==} {>>pagina-aanduiding<<}
licht aanschouwde. Bij gebrek aan stellige bescheiden moeten wij de zaak onbeslist laten. Het is onbekend, welk beroep de vader van drake uitoefende, Weinig tijds na de geboorte van zijnen oudsten zoon, dwongen vervolgingen om des geloofs wille hem, zijne woonplaats te verlaten; hij was een ijverig Hervormde. Hij nam de wijk naar Upnore, aan de Medway, in het graafschap Kent, waar hij, volgens de overlevering, in koninklijke zeedienst trad en belast werd met het doen der gebeden voor de matrozen. Men verzekert zelfs, dat hij zijne woning had opgeslagen in het verlaten hol van een schip, en dat verscheidene van zijne kinderen in die zonderlinge woning werden geboren.
Doch, hoedanig het beroep en de omstandigheden van den vader van Sir francis drake mogen geweest zijn, hij had blijkbaar eene goede opvoeding genoten en gaf die ook aan zijne kinderen. De lezing der depêches, door barrow in de staatsarchiven gevonden, bewijst, dat Sir francis drake geen ongeletterd man was, gelijk men tot dusverre meende. Zijne welsprekendheid had hem reeds lang eenen welverdienden naam verschaft. ‘Hij sprak veel en stout, maar goed,’ heeft Sir william monson van hem gezegd. Doch, er valt thans niet meer aan te twijfelen, hij schreef nog beter, dan hij sprak. Zijne brieven en zijne depêches zijn in verschillende opzigten merkwaardig. Eenvoudig en als met eene loopende pen geschreven, onderscheiden zij zich door hunnen stijl boven den gewonen stijl van die dagen, vooral boven dien van mannen van een bedrijvig en handelend leven. Indien zij niet kunnen worden gelijk gesteld met die van essex, zij munten verre uit boven die van zijne medevlootvoogden, Lord howard of effingham of Lord thomas seymour, en zelfs boven die van burleigh en walsingham. Daarenboven hebben zij eene verdienste, grooter dan die van den stijl; zij ademen warmte en geestdrift. Drake schreef blijkbaar gelijk hij sprak, veel en stout. Doctor lingard had regt, om hem een bijzonder talent toe te schrijven in het opstellen van bulletins. Hij spreekt zeker veel van zijne eigene daden, maar hij doet dat met die openhartigheid en eenvoudigheid, die men ligtelijk vergeeft aan mannen van talent, die zich tot grootere dingen in staat hebben getoond, dan die, waarop zij zich beroemen.
Het eerste optreden van drake in de loopbaan, waarin hij

{==332==} {>>pagina-aanduiding<<}
zoo veel roems zou behalen, was in zeer geringe betrekking. Een oude zeerob, onder wiens bevelen hij eenigen tijd langs de kust van Engeland had gevaren, met wien hij verschillende togten naar Holland en Frankrijk had gedaan, vermaakte hem bij zijnen dood zijn scheepje. Hoe lang bleef hij in het bezit van deze onverwachte erfenis? Wanneer, waarom en hoe ondernam hij voor het eerst grootere reizen? Het is ons onmogelijk, om op deze vragen te antwoorden. Wij hebben eerst naauwkeurige berigten van zijne derde reis, waarvan hij het verhaal zelf heeft nagezien en verbeterd. In het voorberigt vermeldt hij alleen, dat hij zware verliezen geleden had te Rio de la Hacha, toen hij in 1565 en 1566 zich derwaarts had begeven met Kapitein john lowell. Zoo wij camden zullen gelooven, verkocht hij zijn scheepje, zoodra hij vernam, dat Sir john hawkins eene expeditie beoogde naar Amerika, en bood hij met verscheidene anderen dezen zijne diensten aan. Dit geschiedde in 1567.
Het oogmerk van dezen togt was de slavenhandel. Men zou eene lading slaven op de Afrikaansche kust innemen en die naar de Spaansche koloniën in Amerika overbrengen; een handel, die destijds geschiedde onder bescherming van een verdrag, tusschen Engeland en Spanje gesloten. Overigens werd deze handel in die dagen als volkomen eervol beschouwd, zoodat Koningin elizabeth dien op alle wijzen aanmoedigde. Zij had hawkins in hare dienst genomen, hem tot betaalmeester bij de vloot benoemd, en gaf hem, als een schitterend bewijs van hare gunst en erkentelijkheid, een wapenschild, welks helmkam bestond in ‘eenen halven Moor (demimore) van echte kleur, met een touw gekneveld.’
Ditmaal bestond de vloot van hawkins uit zes schepen; het grootste was hem ten gebruike afgestaan door de Koningin. Een van deze vaartuigen, de Judith, stond onder bevel van drake. Overigens komt diens naam in het reisverhaal ter naauwernood voor; maar van dien togt dagteekent zijn onverzoenlijke haat tegen de Spanjaarden. Hawkins had eerst koers gezet naar de Afrikaansche kust. Naauwelijks was hij daar aangeland, of hij bezigde de hatelijkste middelen, om zijn doel te bereiken. Hij verhaalt zelf, met eene ongeloofelijke koelbloedigheid en met zekeren trots, de gruwelen, die hij pleegde. Zoodanig waren de zeden destijds. Op dezelfde bladzijde beroemt hij zich, eene geheele

{==333==} {>>pagina-aanduiding<<}
stad te hebben in brand gestoken, alleen met oogmerk om zich gemakkelijker van de ongelukkige bewoners meester te maken, en eenige regels later geeft hij, met de verontwaardiging van een braaf man, de Negers, die het wagen eene leugen uit te spreken, aan de verachting en den haat der beschaafde wereld prijs!
Toen zijne schepen hunne lading slaven in hadden, zeilde hawkins naar de Spaansche koloniën, waar hij zijne koopwaar gemakkelijk afzette. Doch te Rio de la Hacha wilde de regering dezen handel niet dulden. Terstond doet hawkins eene landing met zijn volk, neemt de stad stormenderhand in, jaagt de regering weg, en zet zijne zaken met de inwoners voort. Zet opium in plaats van Negers, Chinezen in plaats van Spanjaarden, en gij zoudt meenen eene geschiedenis van onze dagen te lezen; zoo weinig is de eerbied voor het volkenregt sedert twee eeuwen toegenomen! Van Rio de la Hacha begaf hawkins zich naar San Juan de Ulloa. Op dien togt had hij met onderscheidene stormen te kampen, en nam drie Spaansche schepen met honderd passagiers. In laatstgenoemde haven gekomen, vond hij er, zegt hij, twaalf schepen met eene kostbare lading in goud en zilver. Niet alleen maakte hij zich daarvan niet meester, maar hij stelde zelfs zonder losprijs de gevangenen in vrijheid, die hij op zee had gemaakt. Deze edelmoedigheid werd slecht beloond, en de Spanjaarden toonden hem weldra, dat zij nog schandelijker dan hij de heiligste beginselen van het volkenregt schonden. Zij hadden eerst de Engelsche schepen aangezien voor eene vloot, die zij uit het moederland wachtten. Deze kwam in de daad eenige dagen later. Toen hawkins dertig groote schepen met volle zeilen de reede zag naderen, waar hij het anker had geworpen, begreep hij, dat voorzigtigheid hem gebood, om eenige voorzorgen te nemen. Hij liet aan den Spaanschen vlootvoogd zeggen, dat hij hem de haven niet zou laten binnenkomen, voordat hij door een verdrag het behoud van den vrede zou hebben verzekerd. De Spanjaarden hadden niet dan met tegenzin de gestelde voorwaarden aangenomen. Zij schenen intusschen in den aanvang van zins, om
hun woord te houden. Hunne schijnbare onbevangenheid bedroog de Engelschen. Terwijl hawkins op de gewisselde beloften vertrouwde, zag hij zich eensklaps door eenen overmagtigen vijand overvallen. Na eenen wanhopigen strijd overwonnen,

{==334==} {>>pagina-aanduiding<<}
moest hij vlugten en een deel van zijne vloot op de reede in handen zijner vijanden laten. Hij had daarenboven groote verliezen geleden. Op het oogenblik der vlugt zelve werd de Judith, het schip van drake, van de andere Engelsche schepen gescheiden. Drake kwam alleen in Engeland terug, waar hawkins zich weldra bij hem voegde. Deze had thans nog slechts een enkel schip en was geheel geruïneerd. Wij durven de Spanjaarden ter naauwernood van trouweloosheid en onregt beschuldigen. Zij oefenden slechts weerwraak. Aangevallen, geslagen, geplunderd te Rio de la Hucha en op andere punten, verdedigden en wreekten zij zich, waar en wanneer zij konden. Maar zij waren wreed, zelfs na hunne zegepraal. Voor hen waren de Engelschen zoowel zeeroovers als ketters. Zij deden hunne gevangenen de gruwelijkste martelingen ondergaan, om hun bekentenissen af te dwingen ten aanzien van het doel van den togt; vervolgens leverden zij hen aan de Inquisitie over, die zich haastte van deze schoone gelegenheid gebruik te maken, om menschen te offeren aan den God des vredes en der genade. Twee matrozen werden te Mexico levend verbrand, en een derde onderging dezelfde straf te Sevilla.
Het berigt van deze gruwelen wekte in geheel Engeland een levendig gevoel van verontwaardiging en gramschap op. Van alle kanten schreeuwde men om wraak. Godsdiensthaat blies het vuur van nationale vijandschap aan. Bijzondere belangen eischten te gelijker tijd voldoening en waarborgen. De zeerooverij of kaperij was niet door de wetten verboden; zij werd het roemrijkste beroep. Meer dan een zijner landgenooten had drake zich over de Spanjaarden te beklagen. Zij hadden hem gedwongen de vlugt te nemen; zij hadden zich van alles, wat hij bezat, meester gemaakt. Zij waren de vijanden van zijn vaderland en zijne Godsdienst. Al deze beweegredenen, vereenigd, deden hem een belangrijk besluit nemen. Het gouvernement was niet spoedig genoeg gereed, om van Spanje de genoegdoening te eischen, waarop de slagtoffers der expeditie van hawkins aanspraak mogten maken, en hij besloot, om alleen zich te wreken. Twee jaren achtereen, 1570 en 1571, ging hij in West-Indië zelf alle inlichtingen opzamelen, die hem te stade zouden kunnen komen. De zedelijkheid van zulk eene onderneming kwam bij hem zelfs niet in aanmerking. Zoo men overigens fuller gelooven mag, dan had de kapellaan van zijn schip zijn ge-
{==335==} {>>pagina-aanduiding<<}
weten volkomen gerust gesteld. Toen alles gereed was, vertrok hij den 24 Mei 1572 van Plymouth. Twee schepen, het eene de Admiraal van 70, het andere van 25 ton (*), maakten de vloot uit, waarmede een toen nog onbekende zeeman gereed stond, om, zonder de medewerking zijner regering, den oorlog te verklaren aan de geduchtste zeemogendheid van die dagen, aan Spanje.
Waarheen ging drake? Hij ging den Spanjaarden de schatten ontrooven, die zij in Peru en Mexico hadden verzameld, en die zij in de stad Nombre de Dios bewaarden, totdat zij eene veilige gelegenheid hadden, om ze naar Madrid te zenden. Onderweg, in eene haven, die hij reeds vroeger bezocht had, ontmoet drake een schip, bemand met dertig koppen, en voegt dat bij de zijne. Met drie kleine scheepjes en 73 matrozen zet hij koers naar de stad Nombre de Dios. De nacht heeft den dag vervangen, als hij daar aankomt. Verschrikt door het gevaar van zulk eene onderneming, aarzelen zijne manschappen, om eene landing te doen. Hunne niet ongegronde vrees ontmoedigt hem niet. Op het oogenblik, dat de maan oprijst, roept hij hen plotseling wakker, maakt hun diets, dat de dag aanbreekt, en haalt hen door deze schrandere list over, om den aanval in het midden van den nacht te beproeven. Doch juist was er een Spaansch vaartuig in de baai gekomen. De matrozen, die de wacht hadden, hadden de vijandelijke pinassen naar den wal zien roeijen, en de Kapitein had terstond eene sloep afgezonden, om alarm te maken. Het is gedaan met de onderneming, indien de Spanjaarden vóór de Engelschen aan land komen. Maar drake heeft het gevaar bemerkt en zal het weten te verijdelen. Door de pinassen ingehaald, wordt de sloep gedwongen, zoo zij niet wil genomen worden, met volle zeilen naar den tegenovergestelden kant te vlugten. Drake en zijne manschappen stappen aan wal, zonder ontdekt te zijn. De batterij, op welke zij zich geworpen hebben, wordt slechts door éénen artillerist bewaakt; maar deze heeft den tijd om te vlugten en te wapen te roepen. Door zijn geschreeuw gewekt, staan de inwoners in aller ijl op, wapenen zich, en verzamelen zich op het plein van
de stad. Eene worsteling vangt aan, maar die slechts weinige minu-
{==336==} {>>pagina-aanduiding<<}
ten duurt. De Engelschen zegepralen, en hunne vijanden vlugten ontsteld. Meester van het slagveld, zendt drake eene afdeeling uit, om de woning te plunderen, waar de koninklijke schat, het goud en de juweelen worden bewaard. Hij zelf met zijne overige manschappen begeeft zich naar de woning van den Gouverneur, die het zilver van Peru bevat. Daar, in eenen kelder, door eene enkele lamp verlicht, vertoonde zich aan zijn oog een stapel zilverstaven, gelijk hij zich zelfs in zijne droomen niet had kunnen voorstellen. Hij was dertig ellen lang, drie ellen breed en vier ellen hoog. Van het zilver snelde hij naar het goud. Doch thans viel hij bewusteloos neder. In het gevecht gekwetst, had hij deze noodlottige waarheid voor zijne strijdmakkers verborgen gehouden, om hen niet te ontmoedigen. Zijne krachten evenaarden zijnen moed niet; door bloedverlies uitgeput, viel hij buiten kennis op den grond. Zijne soldaten, zonder naar zijne smeekingen te hooren, of aan zijn bevel te gehoorzamen, toen hij weder was bijgekomen, droegen hem naar de pinas, en lieten het groote werk der plundering onvoltooid.
Na deze vruchtelooze poging stak drake de landengte van Dariën over, en was de eerste Engelschman, die de Zuidzee aanschouwde. ‘Hij kwam,’ zegt de schrijver van zijn reisverhaal, ‘aan eenen fraaijen en zeer hoogen boom, in wiens stam men verscheidene trappen had gemaakt, langs welke men naar den top klom; daar was een priëel met opzet alzoo gemaakt, dat tien mannen er op hun gemak in zitten konden, en van waar men het uitzigt had op den Atlantischen Oceaan en op de Zuidzee. Ten noorden en ten zuiden van dezen boom had men de andere boomen weggekapt, ten einde het uitzigt te vergrooten. Diep bewogen door dit gezigt, deed drake de gelofte, om de Zuidzee te doorzeilen. Op zijne knieën vallende, zegt camden, smeekte hij de Goddelijke Voorzienigheid, hem te vergunnen, nu of later deze zee te bezeilen, en van dien tijd af zocht hij slechts middelen op, om zijne gelofte te vervullen. Nunez de balboa had dezen oceaan reeds in 1530 ontdekt. Het zoo geheel verschillende gedrag van drake en van balboa bij deze plegtige gelegenheid huns levens kan als een voorteeken worden beschouwd van het lot der beide volken. Na een ruw altaar te hebben opgerigt op de plek, daar hij het eerst de Zuidzee had aanschouwd, stapte balboa tot aan den middel in het water, in tegenwoordigheid van een groot aantal In-
{==337==} {>>pagina-aanduiding<<}
dianen en Spanjaarden, met zijn zwaard in de eene hand en zijn schild in de andere, en kondigde statig aan al de getuigen van dit tooneel aan, dat hij bezit nam van de Zuidzee en alles, wat daartoe behoorde, voor en in naam van zijnen meester, den Koning van Castilië en
Leon.’
Ofschoon hij zich niet van den beruchten schat van Nombre de Dios had kunnen meester maken, welks gezigt hem zoo bekoord had, keerde drake toch met genoegzame winst naar Engeland terug. Hij bragt specerijen, zijde, paarlen, goud- en zilverstaven mede. Den eenigen God ter eere, voegt de verhaler er bij. Niet alleen had hij zich reeds gewroken en verrijkt, maar hij had, voor alle even ondernemende en stoute zeelieden als hij, eenen weg geopend, die hen tot roem en rijkdom moest voeren; hij had het ware Eldorado gevonden. Zijn medeburgers ontvingen hem dan ook met zoo veel geestdrift, alsof zijne onderneming volkomen met de wetten der zedelijkheid strookte. Zijn vriend camden alleen durfde zeggen, dat hij een aardig sommetje had gewonnen met voor zeeroover te spelen. Zoo groot was de indruk, dien het verhaal van den togt maakte, dat davenant omstreeks eene eeuw later een tooneelstuk zamenstelde, getiteld: The history of Sir francis drake, expressed by instrumental and vocal music and by art of perspective in scenes.
Intusschen maakte drake zich in het geheim gereed, om zijne gelofte te vervullen. Doch hoe bragt onze held zijnen tijd door, van zijne terugkomst in 1573 af tot aan zijnen nieuwen togt in 1576? Barrow vermeldt ons alleen, dat hij omstreeks het eerstgenoemde jaar in Ierland diende onder den eersten devereux, Graaf van Essex. Waarom en waardoor? Wij weten het niet. Misschien vinden wij de waarheid in een handschrift van het Britsche Museum, dat door barrow niet is opgemerkt. Zoo men den schrijver van dat HS. mag gelooven, mac doughty, met wiens uiteinde wij ons straks een oogenblik zullen bezig houden, zoo verloor drake na zijne terugkomst uit de Westindiën de gunst van het hof en nam de wijk naar Ierland, om daar onder essex te dienen, tot dat de storm zou zijn overgewaaid. Gedurende zijn verblijf in Ierland maakte hij kennis met doughty, die, insgelijks als vrijwilliger op de vloot van essex dienende, zich de gunst van den bevelhebber had weten te verwerven. Hij deelde hem zijne plannen

{==338==} {>>pagina-aanduiding<<}
mede, en verkreeg van hem eene belofte, dat hij hem met duizend pond sterling soude bijstaan; en toen zij beide naar Engeland waren teruggekeerd, zocht hij hem eens onverwachts op, en eischte van hem, dat hij zijn woord zoude gestand doen. Doughty deelde, volgens zijne eigene getuigenis, de plannen van drake aan walsingham mede, en bragt hem bij Sir christopher hatton, die op zich nam, hem met de Koningin te verzoenen. Zeker is het, dat hij op zekeren dag drake aan elizabeth voorstelde, en dat zij hem zeer welwillend ontving, en aanmoedigde, om zijne aanvallen tegen de Spaansche koloniën voort te zetten. Men kan niet zeggen, dat zij hem eene benoeming bij hare zeemagt heeft gegeven; maar dit staat vast, dat hij de beroemde reis, welke hij in dit jaar ondernam, onder hare bescherming aanvaardde.
Die reis is al te bekend, dan dat wij haar in bijzonderheden zouden verhalen. Drake scheepte zich in, gelijk ieder weet, op de Pelikaan, die later de gouden Ree werd genoemd, zeilde de straat van Magellaan door, drong zuidelijk door tot op 56 graden, zeilde langs de Amerikaansche kust tot op den veertigsten graad noorder breedte, plunderde de Spanjaarden te land en ter zee, ontdekte datzelfde Oregen-gebied, welks bezit de Amerikanen tegenwoordig aan de Engelschen betwisten, zocht vruchteloos eenen noordwestelijken doortogt, om naar Europa weder te keeren, stak daarop stoutmoedig den oceaan over, en kwam in Engeland over Oostindie en de Kaap de goede Hoop terug. Den 26 September 1580 stapte hij te Plymouth aan land, na eene afwezigheid van omstreeks drie jaren. Zoo verwierf hij zich den roem, dat hij het eerst van zijne landgenooten eene reis rondom de wereld heeft gedaan; en dezen togt waagde hij en volbragt hij op een schip van honderd ton, met eenen moed en eene bekwaamheid, die te allen tijde de bewondering hebben gewekt van de stoutmoedigste en gelukkigste zeelieden.
Een enkel van de vele voorvallen op deze reis verdient eene nadere toelichting, de terdoodbrenging van doughty. Niet verre van de haven San Juliano, één graad van de straat van Magellaan, zag men op een onbewoond eiland eene galg, waaraan magellaan vijftig jaren vroeger verscheidene muitelingen had laten ophangen. De Spanjaarden noemden daarom dit eiland dat des waren oordeels en der

{==339==} {>>pagina-aanduiding<<}
geregtigheid. Drake liet er het anker werpen, en beschuldigde opentlijk doughty van eene zamenzwering tegen zijn gezag en zijn leven. Doughty had, gelijk wij gezegd hebben, in Ierland de vriendschap en het vertrouwen van drake weten te winnen, en had als vrijwilliger den togt met hem ondernomen. Toen het eskader de Kaapverdische eilanden bereikte, benoemde drake hem tot bevelhebber van een Portugeesch schip, dat hij had veroverd. Beschuldigd van zich onderscheidene voorwerpen te hebben toegeëigend, die gemeenschappelijk eigendom waren, regtvaardigde hij zich gemakkelijk; maar hij verloor dientengevolge toch het bevel en verwisselde dit met eene tweede bevelhebbersplaats aan boord van de Pelikaan. Nieuwe klagten dwongen drake hem af te zetten, hem gevangen te doen nemen, en hem eindelijk te doen vonnissen door eene Jury, bestaande uit de voornaamste officieren van de expeditie. Schuldig verklaard, werd doughty ter dood veroordeeld; doch drake vergunde hem, om uit de drie volgende straffen te kiezen: hij zou of onthoofd worden, of op een onbewoond eiland afgezet, of naar Engeland gevoerd, om daar gevonnisd te wordend Doughty verkoos het eerste, erkende zijne schuld, verzocht vergiffenis, gebruikte het avondmaal, at met drake, onderging zijne straf, en werd begraven aan den voet der galg, die door magellaan was opgerigt.
Zoo verhalen de vrienden van drake. Zijne vijanden strooiden verschillende hem onteerende geruchten uit. Sommigen beschuldigden hem, dat hij doughty aan zijnen naijver had opgeofferd; anderen, dat hij het werktuig zou geweest zijn van leicester, die ontdekkingen vreesde met betrekking tot den dood van den Graaf van Essex. In het Britsche Museum is een Handschrift van francis fletcher, den prediker der expeditie, afgeschreven door john copyers, burger en apotheker van Londen. In dat verhaal schijnt fletcher aan de onschuld van den teregtgestelde te gelooven. Hij verklaart, dat hij in het uur van zijnen dood, verre van zich schuldig te erkennen, plegtig zijne onschuld betuigde, en hij prijst hem daarin hoogelijk om zijne vroomheid. Moet drake dan in de daad als de moordenaar van doughty beschouwd worden? Zijne lofredenaars hadden zich tot dusverre vruchteloos beijverd, om hem in de oogen zijner vijanden te regtvaardigen. Een handschrift in het Britsch Museum verspreidt ook hier eenig licht. Het is eene

{==340==} {>>pagina-aanduiding<<}
soort van proces-verbaal van de getuigenissen, voor de Jury afgelegd. Zoo de getuigen waarheid spreken, had doughty herhaaldelijk zeer onbetamelijke gesprekken gevoerd. Hij sprak onophoudelijk tegen de matrozen van zijn gezag; dat was, volgens hem, even groot als dat van drake; hij had het regt om te beloonen of te straffen; al zijne benoemingen zouden bij hunne terugkomst bekrachtigd worden. Bij het lezen van deze getuigenissen moet men zeggen, dat drake welligt aan de wet der noodzakelijkheid gehoorzaamde, toen hij doughty liet vonnissen. Stelde hij zich en de zijnen niet aan eenen zekeren ondergang bloot, door zulk een' trouweloozen en geduchten mededinger aan boord te houden? Had hij geen volstrekt en onbetwist gezag noodig op zulk een' langen en gevaarlijken togt?
Vreemd verschijnsel daarenboven! Onder de beschuldigers voor de Jury vindt men dienzelfden francis fletcher, die doughty in zijne laatste oogenblikken bijstond, en die later zijne onschuld verkondigde. Deze tegenstrijdigheid laat zich niet verklaren. Een ander handschrift deelt ons nog eene merkwaardige en onbekende bijzonderheid mede. Drake excommuniceerde fletcher. Hij liet dezen aan een zijner voeten knevelen, liet de gcheele manschap op dek komen, en, met gekruiste beenen op eene kist gaande zitten, een paar pantoffels in de hand, zeide hij: ‘Francis fletcher, ik excommuniceer u, ik ban u uit de kerk van God, en ontzet u van alle weldaden en gunsten, die gij van haar hopen kondet, en ik geef u over aan Satan en zijne duivelen.’ Vervolgens verbood hij hem, op straffe des doods, om bij den mast te komen, en zwoer, dat hij in geval van ongehoorzaamheid zou worden opgehangen. Daarenboven liet hij een geschrift op zijnen arm vastmaken, dat hij insgelijks op doodstraffe moest blijven dragen, en waarop men deze woorden las: ‘Francis fletcher, de grootste valsaris, die ooit heeft bestaan.’
Het schip van drake was in Engeland teruggekeerd met eenen ontzettenden buit; het bragt, zeide men, meer dan 25 millioenen schats. Drake en zijne reisgenooten hadden dus niet alleen grooten roem verworven; zij hadden daarenboven 4700 percent gewonnen. Hij, die 100 pond in de onderneming had gestoken, trok bij de terugkomst 4700 pond.
Elizabeth aarzelde lang, of zij straffen of vergiffenis schenken zou. Waarschijnlijk deed zij de naauwgezetheid

{==341==} {>>pagina-aanduiding<<}
van haar geweten niet zwijgen, voordat men haar in de voordeelen liet deelen. Wat haar ook tot dit besluit bragt, zij besloot eindelijk, na vijf maanden dralens, om te vergeven; en hare vergiffenis was vorstelijk. Zij kwam in persoon aan boord van de gouden Ree, om drake tot den adelstand te verheffen, na eenen maaltijd, dien deze haar aanbood, en dien zij aannam. Wat de natie betreft, die noch door staatkundige bedenkingen noch door naauwgezette zedelijkheid werd teruggehouden, zij had opentlijk hare vreugde en hare bewondering getoond. De dichters bezongen om strijd den held van den dag. Holinshed drukte den wensch uit, dat het schip van drake ‘op den top van den toren der St. Paulskerk mogt worden bevestigd, niet als een bouwkunstig sieraad, maar als een gedenkteeken van de grootsche onderneming.’ ‘De zon,’ riep purchas uit, ‘volgde hem op zijnen ganschen togt; men zou gezegd hebben, dat dit uitnemende en Goddelijke licht in zijn gezelschap behagen vond.’ De wensch van holinshed werd niet vervuld. De stad Deptford bewaarde eenige jaren het schip van drake, maar stak het niet op den toren van hare kerk. Toen de verwoestingen van den tijd niet meer waren te keeren, liet zij van de beste planken een spreekgestoelte maken, dat zij aan de Hoogeschool van Oxford ten geschenke zond, en dat nog als eene merkwaardigheid wordt getoond.
In 1585 sloot Koningin elizabeth met de Nederlanden een verdrag, dat voor de eerste maal eene opentlijke botsing tusschen Engeland en Spanje te weeg bragt. Bij het vernemen van dit verdrag legde philips II beslag op de Engelsche schepen en koopwaren. In hetzelfde jaar vertrouwde elizabeth het bevel over eene aanzienlijke vloot aan Sir francis drake, en gelastte hem, om den vijand in West-indië afbreuk te doen. Door deze schermutselingen bereidden de beide Vorsten, of liever de beide volken, zich voor tot eenen openbaren oorlog, wiens uitbarsting even dreigende als onvermijdelijk scheen. Voor de eerste maal bevond drake zich thans aan het hoofd van eene koninklijke vloot. Ongelukkig had men in die dagen zoo grooten eerbied voor de schepen, die den Staat toebehoorden, en gaf de Raad zulke stellige bevelen mede, om eene zoo kostbare bezitting niet in gevaar te stellen, dat de Admiraals ze naauwelijks durfden gebruiken. Men had den Graaf van Cumberland op een' van zijne togten zien weigeren, om van een landsschip ge-
{==342==} {>>pagina-aanduiding<<}
bruik te maken, en zich zien inschepen op een' koopvaarder. Daarenboven had drake aan boord een' officier van het leger, den Luitenant-Generaal carlisle, die, indien geen grooter, althans een gelijk gezag oefende als hij. Intusschen, ofschoon tusschen de beide bevelhebbers de beste verstandhouding bestond, zoo had deze expeditie toch niet die uitkomsten, welke men er van wachten mogt. Daarbij ging men op eene wijze te werk, strijdig met de wetten der zedelijkheid en van het volkenregt. Te St. Domingo eischte men eenen losprijs voor de stad; en toen de inwoners zich tragelijk aan de harde voorwaarden onderwierpen, stak men elken morgen de voorsteden in brand. Men had groote moeite om ze te vernielen;
want het waren meest steenen gebouwen met groote pakzolders. Te Carthagena dezelfde eisch, dezelfde weigering, dezelfde handelwijze! Zoo lang de gevorderde losprijs niet was betaald, stak drake de stad huis voor huis in brand. De Hemel kwam de Spanjaarden te hulp. De verschrikkelijke calenture, de gele koorts van onze dagen, wreekte hen op hunne roofgierige vijanden. De reis had slechts twee uitkomsten, die eene eervolle melding verdienen. Drake en carlisle bragten den Gouverneur lane en het overschot der volkplanting in Engeland terug, welke Sir walter raleigh naar Virginie had gestuurd, en die daar zulk een rampzalig lot had ondervonden. Tevens bragten zij eene Indische plant mede, die bestemd was, om eene geheele hervorming te veroorzaken in de gewoonten der beschaafde wereld - den tabak.
De tijd naderde intusschen, waarop Sir francis drake het toppunt van zijne grootheid en van zijnen roem zou bereiken. De oorlog tusschen Spanje en Engeland was uitgebarsten. Philips II rustte de onverwinnelijke vloot uit. Elizabeth maakte zich gereed, om den geduchten aanval af te weren. In Spanje werd de beraamde onderneming beschouwd als een kruistogt tegen de onwaardigste vijanden des geloofs; in Engeland gold het de handhaving der bedreigde nationaliteit. De sterkste gewaarwordingen, Godsdiensthaat en vaderlandsliefde, bezielden de strijdende volken. Reeds in April 1587 kreeg drake in last, om met eene vloot in persoon de toebereidselen in oogenschouw te gaan nemen, welke philips II in de havens van Spanje en Portugal maakte, en alle toezendingen van troepen, levensmiddelen of krijgsbehoeften te onderscheppen, welke de Hertog van

{==343==} {>>pagina-aanduiding<<}
Parma uit de Nederlanden mogt beproeven; om op de westkust van Spanje en Portugal dood en verderf te brengen, en alle schepen, beladen met levensmiddelen of krijgsbehoeften, te vernietigen, welke hij op zee mogt ontmoeten, of zelfs ze in de havens aan te tasten. Deze vloot bestond uit vijf schepen der Engelsche marine en uit twintig vaartuigen, door Londensche reeders uitgerust. Deze twintig schepen, voor welke de oorlog slechts eene speculatie was, moesten voor het doel der expeditie, dat vlugheid en kracht vorderde, vrij hinderlijk zijn. De groote dingen, welke drake met deze vloot verrigtte, behooren tot de geschiedenis van Europa; wij zullen ze niet herhalen. Hij toonde, wat bekwaamheid, tegenwoordigheid van geest en stoutmoedigheid, in één man vereenigd, vermogen. Eens kwam hij onverwachts in de haven van Cadix, en ondanks de overmagt des vijands, ondanks het vuur der batterijen op den wal, overmeesterde, verbrandde en boorde hij in den grond meer dan zestig vaartuigen, waarvan zes of zeven van duizend ton, met allerlei voorraad beladen voor de Armada. Na dit schitterend heldenfeit zeilde hij de kusten langs, en vermeesterde, wat hem ontmoette. Eindelijk had hij het geluk, om bij zijnen terugtogt een' laatsten slag te slaan, die even veel vreugde aan de reeders veroorzaakte, als de vernieling van de vloot van Cadix aan de Koningin had gedaan. Hij vermeesterde de Portugesche caraque San Philippo, het eerste schip, beladen met de rijkdommen van Oostindië, dat in eene Engelsche haven werd opgebragt, en eene der kostbaarste ladingen, die ooit de Engelsche kaapvaart verrijkten. De Spanjaarden waren genoodzaakt, hun plan tot het volgende jaar te verschuiven.

(Het vervolg en slot hierna.)

De weduwe van den serjant.

(Een beeld uit het Engelsche leven.)

Eer wij met ons op daadzaken gegrond verhaal eenen aanvang maken, achten wij, tot beter verstand van hetzelve, eenige korte aanmerkingen over den toestand der arbeidende klassen in Engeland, en met name over het gebruik der

{==344==} {>>pagina-aanduiding<<}
kinderen in de fabrijken, te moeten voorafzenden. Dit is eene der donkere zijden van de menschelijke zamenleving, en derhalve zeer geschikt, om niet alleen algemeene oplettendheid en overpeinzing, maar ook het diepste medelijden en de innigste deelneming te verwekken.
Het werken der kinderen in de fabrijken is voor staathuishoudkundigen en menschenvrienden eene vraag, die hun stof tot eindelooze onderzoekingen en verhandelingen levert, vermits nu eenmaal onderzoeken, verhandelen, boeken- en brochuren-schrijven het lievelingswerk der aanhangers van deze beide, aan het geluk der wereld arbeidende partijen is. Maar vooral diegenen, welke met blinden ijver het eene of het andere beginsel verdedigen, en die met eigene oogen den staat der dingen in Engeland hebben leeren kennen, is zij eene bedroevende, de menschheid kwetsende en onteerende daadzaak. Wel is waar heeft deze daadzaak reeds een' waren zondvloed van geschriften, protesten, rekesten en ambtelijke onderzoekingen, of hoe die dingen alle heeten mogen, te weeg gebragt; maar steeds heeft het eigenbelang, die afgod, of liever die booze geest van Engeland, de zege behaald op alle aandoeningen van menschenliefde, en zoo is dan met eene menigte van schijngronden het gedrag der fabrijkheeren niet alleen verontschuldigd en verdedigd, maar zelfs plegtig goedgekeurd en regtmatig verklaard. ‘Schaft slechts,’ voerde men den bestrijderen der tegenwoordige handelwijze te gemoet, ‘schaft slechts het werken der kinderen in de fabrijken af, en weldra zult gij de openbare wegen met een heirleger van kleine landloopers bedekt zien, zoodat het geneesmiddel nog erger dan de kwaal zal worden. Het huiselijke leven bestaat voor de arme gezinnen der werklieden niet, en het harde van den arbeid in de fabrijken is nog verre te verkiezen boven het nijpen van den honger. Wat denkt gij met de kinderen te beginnen, aan welke gij den toegang in de fabrijken vóór hun voleindigde twaalfde jaar wilt ontzeggen? Gelooft gij, dat hunne vaders en moeders hen naar school zullen zenden?’ En onder het voorwendsel, om de kinderen voor de gevaren van den lediggang te behoeden, geeft men hen ter prooije aan de hebzucht der rijke
industriemannen, die hen 15 tot 16 uren daags in hunne fabrijken, ja soms in de ongezondste werkplaatsen doen arbeiden. Het gebruiken van het kind door de Engelsche fabrijkanten begint met deszelfs vijfde levensjaar en eindigt

{==345==} {>>pagina-aanduiding<<}
- met den dood van het kind; ten minste is dit gewoonlijk het einde.
Onze (de Duitsche) modewinkels bieden meestal een hartverheugend gezigt; de jonge meisjes, die er in arbeiden, zijn nog frisscher en bloeijender, dan hetgeen uit hare kunstrijke handen te voorschijn komt. Zonder hier van de lieftalligheid en de doorgaans aardige tronietjes dier meisjes te willen spreken, maken wij van haar slechts gewag, om de aandacht te vestigen op hare bijna altijd voortreffelijke gezondheid; zij zijn over het algemeen welgevoed en welgemaakt, en werken ook in vertrekken, die voor de versche lucht toegankelijk zijn en dikwijls geopend worden. Dit alles is te Londen op geheel anderen voet. Daar telt men in de modemagazijnen dertigduizend werksters, wier arbeid, zonder overdrijving en volgens de striktste waarheid gesproken, dagelijks vijftien - en dit is de kortste tijd - maar ook niet zelden achttien, ja soms tweeëntwintig uren van de vierentwintig duurt. Nimmer slapen deze beklagenswaardige meisjes langer dan vijf of hoogstens zes uren; zeer dikwijls hebben zij zelfs slechts vier uren tot slapen overig, en niet zelden gebeurt het, dat haar deze korte rusttijd nog met de helft verminderd wordt. In de bestgeregelde magazijnen, waar men zich beroemt voor de gezondheid der werksters te zorgen, gaan deze niettemin reeds ten vier ure 's morgens aan hare bezigheid, welke zij niet voor elf ure des nachts mogen staken. Is er groote receptie ten hove, geeft de Koningin het een of ander schitterend feest, of wordt er een hofrouw bevolen, dan is het niets ongewoons, tusschen dag en nacht in het geheel geen onderscheid gemaakt te zien. Het werk is er, en afgedaan moet het worden. Zelfs de zondag, die in Engeland zoo streng gevierd wordt, bestaat voor deze soort van arbeidsters niet; het godsdienstgebod moet voor de gebiedende luimen der mode wijken, en dit geschiedt bij een volk, dat er op roemt, zoo grooten eerbied voor
zijne kerkdienst te betoonen! Een huwelijk onder de hooge aristocratie kost telkenmale aan drie of vier meisjes uit de lagere standen het leven; en terwijl de rijke bruid, gedost in haren prachtigen tooi, die uit de handen harer armere zusters voortgekomen is, de trappen naar het huwelijksaltaar opstijgt, om door de gewijde hand des priesters voor eeuwig met den geliefde van haar hart verbonden te worden, slepen deze misschien, door eindeloozen arbeid af-
{==346==} {>>pagina-aanduiding<<}
gemat en verzwakt, zich over den steenen drempel van eenig hospitaal, om er haren laatsten ademtogt uit te blazen en in een vroegtijdig graf het ongeluk harer geboorte en de misdaad harer armoede te boeten.
Maar dit physische lijden is nog niets, vergeleken met de morele verlaging, om niet te zeggen den beestelijken toestand, waarin, door overmaat van arbeid, de kinderen der armen gedompeld worden. Men moet niet denken, dat het de kinderen, welke de zondags- en armenscholen bezoeken, zijn, waarvan de fabrijken zich meester maken; neen, de meesten dier ongelukkige schepselen hebben nimmer ook slechts het geringste onderwijs genoten. Er zijn geregtelijke bewijzen voorhanden, door welke uit de akten blijkt, dat velen hunner zelfs op zestienjarigen ouderdom nog nooit den naam des Zaligmakers hebben hooren noemen, ja ook, zou men het wel gelooven, nooit gelegenheid hadden, van God te hooren spreken!
Deze afschuwelijkheden - en het is er verre af, dat wij alles gezegd zouden hebben - hebben nu, wel is waar, tot een zeker punt, de algemeene verontwaardiging gaande gemaakt, ten gevolge waarvan een zeer achtingwaardig schrijver, de Heer j. hume, in het jaar 1841 de volgende voorslagen deed:
‘Vooreerst: Geen kind, dat niet den ouderdom van acht jaren bereikt heeft, mag voortaan tot eenige soort van arbeid hoegenaamd gedwongen worden.
Ten tweede: Men zal geen kind beneden de dertien jaren vroeger dan ten vijf ure des morgens aan den arbeid mogen zetten, noch later dan tot acht ure des avonds daaraan houden.
Ten derde: Alle ouders of andere personen, die van het arbeidsloon eens kinds voordeel trekken, zullen gehouden zijn, een deel dezer inkomst tot de opvoeding van dat kind te besteden, en elke week ter behoorlijke plaats een getuigenis moeten overleggen, dat het kind, tot zijn dertiende jaar, minst genomen vijf dagen in de week, dagelijks twee uren lang eene school bezocht heeft.
Behalve deze voorstellen, zijn ook aan de kamer der Lords, alsmede aan die der Gemeenten, verscheidene bills, tot het werken der kinderen in de fabrijken betrekkelijk, voorgelegd geworden. De laatste, op den 10 Mei 1844, was die van Lord ashley, waarbij deze voorsloeg, de kinderen, te

{==347==} {>>pagina-aanduiding<<}
beginnen met den eersten October diens jaars, bij wettelijke bepaling, niet langer dan elf uren daags, en van den eersten October 1847 niet langer dan tien uren daags te laten werken. Men ziet, dat in dit voorstel op den ouderdom der kinderen geen acht geslagen wordt, en dat de hun opgelegde arbeid nog steeds bijna ondragelijk zwaar is. En desniettemin gaf de Minister der kroon, dien de zaak betrof, Sir james graham, op dit voorstel het volgende, hier woord voor woord getrouwelijk medegedeelde antwoord:
‘Hoezeer men aan de Koningin een allereerbiedigst verzoekschrift ingeleverd heeft, waarin de arbeidende volksklassen mij als hunnen vijand afschilderen, zoo durf ik echter beweren, dat niemand hun belang opregter toegedaan is, dan ik. Al de genen, wien het overwegen en bevorderen van 's lands ware belangen ter harte gaat, hebben het gevaar, hetwelk met Lord ashley's voorstel verbonden is, ingezien, en weren dat voorstel daarom af. Het is klaarblijkelijk, dat de vermindering van den arbeid met een zesde ook eene vermindering van het arbeidsloon ten gevolge zal hebben.’
Sir james graham legt hierop een verzoekschrift ter tafel, met de onderteekeningen van 358 der aanzienlijkste bankiers- en handelshuizen voorzien, die het voorstel van Lord ashley als hoogstgevaarlijk afschetsen, en kondigt tevens aan, dat hij deze motie uit al zijn vermogen zal te keer gaan.
Zoodanig is dan thans het standpunt der vraag over den arbeid der kinderen in de fabrijken: de heeren der industrie en de regering verbinden zich tot het verderf der kinderen, en zelfs de ijverigste menschenvrienden stellen, als middel tegen dit vreeselijke kwaad, nog tot het jaar 1847, eenen dagelijkschen arbeidstijd van elf uren voor!

I.

Negen mijlen van Londen, aan de oevers van den Theems, in het graafschap Kent, ligt de stad Woolwich, beroemd door hare scheepswerven, haar tuighuis en hare overige, aan de vervaardiging van het oorlogsmateriëel gewijde werkplaatsen. Op de werven ziet men eene door den Heer hookes uitgevondene machine, bestemd om boomen en balken te behakken en aan dezelve de tot den bouw der schepen vereischte vormen te geven. De smids- en slotenmakerswin-
{==348==} {>>pagina-aanduiding<<}
kels worden door alle vreemdelingen, welke ze bezoeken, met bewondering aanschouwd. De geschutgieterijen behooren tot de best ingerigte van Europa en verschaffen werk aan een overgroot getal van arbeidslieden. Desgelijks vindt men te Woolwich eene der schoonste kazernen van Engeland. Het is de kazerne der artillerie, in welke meer dan 5000 man kunnen huisvesten, en die nog volkomener gemaakt is door hare vereeniging met eene manege en een militair hospitaal. Ook is er eene militaire akademie, alsmede een Royal military Repository, dat is, een ontzaggelijk groot depôt van krijgsbehoeften, in welks middenpunt een uitgestrekte vijver is, dienende om op denzelven de proeven te nemen, welke men met nieuwe uitvindingen in het vak van het artillerie- en zeewezen maken wil.
Men zou gelooven, dat zulk eene stad uitsluitend aan militaire doeleinden toegewijd moest zijn; maar de Britten bezitten de kunst of het geheim, om met alles koophandel te vereenigen, en daarenboven geniet Woolwich het voordeel, eene sterkbezochte markt te hebben, die eene groote menigte koopers aanlokt en de stad bevolkt. Derhalve kan men zich niet verwonderen, nevens de groote werkplaatsen der regering, eene menigte fabrijken opgerigt te zien, die aanzienlijke hoeveelheden bewerkte stoffen in het algemeene handelsverkeer storten, vervaardigd door arbeidslieden, die van de koninklijke fabrijken of uitgestooten of afgewezen zijn, of ook die schromen zich in dezelve te doen aannemen. De arbeiders der eerste soort zijn lieden, welken onmatigheid vóór den tijd verstompt heeft; de anderen behooren tot die klasse van onrustige koppen, die, naar geen voorschrift luisterende, door geen teugel getemd kunnen worden, en voor hunne weêrbarstige woestheid geene andere verontschuldiging hebben, dan die van een al te prikkelbaar gemoed, zoo dit namelijk als verontschuldiging gelden mag. Uit dit alles zal men genoeg begrijpen, dat het werkvolk in de bijzondere fabrijken van Woolwich het traagste en onhandelbaarste van geheel het Graafschap is.
Onder de fabrijkanten te Woolwich bekleedde william tower ontegenzeggelijk de eerste plaats. Hij was bezitter en bestuurder van eene ijzerfabrijk, die, op het marktplein van Woolwich gelegen, tot aan het uiteinde der wereld spijkers van alle grootten en gedaanten, mesklingen en die drietandige stalen vorken verzond, waarvan de Engelschen zich

{==349==} {>>pagina-aanduiding<<}
bedienen, en die bij hen de plaats der zilveren bekleeden. Tower had de luisterrijke plaats, welke hij onder de inwoners van Woolwich bekleedde, vooreerst aan zijnen rijkdom, maar tevens ook aan zijne vrouw, eene fraaije dertigjarige brunette, wier schoonheid algemeen geroemd werd en wier schranderheid tot een spreekwoord geworden was, en eindelijk aan eenen jongen officier, Sir richard grandville te danken, die, als bloedverwant van Mistress tower, zeer druk in het huis des fabrijkants verkeerde. In het huis van eenen Engelschen koopman is een officier steeds een voorwerp van beduidenis, wijl in Engeland de officier splaatsen gekocht worden, en wijl een Kornet, een tweede of eerste Luitenant gewoonlijk rijke lieden zijn, die zich niet op hunne soldij behoeven te verlaten, om daaruit de aan hunnen rang geëvenredigde uitgaven, of ten minste het vereischte comfort, te bekostigen.
Sir richard, een jong, rijk en welgemaakt man, droeg derhalve door zijne veelvuldige aanwezigheid in het huis van den Heer tower niet weinig bij tot het aanzien, hetwelk deze genoot. Mistress tower, ondanks haar verstand toch zeer koket, voelde zich evenwel door de drukke bezoeken van den schoonen Luitenant in stilte diep gekrenkt, niet echter uit al te groote zedigheid, maar integendeel omdat zij duidelijk bemerkte, dat zij het niet was, wie deze bezoeken golden.
De verstandigste en welberadenste vrouw doet niet dan met innig leedwezen afstand van de heerschappij, waarop hare schoonheid haar aanspraak gaf. Mistress clara tower had eenen zoon van acht jaren, haar eenig kind, dat zij met overmatige teederheid beminde en aan de zorgen eener gouvernante vertrouwd had, die weduwe en moeder van een klein, in de fabrijk van den Heer tower werkend knaapje was. Lucy sommers, dus was deze opvoedster geheeten, was rijzig, welgemaakt en zevenentwintig jaren oud. Zij was van geene uitstekende schoonheid, maar over haar aanvallig wezen lag eene zekere weemoedige waardigheid uitgebreid, die haar in huis algemeene achting verschafte en somwijlen zelfs Mistress tower in ontzag hield. Toen lucy haren intrek bij den rijken fabrijkant nam, was zij door haar zoontje dick verzeld, een' blonden, blozenden knaap, gelijk de Engelsche kinderen meestal zijn, en haar eerste verzoek was, den kleine bij zich in huis te mogen houden.

{==350==} {>>pagina-aanduiding<<}
Daar dick geen onwelkome speelmakker voor den kleinen alfred tower scheen te zullen zijn, en lucy, die overigens al de noodige eigenschappen tot haren nieuwen post in zich vereenigde, de grootste oplettendheid en zorg voor den haar toebetrouwden kweekeling beloofde, stemde men eindelijk in haar verlangen, door hetwelk zich aanvankelijk Mistress tower's trotschheid min of meer gekrenkt had gevoeld, en de zaken gingen een tijdlang haren rustigen, ongestoorden gang.
Weldra echter poogde Mistress tower aan de opvoederes van haren kleinen alfred begrijpelijk te maken, dat het voor den jongen dick uiterst voordeelig zijn zou, vroegtijdig eenen stand te kiezen en den leertijd van eenig beroep te beginnen, hetwelk hem naderhand onafhankelijkheid zou kunnen verschaffen.
‘De gelegenheid daartoe is gunstig,’ voegde zij er bij; ‘plaats uwen kleine als leerling in onze fabrijk; het fabrijkgebouw ligt slechts weinige schreden van onze woning; gij kunt dagelijks uwen zoon zien en spreken, of althans tijding van hem bekomen.’
Langen tijd weêrstond de weduwe deze aansporingen harer meesteres; eindelijk bewilligde zij, met den Heer tower een contract te sluiten, krachtens hetwelk zij hem haren zoon voor vijf jaren lang als leerling afstond, en ten gevolge waarvan de kleine dick als zoodanig aan den fabrijkant werd overgeleverd.
Sedert de knaap het woonhuis verlaten had, om, volgens gebruik, zijn' intrek in het fabrijkgebouw te nemen, had alle omgang tusschen hem en zijn' speelkameraad alfred opgehouden. Zonder eigenlijk te weten, welke behandeling haren zoon verbeidde, voelde lucy zich door deze scheiding smartelijk aangedaan, en ontveinsde niet, dat slechts de vrees, om te gelijker tijd hare betrekking en de genegenheid van Mijnheer en Mevrouw tower te verbeuren, haar had kunnen bewegen, in de verwijdering van haren zoon dick te stemmen, die voor haar het eenige herinneringspand van een gelukkig echtverbond was, aan hetwelk een noodlottig ongeval een einde gemaakt had.
Evenwel, de gewone goedhartigheid van den Heer tower boezemde haar weder eenigen moed en vertrouwen in. Zij wist niet, dat vaak in éénen man twee zielen huisvesten; zij wist niet, dat de vriendelijke gemaal, de teedere vader,

{==351==} {>>pagina-aanduiding<<}
de toegeeflijke heer in den huiselijken kring een geheel andere wordt, zoodra hij als hoofd eener fabrijk zijne werkplaatsen betreedt; dat een zoodanige zijne machines en zijn werkvolk uit een gelijk oogpunt beschouwt, ja dat hij met meer zorg voor het behoud der eersten dan voor de gezondheid der laatsten waakt; dat hij aan niets denkt dan aan tijdbesparing, niets berekent dan hoe het meeste voortgebragt kan worden, en, even als de oude Romeinen, in eenen arbeider niets ziet, dan hetgeen zij in eenen slaaf zagen - geen' mensch, maar een zielloos ding.
In deze omstandigheden nu gebeurde het, dat de Luitenant der Artillerie, Sir richard grandville, nog veelvuldiger, dan hij gewoon was, het huis van Mistress tower begon te bezoeken. Maar, in plaats van zich naar woon- of gezelschapsvertrek te begeven, waar hij zijne bloedverwante zou hebben kunnen vinden, nam hij steeds zijnen weg naar de kinderkamer, waar hij dan meestal een paar uren doorbragt, om met den kleinen alfred te stoeijen en te spelen.
‘Dat is een goed voorteeken voor alfred,’ zeî op zekeren dag de Heer tower tot zijne vrouw; ‘Sir richard schijnt hartstogtelijk veel van hem te houden.’
‘Meent gij dat?’ hernam Mistress tower met een' spottenden glimlach.
‘Zeker; het is eene zeer gunstige omstandigheid. Sir richard, hoezeer nog eerst dertig jaren oud, toont eene tamelijk sterke ongeneigdheid tot het huwelijk. Mogelijkerwijs kan men hem naar Indië zenden; en gij weet, kind, dat in dit geval twee dingen te verwachten zijn: vooreerst, dat men zulk eene reis niet onderneemt, zonder alvorens zijn testament te maken; en ten tweede, dat men niet altijd uit Indië terugkomt. En, sla ik den bal niet geheel en al mis,’ ging de Heer tower voort, ‘zoo zal Sir richard's testament ten voordeele van alfred luiden. Wat denkt gij er van, mijn waarde?’
‘Ik denk, vooreerst, dat Sir richard niet naar Indië gaan zal, want zelden worden artillerie-regementen derwaarts gezonden, en ten tweede zie ik niet in, wat Sir richard, indien hij al daarheen gezonden wierd, beletten zou een huwelijk aan te gaan. Daarenboven houdt hij veel minder van alfred, dan gij wel denkt; het is niet om zijnentwil, dat hij zoo dikwijls hier komt.’

{==352==} {>>pagina-aanduiding<<}

‘En om wiens wille dan?’ vroeg de Heer tower, eenigzins met drift. ‘Toch niet om den uwen?’
‘Om den mijnen niet, Mijnheer?’
‘Wel, om wien kan het dan zijn?’
‘Om den wil van lucy sommers.’
‘Om lucy sommers, de gouvernante van alfred?!’
‘Om niemand anders.’
De Heer tower weidde nu in eene lange redevoering uit, waarmede hij poogde te betoogen, dat zulk eene handelwijs onzedelijk, afschuwelijk en voor een' gentleman onteerend zou zijn.
‘Noem de zaak zoo als gij wilt,’ viel Mistress tower hem eindelijk in de rede; ‘kortom, het is nu eenmaal zoo. Ik wil evenwel geenszins beweren, dat Sir richard lucy sommers poogt te verleiden; integendeel ben ik overtuigd, dat hij te veel achting voor ons huis heeft, om zulke ontwerpen te koesteren; maar ik vrees iets nog veel ergers dan dat.’
‘Gij vreest iets nog veel ergers dan dat?.... En wat dan, als ik 't vragen mag?’
‘Ik vrees, dat hij de weduwe zal trouwen.’
Bij deze laatste woorden liet de Heer tower een dier Oh's hooren, waarvan men de uitdrukking bijna in geene andere taal kan wedergeven. Vervolgens, na een oogenblik peinzens, maakte hij deze, eenen rijken Engelschen fabrijkant volkomen waardige, aanmerking: ‘Onmogelijk, mijn schat! Sir richard is door afkomst en omstandigheden geregtigd, naar de hand eener erfdochter van zestig- tot honderd-duizend pond te staan, en lucy is geen penny waard.’
‘En ik zeg u,’ hernam Mistress tower, ‘dat de zaak allerwaarschijnlijkst is, en dat, wanneer zij gebeuren mogt, zeker niet alfred, maar de kleine dick kans heeft, in Sir richard's testament te staan.’
‘De kleine dick, dien ik als leerjongen onder dronken pegg, den slijper, geplaatst heb?’
‘Dezelfde.’
‘Wat moeten wij dan nu hierin doen?’ vroeg de Heer tower. ‘Wij moeten lucy wegjagen.’
‘Wanneer ik mij in mijne gissing bedrieg,’ zeî Mistress tower, ‘dan is het wegjagen noodeloos, en bedrieg ik mij niet, zoo zou het tot niets dienen, dan om ook Sir richard uit ons huis te bannen, die van zijnen kant lucy wel zal weten te vinden, zij mag heengaan waar zij wil.’

{==353==} {>>pagina-aanduiding<<}

‘Maar dat is dan toch regt verdrietig!’ riep de fabrijkant uit, die in zijne verlegenheid geenen uitweg wist te vinden.
‘Het is pijnlijk voor onze eigenliefde,’ hernam Mistress tower weder, ‘maar dat is dan ook alles; want in ernst zult gij toch wel niet op Sir richard's erfenis gerekend hebben. Hij is naauwelijks dertig jaar oud, en heeft, hoe afkeerig hij thans ook voorgeven mag van het huwelijk te zijn, nog twintig jaren tijds om van gedachte te veranderen.’
Mistress tower had het laatste woord pas geuit, of de kamerdeur ging open, en Sir richard trad binnen.

II.

Sir richard grandville was een der meest in aanzien staande officieren van zijn regement, niet zoozeer door zijnen militairen rang, hij was slechts Luitenant, maar door zijne persoonlijke hoedanigheden en door zijnen rijkdom. Rijzig, welgemaakt en met gelaatstrekken, die van gevoel en verstand getuigden, was hij daarbij een der best opgevoede jonge lieden in de armee. Een gedeelte van dien goeden naam had hij te danken aan de onvermoeide zorg, met welke hij over zichzelven waakte, en zijn' levendigen aard onder dat koele uiterlijke, die soort van onverschilligheid poogde te verbergen, die nu eenmaal in Engeland als het noodwendig eigen van eenen waren gentleman beschouwd wordt. Molière verweet aan de Franschen van zijnen tijd, dat het hun onmogelijk was, het voorkomen van verstandige lieden aan te nemen. Regnard, destouches en de andere blijspeldichters na hen, hebben de Franschen als ligtzinnig, onbedachtzaam en voorbarig geschilderd. De Engelschen nu vormen het volstrekte contrast van dit volkskarakter; het zij te regt het zij ten onregte, zijn zij opzettelijk even zoo deftig en ernsthaftig, als de Franschen levendig en ligt bewegelijk zijn.
Sir richard was een meester in de kunst, om zijne ware gevoelens onder een misleidend uiterlijke te verbergen, en inderdaad was al de vrouwelijke scherpzinnigheid van Mistress tower vereischt geweest, om zijn geheim te ontdekken. Daarenboven was hij een volkomen man van de wereld: mild en zelfs grootmoedig, genoot hij zijnen rijkdom met de volle onbekrompenheid van een jong heer, die zijn stand en vermogen eer wil aandoen.
Ofschoon ongehuwd en aan den militairen levensregel on-
{==354==} {>>pagina-aanduiding<<}
derworpen, bezat Sir richard te Woolwich een volkomen ingerigt huis, hield fraaijere paarden dan zijn Kolonel, en men vroeg elkander, wanneer men aan den eenen kant zijne verteringen en aan den anderen zijne geregelde levenswijs overwoog, wat hij wel voornemens mogt zijn, of op bevordering te wachten, of de dienst te verlaten en op zijne goederen te gaan leven. Diegenen onder zijne kameraden, die zich met het meeste doorzigt vleiden, dachten, dat hij niet dralen zou, zich eene plaats in de kamer der Gemeenten te verschaffen, in welk geval zijn militair geluk gemaakt zou zijn; anderen daarentegen, hem steeds ernstig en neerslagtig ziende, waren van meening, dat deze in zichzelve gekeerde stemming eenig drukkend geheim verborg, en dat men weldra zou zien, hoe Sir richard, aan het spleen ter prooi, Grootbrittanje verlaten en zijn leven doorbrengen zou met op het vaste land rond te zwerven, zoo hij al niet door eenen zelfmoord aan zijn lijden een einde maakte. Ongeloofelijk scheen het, dat zulk een man er aan zou kunnen denken, een loontrekkend persoon te trouwen; en dus geloofde ook de Heer tower, toen hij nu den Luitenant met zijne aristocratische deftigheid zag binnentreden, weder geen woord van alles, wat Mistress tower daar zoo even met vol vertrouwen beweerd had.
‘De vrouwen,’ dacht hij, ‘willen overal liefde zien, en zien die steeds op eene romaneske wijs. Sir richard denkt niet aan lucy. Mistress tower heeft waarlijk geen gezond menschenverstand.’
Overeenkomstig deze zijne meening, Jegde hij zijn gezigt in de vriendelijkste plooijen, en, den Luitenant zijne hand toestekende, zeide hij: ‘Ha, goeden dag, richard! Ik ben regt blijde u te zien. Gij komt juist van pas, om dezen middag bij ons te blijven eten.’
‘Het is mij onmogelijk, aan uwe verpligtende uitnoodiging te voldoen,’ hernam Sir richard met eene buiging. ‘Het doet mij leed; maar heden ben ik verpligt, een maal van het officierskorps bij te wonen.’
‘Gij zult dan den dag van heden moeten slijten zonder alfred te zien,’ zeî Mistress tower met een klein inmengsel van boosaardigheid. ‘Maar,’ voegde zij er bij, ‘zeker hebt gij hem reeds gezien en komt juist uit zijne kamer.’
‘Daarin hebt gij gelijk, Mevrouw,’ hernam de Luitenant; ‘maar hij was niet te huis.’

{==355==} {>>pagina-aanduiding<<}

Terwijl Sir richard nog sprak, opende zich de kamerdeur, en het jonge, frisch blozende kind, met de handjes vol speelgoed, sprong de kamer in, en, alwat hij vasthield latende vallen, vloog hij op den Luitenant toe, die hem de armen te gemoet strekte. Lucy volgde den knaap. De trekken der wel nederig, maar met keurige netheid gekleede jonge vrouw droegen den indruk van eene zoo hevige smart, dat Mistress tower er van schrikte. De Heer tower daarentegen gaf aan de opvoederes van zijnen zoon een teeken, om haar aan te duiden, dat zij de kamer weder verlaten moest, haar daarbij toevoegende, dat domestieken zoo maar niet in het gezelschapsvertrek van hun volk mogten komen, zonder dat men hen geroepen had.
‘Ach, Mijnheer,’ riep lucy uit, ‘vergeef mij mijne stoutheid! Maar, mijn zoon, mijn zoon! Veroorloof mij, mijn' zoon te zien!’
‘Waarom dat?’ duwde de Heer tower haar met strengheid toe. ‘De jongen is aan het werk.’
‘O Mijnheer, weet gij 't dan niet? Er is een ongeluk in de fabrijk gebeurd.’
‘Het had niet veel te beduiden.’
‘Een kind is gekwetst....’
‘Wie zegt u, dat het het uwe is?’
‘Ik heb Mijnheer sharp, den chirurgijn, naar de fabrijk zien gaan. Ik wilde hem volgen, maar men stiet mij terug.... Eene moeder, die in angst voor haar kind is, terugstooten!’
‘Gij moogt niet in de fabrijk komen; dat zou het werk hinderen,’ hernam de Heer tower nog strenger dan te voren. ‘Waar zou het heen, wanneer al de moeders van het werkvolk, groot en klein, zoo maar binnen konden loopen en hen van het werk afhielden?’
‘Maar wanneer mijn zoon gekwetst is?’ riep vol angst de weduwe.
‘Om het even. Maar, nog eens,’ hernam Mijnheer tower, ‘wie heeft u gezegd, dat hij het is? En buitendien, daar gij Mijnheer sharp, den chirurgijn, gezien hebt, behoordet gij gerust te zijn, verzekerd, dat er voor den gekwetste, hij mag dan zijn wie hij wil, behoorlijk gezorgd wordt.’
Deze woorden waren eer geschikt om lucy's wanhoop te vermeerderen; maar zij had een vol besef van haren toe-
{==356==} {>>pagina-aanduiding<<}
stand, en, hoezeer zij een vast karakter bezat, misschien ook wel juist omdat zij dit had en in de gewoonte van eerbied en onderdanigheid opgevoed was, welke de hierarchij der standen aan zekere personen jegens andere tot pligt maakt, bedwong zij hare opwellende drift. Doch, zich eene audiëntie ten nutte willende maken, waarbij de tegenwoordigheid van getuigen haar van dienst kon zijn, zeide zij: ‘Ik heb u om eene gunst te verzoeken, Mijnheer.’
‘En om welke?’
Zij haalde een papier te voorschijn. Het was een dubbeld van het contract, dat zij wegens het in de leer nemen van haren zoon met den Heer tower gesloten had.
‘Neem dit geschrift terug, Mijnheer, en bewijs mij de goedheid, mij het door mij onderteekende exemplaar daarvan weder te geven. Mijn zoon zal geen fabrijkwerker worden; overigens worde hij, wat de goede God over hem beschikt heeft.... Bedenk, Mijnheer, dat het naauwelijks acht dagen geleden is, dat hij als leerling in uwe fabrijk trad, en dat dus de gunst, die ik van u smeek, voor u geene groote opoffering zijn kan. Ik heb mijzelve misleid; ik heb gewaand, dat ik dick's afwezigheid beter zou kunnen verdragen; maar ik voel, dat de kracht daartoe mij ontbreekt. Gij zijt vader, en gij, Mevrouw,’ voegde lucy, zich tot Mistress tower wendende, er bij, ‘moeder van een aanvallig kind, in welks liefkozingen gij u dag aan dag verhengen kunt. Wat zoudt gij beginnen, zoo gij hem slechts éénen dag, ja slechts één uur ontberen moest? Wat zoudt gij doen, wanneer gij vernaamt, dat uw kind aan de ruwheid van plompe, menigmaal beschonkene werklieden prijs gegeven was, die, zonder gevoel en zijn lijden niet achtende, hem boven zijne krachten zouden doen arbeiden, en zich niet bekommeren, of dit hem het leven kostte, of niet?’
‘Dat maakt ook een onderscheid,’ zeî de fabrijkant koeltjes.
Deze woorden streden zoo zeer tegen de waarheid, en in dezelve lag tevens zulk eene wreede hardheid, dat lucy ze onbeantwoord liet, en alleenlijk hare bede herhaalde. De fabrijkant, zeker om Sir richard's goedkeuring te winnen, die bij geheel dit tooneel een zwijgend getuige geweest was, begon der weduwe de voordeelen te herinneren, welke de kleine dick door zijn leerlingschap verwerven kon.
‘Wel is waar, zeî hij, “ziet hij zijne moeder niet, maar daarentegen heeft hij woning, kost en kleederen en verdient

{==357==} {>>pagina-aanduiding<<}
eene som gelds, die, daar hij ze niet gebruiken kan, aan zijne moeder te goed komt; eindelijk nog wordt hij op deze wijs binnen eenige jaren een volleerd werkman. Mij dunkt, dit zijn voordeelen, welke men zoo ligt niet uit het oog behoorde te verliezen.”
“Ik doe er afstand van!” riep lucy al snikkende. “Deze voordeelen wegen niet het duizendste gedeelte op van hetgeen ik geleden heb, door in acht dagen tijds mijn arm kind niet te hebben mogen zien!”
De fabrijkant bleef volhouden met lucy te willen doen begrijpen, dat zij aan geene zoo kwalijk geplaatste teêrhartigheid botvieren moest, en de toekomst van haren zoon aan geene inderdaad belagchelijke moederliefde mogt opofferen. Wat de vrijwillige vernietiging van het verdrag betrof, daarvan wilde hij niets meer hooren.’
‘De knaap is mijn,’ zeî hij met koude hardheid; ‘hij is mijn leerling en zal het blijven tot aan het eind van den tusschen ons overeengekomen tijd, gelijk die in het gesloten contrakt, naar allen vorm van regt, eens voor altijd bepaald is.’
Lucy rigtte nu haren blik op Mistress tower. Deze was bezig haren zoon te liefkozen, en hare blanke, poezele handjes speelden in alfred's goudlokken.
‘Goed is zij,’ dacht dick's ongelukkige moeder; ‘maar zij is het slechts jegens haarzelve, haren zoon, haren gade; al het overige is niets voor haar.’
‘Daar ik ondertusschen,’ begon de Heer tower op nieuws, ‘volgens dat contract het regt heb, u uwen zoon onder zekere voorwaarden te kunnen terugzenden, zoo staat ook u, lucy, gelijk bij iedere, tusschen twee partijen, tot weêrkeerig voordeel geslotene overeenkomst, vrij hem terug te nemen, mits eene der clausulen van ons verdrag vervullende, die namelijk van het betalen der vastgestelde rouwkoopssom.’
Dit alles wist lucy maar al te wèl: het was het strikte regt. Doch zij bezat het geld niet, dat noodig was om den kleinen dick los te koopen, en daarom juist was zij beroep komen doen op des Heeren tower's barmhartigheid. Toen zij nu alle hoop verloren zag, toen de Heer tower hard en onbewogen bleef, zijne vrouw geeu woord van voorspraak of troost voor haar scheen over te hebben, bloosde zij als iemand, die door den uitersten nood tot eene daad geperst

{==358==} {>>pagina-aanduiding<<}
wordt, tegen welke fierheid en schaamte zich verzetten: lucy sloeg het oog op Sir richard. In eene gemakkelijke houding zat de Luitenant in eenen armstoel, speelde met de versierselen zijner uniform, en had het voorkomen, alsof alles, wat rondom hem gebeurde, hem vreemd en onverschillig was. Ook hier deelneming noch ondersteuning vindende, drong de arme weduwe haar verzoek niet verder aan, maar ging zwijgend op den aan hare zorgen vertrouwden zoon des huizes toe, nam hem bij de hand, en verliet met hem het vertrek.
Onder al de personen, die bij dit tooneel tegenwoordig geweest waren, was er ook niet een eenige, die gezegd had wat hij dacht, of aan zijn natuurlijk gevoel den vrijen loop had gelaten. De fabrijkant, door des Luitenants tegenwoordigheid in bedwang gehouden, had zijnen toorn bestreden, en zich verwaardigd, met de weduwe op zoo zachtzinnig eenen toon, als hem mogelijk was, te spreken, in plaats van haar, gelijk anders gewis gebeurd zou zijn, zonder verdere woordenwisseling; met norsche hardheid de deur te wijzen. Mistress tower, van aard goed en weekhartig, daarbij wel wetende, hoe volkomen gepast een speelkameraad de kleine dick voor haren zoon geweest was en weder zijn zou, had gaarne ten behoeve van lucy het woord opgevat; maar, door een gevoel van aristocratischen trots weêrhouden, en door hare overtuiging van Sir richard's hartstogt voor lucy met eene aandoening dier jaloezij vervuld, welke de vrouwen vaak onbarmhartig over eene liefde doet oordeelen, waarop zij zelve niet eens aanspraak zouden willen maken, zweeg ook zij. Sir richard brandde van verlangen om op te stuiven en aan den Heer tower de tot dick's vrijkooping vereischte som voor de voeten te werpen en zóó lucy's tranen te droogen; maar dat zou een éclat, eene soort van théatercoup geweest zijn, en zijne gevoelens voor getuigen hebben blootgelegd, aan welke het hem niet gepast scheen op dit oogenblik zijn vertrouwen te schenken. Lucy sommers, zacht en schroomvallig van aard, maar desniettemin vrij van zwakheid van ziel, was op de gevoeligste plaats van haar hart gekwetst geworden. Juist daarom had zij den toorn, die in haar binnenste woedde, bedwongen, en zonder spreken, maar met voornemens van wraak vervuld, de kamer verlaten. Ja zelfs de kleine alfred
toonde, toen hij den naam van zijnen speelmakker dick hoorde noemen,

{==359==} {>>pagina-aanduiding<<}
geene zucht om zijnen vader te smeeken hem dien terug te geven, blijkbaar om niet tegen het zelfbedwang te handelen, hetwelk men hem reeds zoo vroegtijdig had ingescherpt.
Zoo waren dan allen die soort van Engelsche huichelarij getrouw gebleven, welke de wezentlijke gevoelens, al waren het ook de vereerendste, in den boezem terughoudt en 's menschen aangezigt met een strak en gevoelloos masker bedekt.
‘Gelooft gij, dat de kleine dick gekwetst geworden is?’ vroeg Mistress tower half luid aan haren man.
‘Neen, beste; het was een ander kind, een regt lompe, domme jongen, die een wit gloeijend stuk ijzer met bloote handen heeft willen aantasten.’
‘Genoeg,’ zei de dame en keerde zich naar den officier. ‘Zullen wij u heden avond wederzien, richard?’ vroeg zij hem; ‘gij komt toch ten minste een kop thee bij ons drinken?’
‘O voorzeker!’ gaf Sir richard met levendigheid ten antwoord.
Deze belofte scheen een bewijs der zelfbeheersching, welke de officier bij een maal dacht in acht te nemen, waarop niet weinige zijner kameraden waarschijnlijk de grenzen der matigheid zouden te buiten gaan. Maar reeds was Sir richard van voornemen veranderd, en hij wilde niet meer op den maaltijd verschijnen, waar zijne medeöfficieren hem wachtende waren. Desniettemin stond hij nu op, nam van den Heer tower en deszelfs echtgenoote afscheid, en verliet, na eenige regels aan zijnen Kolonel geschreven te hebben, om zijne afwezigheid bij het maal te verontschuldigen, de stad, ten einde in meerdere vrijheid zich aan zijne gepeinzen te kunnen overgeven. Hij nam zijnen weg naar eene soort van grasperk, dat van boomen omgeven en op dit uur van den dag - het kon ongeveer vijf ure na den middag zijn - gewoonlijk eenzaam en verlaten was. Het kwam er bij hem op aan, drie dingen in overeenstemming te brengen, die zich gewoonlijk onderling vrij slecht verdragen: geweten, liefde en trotschheid. De twee eersten haakten, om zoo spoedig slechts doenlijk in harmonie te komen; maar de trotschheid trad tusschen het geweten en de liefde, en poogde het eerste tot zwijgen te brengen, of, gelukte dit niet, dan de andere te verstikken. Reeds lang was richard's ziel, ondanks zijne schijnbare gemoedsrust, het strijdperk

{==360==} {>>pagina-aanduiding<<}
dezer drie mogendheden geweest, en om zich hiervan een begrip te maken, wordt het noodig eene tijdruimte van acht jaren terug te gaan.
Tweeëntwintig jaren oud geworden, had Sir richard zijne studiën reeds lang ten einde gebragt, en was juist van eene langdurige reis op het vaste land teruggekeerd. Hij kwam naar Woolwich als Kornet en als erfgenaam van een groot vermogen, dat hem zijn kort te voren overleden vader had nagelaten. Destijds had hij zich nog niet dat ingetogen voorkomen eigen gemaakt, hetwelk hem naderhand zoo zeer onderscheidde; integendeel was hij een lustig, opgeruimd, zelfs somwijlen ligtzinnig jong mensch, die in zijn vermogen slechts het door den dood zijns vaders te regter tijd hem te beurt gevallen middel zag, om zijne verschillende geneigdheden ten volle te bevredigen. Zoo muntte hij dan aanvankelijk door menige dolle verkwisting uit en eindigde met op de dochter van eenen kleinen koopman, rutledge geheeten, te verlieven; een meisje, hetwelk de lezer reeds als lucy sommers heeft leeren kennen.
Ofschoon dit meisje nu inderdaad regt schoon en lieftallig was, was het geene zeer vleijende verovering voor eenen gentleman; doch, nadat hij eenmaal het beleg begonnen had, zou het eene beschaming geweest zijn, het onverrigter zake te moeten opbreken.
Sir richard vond ondertusschen ernstiger tegenstand, dan hij verwacht had. Lucy duldde zijne vervolgingen, zonder ook slechts een enkel oogenblik de haar van natuur eigene zedigheid uit het oog te verliezen; eene zedigheid, die des te minder gemaaktheid was, daar zij uit eene waarlijk vrome denkwijs en uit een ernstig, zichzelf beheerschend gemoed voortsproot.
De jonge man, moede zijne aanzoeken vruchteloos en zijne aanbiedingen steeds afgewezen te zien, berstte in de gewone klaagformule der minnaars uit.
‘Lucy, gij bemint mij niet!’
‘Neen,’ hernam het jonge meisje bedaard; ‘ten minste niet in die mate, dat ik mij omtren onzen wederzijdschen stand en betrekkingen verblinden en eene misdaad begaan zou.’
‘Eene misdaad!’ riep Sir richard uit. ‘Noemt gij eene misdaad, gehoor te geven aan de zuiverste, alles opofferende liefde, aan....’

{==361==} {>>pagina-aanduiding<<}

‘Luister!’ dus viel lucy, die met haar gezond verstand niet de moeite nam in nader onderzoek van eene vraag te treden, bij welke zij zoo gemakkelijk had kunnen zegevieren. ‘Gij bemint mij, zegt ge, met de zuiverste, alles opofferende liefde, met al den gloed van uw hart, en echter aarzelt gij, mij datgene aan te bieden, wat eenig en alleen in staat is, mij van de waarheid uwer gevoelens, uwer verzekeringen te overtuigen. Gij zijt vrij en onafhankelijk, en desniettemin spreekt gij mij slechts van liefde, nooit van huwelijk. - Ik weet wel,’ ging zij voort, ‘welk een afstand ons scheidt; ik ben de dochter van een' kleinhandelaar zonder vermogen; gij zijt, wel is waar, geen lord, maar gij zijt rijker dan velen van hen. Ook zoek ik uwe liefde niet, en wanneer gij mij werkelijk uwe hand aanbood, zou ik die misschien afwijzen.’
‘Ach, lucy, gij bemint mij niet!’ herhaalde Sir richard met bitterheid, door de koelheid van het meisje teruggestooten. ‘Gij bemint een' ander.’
‘Zoo is het,’ zeî lucy met vastheid.
‘Ik heb dus eenen medeminnaar!’ riep Sir richard heftig.
‘Eenen medeminnaar, die mij inniger en opregter bemint dan gij! Ik heb hem nog niets beloofd, nog niets bewilligd, en toch smeekt hij om mijne hand met eene volharding, waaraan gij misschien nimmer gedacht hebt.’
‘Wie is die man lucy? Gij zult, hoop ik, toch niet weigeren, hem mij te noemen?’
‘Niet in het minst. De man heet sommers en is soldaat in uw regement.’
Met woede in het hart verliet Sir richard het beminde meisje. Hij kende zijnen medeminnaar zeer naauwkeurig. Het was een jongman van twintig jaren, fraai, welgemaakt, dapper, en die voor een' der beste soldaten van het regement gehouden werd. Sir richard liet den hem onderhoorige voor zich roepen, en, zonder hem van een medeminnaarschap te spreken, waardoor hij zichzelven vernederd voelde, deed hij hem den voorslag, hem zijn afscheid te verschaffen, en hem de plaats van opperopziener op een zijner goederen in Ierland te verleenen. De soldaat wees dit aanbod en nog andere van de hand, zonder een oogenblik den eerbied, dien hij zijnen officier verschuldigd was, uit het oog te verliezen.

{==362==} {>>pagina-aanduiding<<}

‘Sommers,’ begon Sir richard eindelijk, ‘gij zijt op een meisje hier te Woolwich verliefd.’
‘Ja, Mijnheer; op lucy rutledge.’
‘En gij wilt haar huwen?’
‘Zoo is mijn oogmerk, wanneer lucy er in bewilligt.’
‘Hoeveel moet ik u geven, wanneer gij van dat huwelijk afziet?’
‘Ik verkoop mijne liefde niet, Heer Luitenant!’ hernam sommers koel.
Op deze wijs tot zijn oogmerk niet kunnende geraken, liet Sir richard aan lucy de schitterendste en verleidelijkste aanbiedingen doen. Hij bood haar wat som zij slechts eischen wilde, onder de eenige voorwaarde, dat zij bewilligde, een jaar met hem op het vasteland door te brengen, waarbij hij steeds de mogelijkheid van een huwelijk in de toekomst liet doorschemeren.
‘Ik verkoop mijne eer niet!’ was het eenige antwoord van lucy rutledge, de dochter van den onbemiddelden koopman.
Acht dagen later huwde lucy den soldaat sommers.

(Het vervolg hierna.)

Nog iets over Maria Theresia.

In het Mengelwerk van dit Tijdschrift voor April 1845, No. V, in het artikel: Het Toilet van maria theresia, met welverdienden lof gewag gemaakt vindende van de zucht der gemelde Vorstin, om haren dikwijls ongetrouwen echtgenoot, en hem alleen, te behagen, herinnerde ik mij eene andere anecdote, die de edelaardige grootmoedigheid der Keizerin, almede in betrekking tot haren gemaal, mijns bedunkens, in een schoon daglicht stellende, ook verdient gekend te worden. Zij is deze:
Op den dag vóór zijnen dood stelde de Keizer (frans) aan zijne maitres, de Prinses van aversberg, ter hand eene ordonnantie, ter somma van niet minder dan 200,000 gulden. De plotselinge dood van den Vorst geen' tijd tot het uitbetalen gelaten hebbende, aarzelde men in den Raad, of men al dan niet zulk een aanzienlijk geschenk alsnu nog geldend aanmerken zou. Verscheidene leden van den Raad stemden neen; maria theresia, alleen te rade gaande met

{==363==} {>>pagina-aanduiding<<}
haar eigen eergevoel en dat van haren gemaal, deed tot den laatsten penning betalen.

(Te vinden in coxe: Histoire de la maison d'Autriche.)

Duitsche illustreer-zucht; een wenk voor Nederland.

Het blad der Telegraph für Deutschland zegt: Het is een treurig teeken voor de Duitsche drukpers, dat zij zich hoe langer zoo meer de Illustrerings-manie in de armen werpt, en zich daarbij met vreemde vederen tooit, als waren het hare eigene. Op deze wijs leidt zij de aandacht van het publiek op dingen, waarin wij als Duitschers minder belang behoorden te stellen, en verdooft de deelneming in alles, wat ons een heilig eigendom moest blijven. De boekenmarkt wordt met vertalingen overstroomd, het tooneel met overzettingen, de plaatdrukpers met slechte afdrukken van hetgeen buitenslands verschijnt. Waarlijk, Franschen en Engelschen behoorden zich te schamen, op zulk eene wijs het publiek aan te lokken. Wij maken ons in de oogen der vreemden met regt belagchelijk, daar wij alles gretig opnemen, waaraan men zich elders reeds lang zat gekeken heeft. Doch gaat uwen gang! stopt uwe bladen slechts vol met vreemd hout, in plaats van met vreemd vernuft; de treurige gevolgen zullen niet achterblijven; men ondervindt ze reeds.

Ijver voor schoolonderwijs.

In het Dobokaër comitaat, in Zevenbergen, had zekere goedbezitster eene school opgerigt, om de kinderen harer Wallachische onderdanen in het lezen en schrijven te doen onderwijzen. De ouders echter namen hiermede in geenen deele genoegen, en toonden zulks door den verregaandsten tegenstand. Onder anderen wilden zij uit het nabijgelegen bosch van het adellijk goed voor de school volstrekt geen hout aanrijden, zelfs niet wanneer hun dit werk van hun verschuldigd robot of heerendienst afgerekend werd. Ja zelfs staken in zeker dorp de ouders de school in brand, om hunne kinderen van den dwang van het schoolgaan te verlossen. - O zevenvoudige Zevenbergsche nacht!






{==364==} {>>pagina-aanduiding<<}

Na de uitmuntende voorstelling der rol van Fredegonde in het treurspel Macbeth door mevr. C.E. van Ollefen, da Silva, op zaturdag 12 april 1845.


Het hoofd omhoog! Een juichtoon aangeheven! 
Dreun, dav'rend handgeklap, nu door den Schouwburg heen! 
Een blijde toekomst wenkt; een nieuw en heerlijk leven, 
Een heldre dag vangt aan in 't rijk van Melpomeen. 
Wij waanden 't vuur gedoofd, dat eens op hare altaren 
Zoo schittrend heeft gebrand, zoo zorgvol werd gevoed 
Door een verheven rei van echte kunstenaren.... 
Wel ons! Nog gloort een sprank van d'ouden reinen gloed! 
 
Da Silva, u zij eer! Uw schittrend spel van heden 
Toont, dat gij voor uw kunst geen moeite of studie spaart. 
Uw voet bezit de kracht voor luisterrijke schreden; 
Uw hand toont zich de dolk van Melpomene waard. 
Niets schrikke u thans terug! Versterk met zorg uw krachten! 
Wij hebben 't regt, van u, na 't schoon, dat gij ons biedt, 
Vergoeding voor 't verlies der priesteres te wachten, 
Wier eerkroon ook u toeft!.... Beschaam die hope niet! 
 
En wij, die kunst, verdienste en ijver hoog waarderen, 
De handen thans ineen; het onze toegebragt! 
Dan zal het koestrend licht in 't koor der kunsten keeren, 
Daar reeds de morgenster ons vriendlijk tegenlacht. 
Geprezen waar het voegt, en ijvrig zorg gedragen, 
Dat geen miskenning schade aan opbouw en herstel; 
Opdat ons dit verwijt niet treffe in later dagen: 
‘Door uwe laauwheid derft ons Neêrland een Rachel!’ 
 
April, 1845. 

Ondanks eenige overdrijving, welke men eenen Dichter ligtelijk vergeeft, kent ook Referent hoogen lof toe aan de Vrouw, die de zeer moeijelijke rol vervulde. Aan eene wattier-ziesenis kan echter daarbij niet gedacht worden, als die nog altijd oneindig hooger stond boven de verdienstelijke van ollefen, dan een snoek in de titelrol boven onzen peters, wiens spel hem allerverdienstelijkst dacht, en wien alvast de hier bedeelde lof niet minder toekwam.


{==361==} {>>pagina-aanduiding<<}

Mengelwerk.

Gods wijsheid en weldadigheid in de lucht.

Korte jaren geleden gaf ik hier ter plaatse eene beschouwing van Gods wijsheid en weldadigheid in het water. Ik stond stil bij de zeldzame eigenschappen, welke dit ligchaam onderscheiden, bij de veranderingen, die het, als damp of sneeuw en ijs, ondergaat, bij deszelfs veelvuldig nut in de huishouding der natuur, en niet minder in die van het dagelijksch maatschappelijk leven. En deze stoffe is mij gebleken door velen niet onbelangrijk geacht te worden, zoo om den vernieuwden drang tot Godsverheerlijking, welken zij ons aanbiedt, als om het opmerkelijke, het treffende, het schoone en bewonderenswaardige der verschijnselen op zichzelve. Ik vind mij daardoor aangemoedigd, om eene gelijksoortige proeve ten aanzien van de lucht te nemen, die onzen aardbol van allen kant omringt, overal doordringt, en in elk opzigt geene minder belangrijke rol speelt.
Het is waar, zulke beschouwingen zijn thans minder in gebruik; men hoort bovendien van lucht en luchten, bij elke behandeling der natuurkunde, zoo veel spreken, (of liever moest ik zeggen: hoorde, want het is reeds eenigzins versleten en door de behandeling van veel fijnere stoffen vervangen), dat er niet wel iets nieuws of treffends over dit onderwerp schijnt gezegd te kunnen worden. Daarenboven ben ik geen natuurkundige; ik heb hier en daar van deze belangrijke wetenschap slechts wat opgevangen, en loop gevaar in de juistheid der opgave van min gewigtige zaken en omstandigheden te kort te schieten. Doch ik vleije mij, dat het standpunt, van waar ik de zaak in haar geheel wil pogen te overzien en aan u wil voorstellen, in weerwil dier zwarigheden, geschikt en bekwaam is, om onze aandacht te boeijen. En al is het ook, dat ik veel onaangeroerd zal moeten laten, de stoffe, dunkt

{==362==} {>>pagina-aanduiding<<}
mij, zal toch nog rijk genoeg wezen. Om terstond eenige verdeeling te hebben, zullen wij die algemeene uit de vorige verhandeling overnemen (*), dat wij ons eerst meer bij het natuurlijk en daarna bij het kunstnut bepalen, door de menschen van de lucht gemaakt. Maar -
Wat is de lucht? Wij zien haar niet. En er gaat doorgaans een geruime tijd van ons leven heen, eer wij er eenig regt denkbeeld van hebben. Althans ik herinner mij den tijd zeer goed, dat lucht en uitspansel voor mij een en hetzelfde waren. Wind kende ik, want deze doet zich duidelijk gevoelen en in zijne uitwerkselen aanschouwen. Maar dat die wind niets anders dan lucht ware, door de eene of andere oorzaak in beweging gebragt en, even als het water in den stroom, nu naar deze dan naar gene zijde heen gedreven, kwam even weinig bij mij op, als dat de benaauwdheid in een eng vertrek daaruit ontstond, dat de lucht, door de inademing, van hare voedende kracht voor het leven zou zijn beroofd. Neen, wij zien de lucht niet; zoo min als wij dezelve bij stilte hooren, bij zuiverheid rieken, proeven of, in ruste blijvende, ook gevoelen. Gelukkig; want wat zouden wij zien of hooren of gevoelen, dan haar alleen, die ons van alle kanten omvloeit, indien zij niet zoo wonderbaar dun, doorschijnend en ontdaan van allen scherpen prikkel werd bevonden? Dit is een der eerste trekken van het wijs bestel, dat wij hier opmerken. Wij zagen iets soortgelijks in het water, waar zich het teêrste diertje met zijne vinnen en sprieten gemakkelijk beweegt en al zijne zintuigen zonder verhindering bezigt.
En deze onzigtbare, in zekeren zin onmerkbare stof; aan welker eigenlijk bestaan het kind en de geheel onbeschaafde, onopmerkzame mensch niet denkt - hoe gewigtig, hoe vermogend, hoe wonderbaar in hare eigenschappen moet zij niet gerekend worden! Wij schromen de zaak te hoog op te halen. Maar, wanneer wij er op letten, hoe vele voorwerpen in louter lucht zijn op te lossen, of niet wel anders kunnen beschouwd worden, dan

{==363==} {>>pagina-aanduiding<<}
uit lucht te zijn zamengesteld - water, planten en boo men, ja zelfs de harde diamant - dan zouden wij bijna mogen denken, dat het nog slechts aan onze kunde en handigheid hapert, om alles in verschillende luchtsoorten te herscheppen, en het er voor houden, dat alles oorspronkelijk niet dan lucht zij geweest. Bedrieg ik mij niet, dan heeft zulk eene vooronderstelling omtrent de wording van alles inderdaad hare voorstanders gevonden. Onze aarde zou dan in den aanvang niet anders dan een groote luchtbel of opeenhooping dezer dunne vloeistof zijn geweest, waaruit vervolgens ten deele water en daarin planten en dieren, en misschien eerst uit deze digtere stoffen, en daarin door allerlei werkzaamheden, als in eene smidse der natuur, die verschillende ligchamen zouden zijn ontstaan, welke thans onzen aardbol vormen. Wij schromen, zeide ik, de zaak zoo hoog op te halen, en willen ons eenigzins meer bij datgene bepalen, wat wij met onze oogen aanschouwen.
Doch ik hoor mij hier, dunkt mij, toevoeren: ‘Gij kunt ook wel niets aan zulke ijdele theoriën hechten, die blijkbaar op Godverzaking uitloopen; gij, die, om niets anders te noemen, de wijsheid en weldadigheid van den Schepper ook in de lucht, hare natuur en gesteldheid wilt doen opmerken.’ Hiertegen echter moet ik aanmerken, dat het gezegde denkbeeld op zulk een jammerlijk ongeloof niet noodwendig uitloopt. Het werk van God moge ons in de geschiedenis der schepping, volgens onze gewijde boeken, zoo na mogelijk, op menschelijke wijze zijn voorgesteld; waar Hij overlegt, om een schepsel naar zijn beeld te vormen, waar Hij den mensch vervolgens uit klei boetseert en met zijn' adem bezielt, waar iedere dag zijne taak volbrengt en de zon en de maan in het uitspansel worden geplaatst, om ons tot dag- en uurwijzers te verstrekken; wij kunnen ons bezwaarlijk voorstellen, dat alles letterlijk alzoo heeft plaats gehad. Het is een wonderschoon tafereel, dat, verstaanbaar voor het minstgeoefend verstand, groote waarheden verkondigt; maar het is een tafereel, met zigtbare kleuren, in bevattelijke beelden

{==364==} {>>pagina-aanduiding<<}
voorgesteld. Het boek der natuur, daarentegen, welks bladen eeuw op eeuw al verder openslaat, doet ons, ten aanzien der middeloorzaken, in vele opzigten anders oordeelen. Gelijk heden, schijnt het, zoo schiep God altijd op eene onnaspeurlijke wijze, het eene uit het andere doende voortkomen; thans wel meer op eene regelmatige en, voor zoo veel wij kunnen nagaan, gelijkmatige wijze, zonder dat er nieuwe soorten van schepselen, nieuwe gedaanten der aarde, nieuwe werelden ontstaan; maar hoe beperkt is onze kring van waarnemen, naar tijd en ruimte! hoe kort is onze geschiedenis, die der wetenschap, der ware natuurkennis vooral! En lijdt Zijne wijsheid en weldadigheid iets bij de overtuiging, dat zoo vele heerlijke kunststukken en doelmatige inrigtingen, als de natuur ons aanbiedt, langzaam en geregeld, de eene als uit de andere ontstonden?
Doch, korten wij de teugels in.
Wij allen kennen den dampkring, die ons omringt. Wij zouden echter verkeerd handelen, zoo wij bij denzelven aan die bovengenoemde groote luchtbel dachten, in welke onze aarde, als een zeker middelpunt, drijvende werd bevonden. Neen, die dampkring verheft zich niet zeer hoog boven de aarde; op den top der bergen wordt hij dunner en dunner, en, op de uitgebreidheid van onzen aardkloot lettende, zou men die atmosfeer, zoo gezegd wordt, bij den wasem kunnen vergelijken, die aan eenen niet al te grooten stuiter kleeft. Doch van hoe veel belang is deze ondiepe stroom voor alles, wat in en onder hem, op de bedding en nog lager leeft of bestaat! Wat er groeit, wat er leeft, heeft de lucht noodig. Zij onderhoudt en groei en leven. Door haar wordt het water, door de warmte opgetrokken, over de aarde gedragen en droppelsgewijze uitgestort, om vruchtbaarheid te schenken. Veerkrachtig zet zij zich hier uit en krimpt daar weder in, om gedurige beweging, den wind, voort te brengen. Zoo voert zij weg, wat, gebruikt zijnde, schadelijk is geworden, en voert weêr aan, wat boom en plant tot vruchtbaarheid behoeven. Op haar steunende, in haar het punt

{==365==} {>>pagina-aanduiding<<}
van afstooting vindende, drijven vogelen en insekten daarheen en vinden eene snelle en gemakkelijke beweging. Zij schudt de boomen en de planten, dat de aarde los worde en de fijne, zwakke wortel dieper doordringe. Zij voert de bevruchtende stof van bloem tot bloem en van boom tot boom. En waar de bloesem zijn werk volbragt en de kiem voor eene nieuwe plant heeft doen ontluiken, daar neemt de wind haar wederom op zijne vleugelen, om ze ter geschikte plaats over den aardbodem te voeren. Eerst hebben zich de regen en de dauw in haren schoot gevormd, om den grond te drenken; straks neemt de lucht het overtollige terug en droogt, als de huismoeder, die hare woning gereinigd heeft, alles zorgvuldig af. Zij verspreidt den balsemgeur des plantenrijks en drijft de onreine dampen heen. Zij is de adem der natuur, die zonder haar niet kan bestaan, die bij te grooten stilstand het leven doet kwijnen, bij zachten gang kalme rust verspreidt, bij meerder levendigheid alles verlevendigt, en, in storm verkeerd, als de hartstogten in den mensch, als de brandende koorts, alles van aandoening en drift doet rillen. Ziet het zwerk in beweging, waar de wolk de wolken jaagt en tot de maan toe in dien wedren schijnt te deelen. Aanschouwt den grijzen winter, waar hij zijne lokken schudt, wanneer de witte sneeuwvlokken het licht verduisteren, ziet datzelfde zwerk, waar het, pas gloeijende van zomerhitte, alles naar beschutting in de schaduw deed haken, in weinige oogenblikken met wolken bedekt, den dag in nacht verkeeren, om dien door bliksemstralen te verhelderen, en de stilte in het ontzettend gebulder des donders, straks in den loeijenden storm en het gekletter der hagelsteenen te veranderen. In de lucht zetelen, uit de lucht ontstaan, als lucht of door de lucht werken al deze verschijnselen. En dezelfde lucht verdrijft ze en verdunt ze een oogenblik daarna. Het is of eene Godheid gesproken heeft: daar zij licht! of een andere magthebber de winden bestraft en met
één' blik den vrede in de natuur heeft hersteld.
Doch deze zijn, voor een groot gedeelte, slechts de werktuigkundige vermogens der lucht. De scheikundige,

{==366==} {>>pagina-aanduiding<<}
zoo wij ze dus mogen noemen, zijn van geen minder belang. Door dezelve brandt het vuur, leeft al wat adem heeft, groeit de eik en de heester. Wie begrijpt het wonderbare, het weldadige verschijnsel des ontbrandens. Ziet hoe klein een vuur een' grooten hoop houts ontsteekt! zegt Apostel jacobus. Ja ziet, hoe wij een vonk uit den kouden steen trekken, om eene geheele massa van even koude steenkolen te doen ontbranden, en ons de warmte als een kleed, het licht als een leidsman, den gloed als een werktuig toe te bereiden; werktuig, waarmede wij het hechtste sloopen, het verborgenste opsporen, en nieuwe scheppingen, onbekende vermogens en voorwerpen doen te voorschijn komen. En wat is dat branden, dan eene ontleding der lucht door het brandbare voorwerp, eene ontleding van het brandbare voorwerp door de lucht? De kool is verdwenen; de onzigtbare gasstof trad voornamelijk in hare plaats. De onkundige denkt aan eene geheele verdwijning der stoffe; de opmerkzame alleen, die de natuur in hare gangen naspoort, vindt slechts nieuwe ligchamen, om nieuwe oogmerken te bereiken. Duizenden van jaren dreef de stof, welke de kool vormt, als onzigtbare lucht rond; de plant slorpte ze op, de boom wies en groeide er bij; daar ontbrandde een onderaardsch vuur, dat den bodem der zee deed rijzen; het drooge werd met water en slijk bedekt, het gevelde bosch rustte onder den meer en meer verdikten bodem en verhardde als tot eene onvergankelijke kei, om, na duizenden van jaren, door de herstelling in hare vorige gedaante, licht en warmte aan den nakomeling te verschaffen.
Maar zoo wij het weten, dat zonder lucht geen brand bestaat, zoo de onkundigste den togt begunstigt en met mond of blaasbalg de stervende vonk opwakkert, nog beter weten wij, dat er zonder adem geen leven bestaat; de toegelaten luchtstroom brengt den verstikte weêr bij, de warmte keert terug, het bloed hervat zijnen loop, het leven is op nieuw in werking, de kracht van ligchaam en geest ontwaakt. Zoo lang die stroom van lucht onbelemmerd opgenomen en na volbragte dienst weêr uitgestooten

{==367==} {>>pagina-aanduiding<<}
wordt; zoo lang haar prikkel het leven wekt, haar beste deel het ligchaam voedt, bestaan leven en beweging, kracht en genot, kennis en nadenken, met al die afwisselingen, welke wij van den mensch tot den visch, van den adelaar tot den worm, van den olifant tot het onzigtbaar diertje in den waterdroppel opmerken. Zonder lucht geen leven, zelfs in de diepte der zee; het baarsje zamelt dezelve door middel van zijne kieuwen op, daar deze zonder poozen den waterstroom doorlaten, en het zeemonster verheft zich boven de oppervlakte, om gedurig nieuwen voorraad op te doen. De Ruah, zoo noemden de oude Hebreër wind, adem en geest, de Ruah bezielt al wat er op dezen aardbodem leeft, kent en geniet, wat als om zichzelven en niet bloot voor anderen geschapen mag heeten; zij is het beeld der Godheid, die, overal tegenwoordig, nergens iets laat ontbreken.
Slaat uw oog langs beemden en velden, over boomen en bloemen, zoo als u Hollands tuin, in onze nabuurschap, zoo heerlijk doet beschouwen. Dat wonderbaar schoone tooisel der natuur, waarin de vogel nestelt, waarop de koe graast, waarlangs het insekt gonst, waaraan de keurigste vruchten prijken, dat in duizend nooden voorziet; vanwaar is het ontstaan? Jaar op jaar ontvangt het nieuwen groei, schenkt het nieuwe vrucht, en waar een plant bezwijkt, daar wordt zij door eene andere vervangen. En echter neemt de grond niet af, maar schijnt veeleer, waar het bosch zijn' bladerendos gedurig ter neder werpt, in hoogte als in vruchtbaarheid toe te nemen. Het is de lucht, die het aanvoert, de lucht met vocht en warmte bezwangerd, de lucht, die elders een voedsel opnam, dat zij hier weêr afzet. Soms waait een zaadje op den kalen rotsgrond over van het nieuwlings verrezen land; het vindt er juist gronds genoeg, om er zijn' wortel in uit te schieten - daarna mest zijn stengel den grond, en de zaden, door hem uitgestrooid, vinden reeds vaster voet - nu voegt jaar op jaar het zijne toe, en na verloop van eene eeuw misschien is de dorre vlakte in een vruchtbaar veld herschapen; geen vreemde kiem zocht er te ver-
{==368==} {>>pagina-aanduiding<<}
geefs naar eene herbergzame plek, en de vogelen des hemels vonden er hun voedsel en bragten er nieuwe zaden voor nieuwe planten en boomen aan.
Van zoo veel belang is dat gedeelte der schepping, hetwelk wij in menig opzigt zoo min achten. Immers, wanneer wij de nietigheid of de bedriegelijkheid van eene zaak willen aantoonen, dan noemen wij het wind, of zeggen, dat het in wind verkeert. En wanneer gij den verhandelaar, bij het eind zijner rede, uwe tevredenheid betuigt, dan doet hem vaak de nederigheid antwoorden: het was slechts eene luchtige schets. - Zoo weinig hindert ons die stof, welke toch alles vervult en vervullen moet, om, als het bloed het menschelijk ligchaam, de heele aarde te doorstroomen, te prikkelen en te voeden. Zoo gemakkelijk bewegen wij ons in dezen stroom, schoon hij ons inderdaad met vele ponden drukt, en bij versnelde vaart den krachtigsten tegenstand biedt. Zoo komt ons zijne vloeibaarheid en veerkracht te hulp, om dit bezwaar in gewone gevallen geheel weg te nemen, daar wij, evenredig van alle kanten omvloeid, bij het volkomenst evenwigt van geene drukking naar de eene noch de andere zijde weten. Hij hindert ons niet in het gezigt en komt ons bij andere zintuigen krachtig te hulp. Wie anders voert ons de aangenaamste geuren aan? Wie anders brengt ons de klanken, de woorden, de toonen over, die zoo zeer tot het binnenste onzer ziel doordringen, en ons eene wereld van kennis, genot en de edelste aandoeningen openen? Wonderbare, weldadige trilling der lucht: wie is in staat uw geheim te doorgronden; wie is welsprekend genoeg, u, moeder der sprake, naar waarde te volprijzen?
Wanneer wij dit bedenken, wanneer wij niet, als het stomme vee, slechts tot ons nemen, wat de natuur aanbiedt, of als zoo menige stompzinnige ons over niets verwonderen, maar opzien tot den Maker, maar wijsheid en weldadigheid daarin lezen - o, welke stof vinden wij er dan tot aanbidding! Verbeeldt u den tijd, dat er van al het geschapene nog niets bestond - geene aanwijzing, geen voorbeeld, geene enkele kracht of grondstof, die te

{==369==} {>>pagina-aanduiding<<}
leiden en tot een bepaald einde was aan te wenden - en God besloot eene wereld, deze wereld te scheppen, zoo rijk in verscheidenheid, zoo vol van de teederste voorwerpen en de geweldigste krachten, met zoo vele oogmerken, om te bereiken, en zoo veel eenvoudigheid in de middelen, met den mensch aan het hoofd, zoo nietig en zoo grootsch, zoo geheel dier, en in staat gesteld tot eene volkomenheid op te klimmen, die hem naar den Schepper zelv' doet gelijken! Ja, wel mogt er de Psalmdichter van zingen: Hoe groot zijn uwe werken, o Heer! Gij hebt ze alle met wijsheid gemaakt! Wel mogt hij uitroepen: Wat is de mensch, dat Gij zijns gedenkt, des menschen kind, dat Gij het acht? Gij hebt hem weinig minder dan de Engelen gemaakt; Gij hebt hem met eer en heerlijkheid bekroond; Gij doet hem heerschen over de werken uwer handen.
Ja, de wereld, zoo als God die heeft ingerigt, is schoon. Wij staan er over versteld, wanneer wij de duizende schepselen, van allerlei aard, leefwijze en vorm, gadeslaan, die allen het noodige tot onderhoud en bescherming van hun leven en geslacht aantreffen. Hoe behoeftig ook, zij vinden vervulling dier behoeften; zij vinden die in smakelijke voortbrengselen, in geschikte legersteden, in gemakkelijke bewegingen, bij welke doorgaans het genoegen met het nut, het sierlijke met het gepaste is vereenigd. De mensch aanschouwt dat, en vindt er meer dan eenig schepsel. Het schoone, het verhevene, de bewondering, welke alles hem inboezemt, bestaat voor hem alleen. Als de heer, overziet hij alles, en mag het, reeds daarom, het zijne noemen.
Maar, hij laat de schepping niet zoo als zij is. Hij beschouwt dezelve, in menig opzigt, als een veld door hem te bebouwen, als eene voorraadschuur, door hem tot eigene oogmerken aan te wenden, als een voorbeeld, om er zijne werkzaamheid, tot volmaking van zijn bestaan, naar in te rigten. Hij smeedt het ijzer tot ploeg en zikkel, het koper tot allerlei vaatwerk, het zilver en goud tot een middel van bespoediging der onderlinge ruiling, die, in wereld-
{==370==} {>>pagina-aanduiding<<}
handel verkeerd, een' nieuwen rijkdom van genot en schoonheid schenkt. En zou hij dan die stoffe, door welke de natuur zoo veel uitvoert, de lucht, ongebezigd laten? Ongetwijfeld behoorde het gebruik, van drijvende ligchamen gemaakt, om den stroom te bevaren, tot de vroegste uitvindingen, en al spoedig werd het gevlochten matwerk en straks het linnen zeil gebezigd, om den wind als in een gareel te spannen, ten einde, zonder moeite, de grootste afstanden over de onpeilbare diepte af te leggen. De reizigers vonden die kunst bij de minst beschaafde bewoners der eilanden. Al spoedig was het roer uitgevonden, om den koers, bijna onafhankelijk van de windstreek, naar welgevallen te rigten. Het zeil nam allerlei gedaanten aan, en werd op allerlei wijze vermenigvuldigd en verbonden, om, naar de verkiezing van den schipper, van houding en uitgebreidheid te veranderen, en gelijk een vogel boven het vlak der zee te vliegen, om honderden van manschappen, met millioenen ponden gewigts, eene kostbare vracht, naar alle deelen der aarde te voeren. Ziet het zeekasteel, ziet geheele vloten zulker kasteelen de wateren bedekken, en bewondert, ja, het vernuft der menschen, maar vooral Zijne wijsheid en weldadigheid, die hun daartoe den wind verleende, die hun daartoe de aanleiding en het voorbeeld in vele Zijner schepselen gaf. De reisbeschrijvers verhalen, dat de nijvere Chinees zijne krui- en vrachtwagens almede door den wind doet voortstuwen. En wien is het niet bekend, dat een Hollandsch natuurkundige,
ten tijde van Prins maurits, zijne voertuigen, door middel van zeil, met verwonderlijke snelheid langs Schevenings stranden deed ijlen. Thans hooren wij op nieuw van soortgelijk gebruik der lucht, niet zoo als die door de natuur wordt in beweging gebragt, maar zoo als zij door den mensch zaamgeperst, hare veerkracht ontwikkelt. En wat de tijd te dezen opzigte nog zal baren, dat kan alleen de tijd leeren.
Maar begeven wij ons buiten de poorten dezer stad; bezoeken wij, welk vlek of dorp zelfs gij verkiest; staan wij inzonderheid aan de oevers van de Zaan eenige oogen-
{==371==} {>>pagina-aanduiding<<}
blikken stil. Hoe vele werktuigen treffen wij daar aan, alleen door den wind gedreven! Hier voeden zij de gansche bevolking met de onontbeerlijkste aller spijzen. Daar schenken zij ons de olie, die onze lange winteravonden verlicht. Elders klieven zij den boom tot planken, om ons huizen en schepen te bereiden. Daar schaffen zij weder andere nuttige dingen, malen den plas uit, en herscheppen het woedende, verslindende meer in eene vruchtbare landouw. Het is waar, het menschelijk vernuft heeft thans een nog zekerder en krachtiger middel gevonden, om soortgelijke oogmerken te bereiken. Maar, hoe lang bleef de wereld daarvan verstoken! hoe blijkbaar werkte de windmolen deze uitvinding vóór! en hoe kostbaar is die nieuwe kracht, welker grondstof, met moeite uit de aarde opgehaald, langs zee en stroomen vervoerd moet worden, om dan, met groote kunst, dien stoom voort te brengen, welke, in het raderwerk opgesloten, de vereischte beweging voortbrengt!
Wederom zien wij eene andere eigenschap der lucht groote nuttigheid aanbrengen. Men kende dat nut, lang vóór men aan deze eigenschap dacht. De zuigeling, het onkundigste en onhandigste van alle schepselen, bedient er zich van, aan de moederlijke borst gelegen. Alwat leeft bedient er zich van, om het onontbeerlijk vocht tot zich te nemen. De tijd is waarschijnlijk onbekend, dat de eerste pomp werd uitgevonden. Hoe kwam het, dat het water van een' put in de welgesloten pijp opklom, naarmate het ligchaam, dat dezelve sloot, naar boven werd getrokken? De wijsheid der wijzen scheen zich wonderlijk te hebben uitgesloofd, toen zij der natuur eenen afkeer van het ledige toedichtte. Maar hoe stond zij versteld, toen het water, tot eene meer belangrijke hoogte zullende worden opgevoerd, eensslags weigerde eene schrede verder te gaan! Het is de zwaarte der lucht, die op alle voorwerpen drukt; het is het verbroken evenwigt, dat herstelling zoekt; het is, als ik het zoo eens mag noemen, de alomtegenwoordigheid van den dampkring, zijne fijnheid en

{==372==} {>>pagina-aanduiding<<}
veerkracht, die van vele roeden boven de aarde met evenredig gewigt tot in hare binnenste deelen drukt.
Ik zal niet pogen al het gebruik op te sommen, dat er van de lucht door ons wordt gemaakt. Ik zal op den werkmeester in koper en ijzer, op elken werkmeester, die het vuur tot zijnen arbeid noodig heeft, op hem zelfs, die door zijne werktuigen den wind overtollig schijnt te maken, niet verwijzen. Het orgel, dat onze harten, bij de Godsdienst, ten hemel verheft, de fluit en schalmei, die hier zoo menigmaal onze ooren streelen, het sierlijk gezang, elk werktuig, dat ons op hemeltoonen onthaalt, is het niet de lucht, die ze bezielt, de lucht, die ons al die toonen gedienstig overbrengt?
Vreemd kan het ligt schijnen, dat niet nog een ander gebruik van de lucht is gemaakt. Hoe vele duizende vogelen, hoe onnoemelijk veel insekten verheffen zich in dezelve, en drijven er op als op een' stroom, en begeven zich met onbegrijpelijke snelheid, werwaarts zij willen, groote en kleine, zware en ligte, van het dagdiertje tot den lammergier, die een jong schaap wegdraagt, of de kolossale vledermuis van vier en meer voeten vlugts! Zij allen immers zijn ons bekend; wij mogen hunne inrigting, de middelen, die zij bezigen, de verschillende wegen, om elke zwarigheid te boven te komen, daarbij opmerken. Hoe komt het, dat men ze niet namaakt, niet soortgelijke middelen in het werk stelt? Men heeft het, ja, beproefd, en beproeft het nog dagelijks, het zwerk als met schepen te bevaren. Eerst was het eene door warmte verdunde, nu is het eene geheel eigensoortige lucht, die, in den bol opgesloten, door hare ligtheid naar boven rijst. Maar, hoe gebrekkig blijft nog steeds deze luchtvaart, waaraan het bestuur ontbreekt, en die ons met duizend gevaren dreigt! En met hoeveel regt wanhoopt de natuurkundige, dat men deze zwarigheid ooit te boven kome!
Zou het ook de stem der Godheid zijn, die ons toeroept: tot hiertoe en niet verder? Zouden wij daarin welligt Hare wijsheid en weldadigheid niet minder moeten

{==373==} {>>pagina-aanduiding<<}
bewonderen, dan in zoo vele vermogens, die Zij ons wel toestond? Zou het voor de veiligheid, voor de rust, voor de deugd der menschen misschien wel belangrijk zijn, dat zulk eene gemakkelijke en onmerkbare nadering van bijna elke plaats en geheimsten schuilhoek niet bestaat? De beoefenaars der natuurlijke geschiedenis hebben opgemerkt, dat, wat de voornaamste voorwerpen dezer beschouwing, de vogelen, betreft, in de vederen, die hen dekken en dragen, eene kunst is ten toon gespreid, welke de mensch niet kan navolgen. En hoe vele middelen bezigt de natuur bovendien, om vooral de zwaarstwegende ligchamen van deze soort, zoo veel mogelijk, te hulp te komen! Vulde zij niet het gebeente van den adelaar met lucht, in plaats van vet? Stelde zij zich zelve geene palen, door te beletten, dat althans geen bezwarende vragt het wijfje in hare vlugt hinderde?
Hoe dit zij, gij ziet, het kunstgebruik, door ons van de lucht gemaakt, is niet veel minder, dan dat der natuur. Zoo rijk is de schepping, in hare eenvoudigheid. Zoo biedt zij ons hare eigene middelen aan, om die tot onze oogmerken te gebruiken. Zoo goed is de Maker, die allen verzorgt, inzonderheid jegens zijne redelijke schepselen. Zoo groot is God, zoo groot Zijne liefde. Danken wij Hem, door het op te merken, door Zijne gaven tot de beste einden te bezigen. Danken wij Hem, dat Hij ons zoo vaderlijk gedacht, ons stelde over de werken Zijner handen, ons kroonde met eer en heerlijkheid. Pogen wij, als Hij, goed en groot te zijn, Zijn beeld te dragen, Zijn beeld onbezoedeld te bewaren. Eenmaal wachten ons dan ligt nieuwe hemelen en eene nieuwe aarde; ons verschiet verruimt zich, onze geest neemt hooger vlugt, en waar wij hier gelooven en zwijgen, daar zien en aanbidden wij in de betere wereld.

N.S.


{==374==} {>>pagina-aanduiding<<}

Sir Francis Drake.

(Vervolg en slot van bl. 343.)

In de lente van 1588 ging de onverwinnelijke vloot onder zeil. Zij had bevel, om naar de kust van Frankrijk te stevenen, waar zij zich moest vereenigen met de magt van den Hertog van Parma. Het was de grootste zeemagt, die immer op den oceaan was verschenen. Honderd tweeëndertig schepen, te zamen omstreeks zestigduizend ton, waren gewapend met drieduizend stukken geschut en voerden een leger van dertigduizend man. Santa croce, die bestemd was om het bevel te aanvaarden over deze vloot, was kort te voren gestorven, en de Hertog van medina sidonia tot zijnen opvolger benoemd. De schepen, die de Engelsche vloot uitmaakten, meetten niet meer dan dertigduizend ton, en hadden slechts zestienduizend man en achthonderd stukken aan boord. Lord howard of effingham voerde het opperbevel als Lord-Grootadmiraal. Zijn gezond verstand en zijne voorzigtigheid waren even groot als zijne dapperheid; hij was een lieveling des volks, maar een zeer middelmatig zeeman. Gelukkig voor hem en voor Engeland bezat het wezentlijke hoofd van de expeditie, de onderbevelhebber Sir francis drake, al de eigenschappen, al de kundigheden, die in zulke moeijelijke omstandigheden werden gevorderd. Hawkins, frobisher en andere beroemde zeelieden dienden onder zijne bevelen. Het grootste schip was dat van frobisher van 1100 ton, 42 stukken en 500 koppen; doch de admiraalsvlag woei van de Koninklijke Ark van 800 ton. De meeste der Engelsche schepen waren slechts kleine vaartuigen van 30 tot 70 ton. Maar de geestdrift, die de Engelsche zee- en krijgslieden bezielde, vergoedde rijkelijk de minderheid in getal.
Drake en Lord howard hadden bij het begin van den oorlog reeds een stout plan beraamd. Zij wilden de Armada in de haven van Lissabon of op de Spaansche kust aantasten. Dezelfde storm, die een deel der onoverwinnelijke vloot voor eenen tijd ontredderde en verstrooide, deed deze poging mislukken, die intusschen een bewijs oplevert van de stoutmoedigheid, waartoe de behaalde voordeelen de Engelsche zeemagt opwekte. Ondanks de geestdrift en het vertrouwen op den moed zijner dapperen, verkeerde Engeland toch acht da-
{==375==} {>>pagina-aanduiding<<}
gen in de vreeselijkste onzekerheid. Nooit, sedert den inval der Normandiërs had het in zulk een gevaar verkeerd. Acht dagen lang vertoonde de Armada zich aan de zuidkust van Engeland. Gelijk de walvisch zijnen koers vervolgt te midden van de harpoenen van eene vloot van sloepen, zoo vervolgde zij haren togt door het Kanaal te midden van de ligte eskaders, die haar afbreuk deden en hare kracht verzwakten zonder haar te kunnen vernielen. Drake was de held van die gedenkwaardige week, en lope de vega, die op de Armada was, en daar, tusschen het kanonvuur in, la Hermosura de l'Angelica vervaardigde, vatte toen zulk eenen afkeer van drake's naam op, dat hij later zijnen haat lucht gaf in het zonderlinge stuk: la Dragontea, misschien het eenige epische pamflet, dat de letterkundige geschiedenis heeft aan te wijzen. De uitkomsten van die week waren in de daad verbazend. Men kan zich naauwelijks begrijpen, hoe de Engelschen zulk een aantal schermutselingen hebben kunnen leveren, zonder een enkel schip, ja zonder een enkel man te verliezen. De Armada trouwens heeft hare vijanden nooit eenig leed gedaan. Wij moeten intusschen erkennen, dat
de scheepsbevelhebbers met vastheid en vlugheid de bevelen volvoerden, die zij hadden ontvangen, om hunne magt niet te verdeelen vóór dat zij in het gezigt van de Vlaamsche kust waren gekomen. Doch zekere maatregelen, die zij namen, zouden kunnen schijnen te bewijzen, dat zij minder op hunne officieren durfden rekenen, dan elizabeth op hare dienaars. De Hertog van medina sidonia, zoo verhaalt een Spaansch handschrift, riep eens al zijne serjentes-mayores, en beval hen, ieder eene patache te bestijgen, om de schepen te dwingen, hunne plaats te blijven bewaren in de orde van zeilen. Hij gaf hun daarenboven geschrevene orders, waarin zij gelast werden oogenblikkelijk de kapiteins der schepen op te hangen, die zich uit de linie verwijderden.
Den 27 Julij wierp de Armada het anker voor Calais. De vijanden hadden haar wel vreeselijk gekweld, maar zij was nog in haar geheel. Den 28 des nachts waagde drake eene even stoute als gevaarlijke poging, om haar door branders te vernielen. ‘God heeft ons de genade bewezen,’ schreef hij, ‘om den vijand zoo ver onder den wind te jagen, dat ik hoop, dat de Prins van parma en de Hertog van medina sidonia elkander in de eerste vier dagen de

{==376==} {>>pagina-aanduiding<<}
hand niet zullen geven, en als zij zich vereenigen, zullen zij weinig reden hebben, om zich te verheugen over den verloopen dag. Nu moeten wij voltooijen, wat wij hebben begonnen. God behoede hare Majesteit, onze genadige Koningin, en schenke ons allen de genade, om in Zijne vreeze te wandelen!’
De toestand van Engeland was in de daad hagchelijk. De Hertog van parma was te Brugge. Eene magt van meer dan dertigduizend geoefende Spaansche troepen, door den grootsten veldheer van dien tijd aangevoerd, had de gedaante der zaken niet weinig kunnen doen veranderen. Wat deed farnèse in dien tijd? Zijne lofredenaars hebben hem gebrekkig verdedigd, en zijne werkeloosheid is niet te verontschuldigen.
De Armada, door eenen vreeselijken storm overvallen, stond op het punt, om tegen de zandduinen van Vlaanderen te vergaan. Eene plotselinge verandering van den wind ontrukte haar aan eenen oogenschijnlijk onvermijdelijken ondergang. Aan den bijstand van den Hertog van parma wanhopende, zette zij noordwaarts koers, van nabij gevolgd door de vloot van elizabeth. Ook Engeland was gered. En schoon de tijding, dat de Armada uit haren gevaarlijken toestand te Calais ontsnapt was zonder groote schade, met eene zekere teleurstelling werd ontvangen, deelde drake, die beter dan iemand de grootheid van het dreigende gevaar kon beoordeelen, in dit gevoel niet. ‘Niets was mij aangenamer,’ schrijft hij aan walsingham, ‘dan den vijand met eenen zuidewind noordwaarts te zien vlugten. God schenke ons de genade, om de bewegingen van den Hertog van parma zorgvuldig te bewaken; want, zoo Hij ons het leven spaart, zullen wij weldra met den Hertog van sidonia aan den dans zijn.’ Deze oorlogzuchtige verwachtingen zouden echter niet verwezentlijkt worden. De terugtogt van de Spanjaarden was te snel, dat dat de Engelschen hen zouden hebben kunnen inhalen. De winden en de golven hadden de vernietiging van de vloot begonnen; zij alleen zouden die ook voltooijen. In eenen brief van den 10 Augustus maakt drake allerlei gissingen aangaande de gevolgen van de worsteling der Armada tegen de woedende elementen.
Groote diensten worden zelden beloond; ondankbaarheid is dikwijls de prijs der opoffering. Effingham en zijne zeelieden, die Engeland hadden gered, verkeerden welhaast in

{==377==} {>>pagina-aanduiding<<}
de grootste ellende. Er was nog geene maand verloopen sedert den ondergang der Armada, of de Lord-Admiraal moest geld leenen van Sir francis drake, om zijne vloot van het noodige te voorzien, en dat deze gevonden had aan boord van het schip van Don pedro valdès, de eenige rijke vangst van den zeetogt. ‘Mijnheer,’ schreef hij den 27 Augustus aan walsingham, ‘ik zend u hier ingesloten eene lijst van het geld, dat Sir francis drake heeft gevonden aan boord van den Don Pedro. Ik heb voor mijne rekening drie honderd pistolen genomen; want, bij jezus, ik had geen drie pond meer over, en ik had niets, wat mij geld kon verschaffen. Ik geef u mijn woord, mijn zilverwerk is reeds lang gevlogen. De som, die ik thans leen, zal ik terugbetalen, zoodra ik te huis zal zijn. Ik bid u, geef hare Majesteit van dit alles kennis. Geloof mij, de nood alleen heeft mij gedwongen, om deze schuld te maken; maar als ik niet eenig geld had gehad, om onder mijne arme en ongelukkige matrozen te verdeelen, dan ware ik liever gestorven.’
In de maand September werd de vloot afgedankt, en de mannen, die Engeland mede hadden gered, ontvingen, zeker in betaling van hetgeen hun nog verschuldigd was, de dankbetuigingen van hunne doorluchtige Vorstin! Zoodanig was, om ons van de woorden van hume te bedienen, de geest van elizabeth's regering. Geene dienst scheen den trouwen onderdanen te groot, geene belooning te gering, indien zij hun haren lof toedeelde en hare genegenheid verzekerde. In de daad was de zeemagt van hare Majesteit aan dezelfde bepaling onderworpen, welke henri christophe, de Vorst van Haiti, aan zijne ruiterij voorschreef. Ieder Haïtisch soldaat kreeg, als hij in dienst trad, een paard en wapenen, en hij moest zich altijd bij de wapenschouwing of in den oorlog goed gewapend en goed bereden vertoonen, indien hij het misnoegen van zijnen Vorst zich niet op den hals wilde halen. Maar nooit gaf men hem een ander paard of andere wapenen, zoodat henri christophe, zijne ruiterij aan vreemdelingen toonende, zeggen kon: ‘De paarden des Konings sterven nooit; zij krijgen slechts van tijd tot tijd eene andere huid.’ In plaats van zich te verrijken in de dienst van hun vaderland, rekenden de groote mannen van elizabeth's eeuw zich gelukkig en vereerd, zoo zij hunnen tijd, hunne fortuin, ja hun leven voor haar mogten

{==378==} {>>pagina-aanduiding<<}
opofferen, zoo zij daarvoor slechts eenen enkelen glimlach van haar konden verwerven. Engeland bragt de ontzettende offers, die zij in 1588 vorderde, nog meer ter liefde van deszelfs Vorstin, dan uit vaderlandsliefde of eigenbelang. Men verhaalt, dat de manschappen van een regement van het graafschap Dorset, opzettelijk opgerigt om de kusten van dat graafschap te verdedigen, aanboden, om 500 pond sterling te betalen, zoo zij het voorregt mogten hebben, om van de bescherming hunner eigendommen af te zien, en te Tilbury onder de bevelen van elizabeth te dienen.
Het tijdvak van zijnen strijd tegen de Armada was het schitterendste van de loopbaan van Sir francis drake. Van dien tijd af, ofschoon hij niets van zijne geestkracht had verloren, scheen de fortuin hem te verlaten. Zij schonk hare gunsten aan jeugdiger mededingers. In 1589 werd drake belast met het opperbevel over de grootste vloot, die uit de Engelsche havens zeilde in de dagen van elizabeth. Deze togt had ten doel om zijnen vurigsten wensch te vervullen, eene landing op de Spaansche kusten. De toebereidselen hielden hem maanden lang bezig; hij wijdde er zijnen tijd en zijnen persoonlijken invloed niet alleen, maar ook een gedeelte van zijne bezittingen aan toe. De Koningin gaf 60,000 pond sterling en zes schepen. De Hollanders verleenden hem insgelijks hulp in manschappen en schepen. Maar het waren reeders en bijzondere personen, die het meeste geld gaven. De geheele natie was als bezeten door den wensch, om de Spanjaarden in hun eigen land te bestrijden. Op de twintigduizend soldaten en matrozen, waaruit de expeditie bestond, telde men elfhonderd Edellieden, waaronder leden van al de adellijke geslachten van Devon en Cornwallis. Doch dergelijke ondernemingen, half van staatkundigen, half van partikulieren aard, hoe goed ook bestuurd, gelukten zelden. Deze vooral was niet gelukkig. Eerst zag drake zich eene gansche maand te Plymouth opgehouden, waar hij vruchteloos de versterking en den voorraad wachtte, die hem beloofd waren. Vervolgens verschilde norris, de bevelhebber der troepen, ongelukkig van hem ten aanzien van het punt der kust, waar men zich moest ontschepen. Ondanks den tegenstand van den Admiraal, koos hij Corunna. Men verloor verscheidene dagen in bloedige gevechten, die geenen anderen uitslag hadden, dan dat zij de
Engelschen voor de eerste maal leerden, dat de

{==379==} {>>pagina-aanduiding<<}
Spanjaarden zich uitstekend wisten te verdedigen, zoo dat te pas kwam. Drake en norris landden vervolgens te Peniche, trokken, zonder tegenstand te ontmoeten, tot aan Lissabon, en vermeesterden de voorsteden. De oude muren der stad waren hare eenige verdediging; maar de aanvallers hadden geen geschut, zelfs geen enkel veldstukje, om een der poorten open te schieten. Hetgeen evenwel waarschijnlijk eene grootere teleurstelling was voor de soldaten en reeders, was de tegenwoordigheid van Don antonio, prior van Crato, wiens aanspraak op den Portugeschen troon men heette te willen doen gelden. Men kon nu met schik de voorsteden niet plunderen. ‘Zoo wij als vijanden in het land getrokken waren,’ zegt een schrijver van die dagen, ‘dan zouden onze soldaten aan niets gebrek hebben gehad. Waarom hebben wij de voorsteden van Lissabon niet geplunderd! Wij zouden rijk zijn geworden.’ Niet kunnende vechten of plunderen, trokken norris en de jonge Graaf van essex, die als vrijwilliger den togt medemaakte, naar het eskader van drake terug, dat te Cascaés voor anker lag. De Admiraal had hun beloofd, dat hij den Taag zoude opzeilen, om hun te hulp te komen; maar hij kon zijn woord niet gestand doen, omdat hij op onoverkomelijke moeijelijkheden stuitte. Gedurende zijn verblijf te Cascaès nam hij eene vloot schepen met graan geladen, bestemd tot voorraad voor eene nieuwe Armada. Na nog eenige onbeduidende ontmoetingen keerde het eskader naar Plymouth terug. Zesduizend manschappen waren er bij omgekomen; de overigen werden afgedankt en ontvingen ieder vijf schellingen; ‘eene som,’ zegt hackluyt, ‘die als
veel grooter werd beschouwd, dan die, welke hun toekwam.’ En toch verbeeldde het publiek zich, camden verzekert het, dat drake eenen ontzettenden buit had gemaakt.
In 1595 ondernam drake zijne laatste reize. Hij had tot medgezel bij dezen togt den grijzen Sir john hawkins, die toen omstreeks tachtig jaren oud was. Wat kon dien grijsaard bewegen, om zich nogmaals aan de gevaren der zee bloot te stellen? Was het de zucht naar avonturen, die nooit uitgedoofd wordt bij den mensch, wien zij doorgloeit? Was het de begeerte om zijnen zoon te bevrijden, die toen gevangen was in Zuid-Amerika? Men weet het niet. De vloot kwam in September 1595 in Westindie. In het gezigt van Porto-Rico namen de Spanjaarden een zijner schepen;

{==380==} {>>pagina-aanduiding<<}
de oude hawkins was er bitter bedroefd over. Drake en zijne medgezellen tastten, met hunne gewone stoutmoedigheid, verscheidene der voornaamste Spaansche havens aan in de golf van Mexico; maar overal vonden zij de vijanden op hunne hoede en gereed tot krachtigen tegenstand. Te San Juan de Puerto Rico doodde een kogel twee officieren van drake in zijne kajuit, en nam vervolgens onder hem den stoel weg, waarop hij eene kan bier zat te drinken. De tijd van overrompelingen en van zegepraal was voorbij.
Te vergeefs beproefden de Engelschen op Panama aan te rukken, zij werden met verlies teruggeslagen. Daarbij oefende het klimaat op hen zijnen verderfelijken invloed. Drake, wiens sterk gestel nimmer was aangetast, werd ziek. De buikloop nam met zijne gewone hevigheid toe. Weldra had men geene hoop meer, om hem te behouden. Een uur vóór zijnen dood stond hij op, kleedde zich en mompelde eenige onzamenhangende woorden. Men bragt hem weder te bed, waar hij oogenblikkelijk den adem uitblies. Zijn lijk werd in dezelfde baai van Porto-Bello begraven, waar 140 jaren later zoo velen zijner landgenooten hun graf vonden.
Drake is misschien de eerste der beroemde Engelsche zeelieden, wiens karakter, om zoo te spreken, geheel den geest van zijn beroep ademt, die zich zelven in de zeedienst eenen rang heeft verworven, die door en voor haar heeft geleefd en haar al zijne krachten en al zijne vermogens heeft toegewijd. In zijne goede en in zijne slechte hoedanigheden, althans voor zoo veel wij hem kennen, is hij een type, een model, dat later dikwijls is nagevolgd. Hij bezat die hooghartige ijdelheid, eigen aan menschen, die naar populariteit streven, zeker zijn van hunne talenten, trotsch daarop, dat zij zich door zich zelven alleen uit eenen lagen stand tot eene schitterende hoogte hebben verheven, en die meenen, dat het geluk met onverbrekelijke banden aan hunne triumfkar is verbonden. Intusschen, indien de voorspoed hem vermetel maakte, de tegenspoed benevelde zijn verstand niet, noch sloeg zijnen moed ter neder. Zijne vijanden hebben beweerd, dat hij niet de minste tegenstreving kon dulden; doch het blijkt, dat er altijd tusschen hem en zijne ambtgenooten eene opregte hartelijkheid heeft bestaan. Zijne betrekkingen tot zijne ondergeschikten moesten van moeijelijken aard zijn; want te dien tijde was de krijgstucht

{==381==} {>>pagina-aanduiding<<}
bij dergelijke ondernemingen, waarbij de meeste officieren even groot belang hadden als hun aanvoerder, zoo zwak, dat iedere daad van gezag als eene soort van beleediging werd beschouwd. Drake schijnt de kunst te hebben verstaan, om zijnen eigenen wil te doen, terwijl hij het voorkomen had van zich te laten leiden door gevoelens, met de zijne strijdig. ‘Hij luisterde naar ieders raad,’ zegt prinn, ‘maar hij volgde slechts zijn eigen hoofd.’
Barrow heeft ons over het huiselijke leven van Sir francis drake niets nieuws medegedeeld. Hij was twee malen gehuwd, maar had geene kinderen. Hij verzamelde een groot fortuin, dat hij met spaarzaamheid bestuurde. Zijn neef francis drake erfde de schoone abdij en landerijen der monniken van Buckland, gelegen tusschen Tavistock en Plymouth, die de Admiraal van de grenvilles gekocht had voor het goud der Spanjaarden. Ondanks het spreekwoord: gestolen goed gedijt niet, is Buckland tot aan 1794 in de familie van drake gebleven, toen de laatste Sir thomas drake stierf.
Overigens had drake een gedeelte van zijnen rijkdom besteed tot eene weldadige stichting en tot de volvoering van een werk van algemeen nut. De kas van Chatham, door hem en hawkins gesticht en nu met het hospitaal van Greenwich vereenigd, heeft van hare oprigting tot op onze dagen pensioenen betaald aan een aanmerkelijk aantal gekwetste of arme zeelieden. Daarenboven liet hij op zijne kosten, uit mildheid en op speculatie beide, de beroemde waterleiding maken, die het water naar Plymouth brengt. Deze werd zoo snel voltooid, dat het water, zoo men eene volksoverlevering wil gelooven, nadat Sir francis drake een verdrag met den Duivel had gesloten, even snel van de bron naar Plymouth vloeide, als zijn paard liep. Zoo gaat het in de wereld! Was het onnatuurlijk, dat de eerste der Engelsche zeehelden, de eerste, die de wereld rondzeilde, even als de eerste Engelsche boekdrukker, door de menigte als een toovenaar werd beschouwd?


{==382==} {>>pagina-aanduiding<<}

De weduwe van den serjant.

(Vervolg van bl. 362.)

III.

‘Er zijn lieden,’ dacht Sir richard den ochtend na lucy's bruiloft, ‘die er toe geschapen zijn, om in armoede en laagheid te verkwijnen, en die alle pogingen, welke men aanwendt, om hen uit dien toestand te verlossen, weêrstreven. Lucy wilde volstrekt arm en ongelukkig zijn. Welnu, zij zij het dan!’
Maar ondanks deze drogredenen moest hij toch eindelijk erkennen, dat lucy, indien al niet de voordeeligste, dan toch de vereerendste partij had gekozen, en zoo kwam hij dan in zijne overpeinzingen op de vraag, waarom bij zelf lucy niet getrouwd had. Ontegenzeggelijk zou men hem daarover algemeen gelaakt hebben; maar de Engelsche excentriciteit had zich wel over andere dingen heengezet, om hare luim te wille te zijn; daarenboven was hij immers rijk genoeg, om den rijkdom van anderen volstrekt niet noodig te hebben. Het onderstelde geluk van den soldaat sommers maakte al zijnen nijd gaande, en veranderde zijne neiging, die, wanneer zijne vroegere aanzoeken geslaagd waren, zeker slechts van voorbijgaanden aard geweest zoude zijn, in den diepsten, gloeijendsten hartstogt. Hij hield zich vast overtuigd, dat eigenlijk hij zelf het geweest was, dien lucy beminde, en dat, wanneer hij haar slechts stelliger van huwelijk gesproken had, zij aan hem veeleer, dan aan sommers, hare hand gegund zou hebben. Eindelijk kwam het zoo verre, dat eene soort van bijgeloof zich in zijne liefdedrift voor lucy mengde, zoodat hij geheel zijn geluk aan haar gebonden waande, en in haar den Engel zag, die bestemd was zijn leven te beschermen, te verlengen, en het met de rozen van vreugd en vergenoegen te omkransen. Vol van zulke denkbeelden, wilde hij het jonge paar weder naderen; maar God verwijderde dit gevaar van lucy en van haren gade. Sir richard poogde vervolgens sommers door weldaden aan zich te verbinden; hij nam hem in zijne bijzondere hoede, deed deszelfs verdiensten gelden, en wist hem weldra bevordering te verschaffen. In korten tijd werd

{==383==} {>>pagina-aanduiding<<}
sommers tot korporaal en daarna tot serjant verheven. De tijd, die voldanen hartstogt verzwakt en vernietigt, blaast daarentegen menigmaal bedwongen hartstogt tot nieuwen en sterkeren vuurgloed aan. Lucy werd moeder. De luitenant begreep, dat deze nieuwe band haar onherroepelijk aan haren gade boeijen zou. Zijn hartstogt groeide aan, en werd nog onweêrstaanbaarder dan te voren. De eenzaamheid, welke hij zocht, en het zwijgen, waartoe hij gedwongen was, vermeerderden de vlam, die hem verteerde, en bragten hem eerlang in eenen waarlijk beklagenswaardigen toestand.
Er is te Woolwich, gelijk wij hierboven reeds verhaald hebben, eene artillerij-kazerne, waarin vier- tot vijfduizend man verblijf kunnen houden. Tegen haar over ligt, op een der hoogste punten van de stad, eene militaire akademie, en zuidwestelijk, in het lagere deel der stad, het mede door ons vermelde koninklijke depot van krijgsmateriëel, in welks midden het groote waterbekken wordt gezien, hetwelk tot proefneming met nieuwe uitvindingen, en vooral met die in het genie- en krijgswezen, gebruikt wordt. Sedert Europa den vrede geniet, beijvert men zich, om den oorlog, wanneer hij eens weder moest uitbarsten, nog moorddadiger dan ooit te voren te maken. Engeland vooral legt zich te dezen aanzien op onvermoeide navorschingen toe; het zoekt naar middelen, om geheele regementen, geheele vloten, als met éénen slag te kunnen vernielen. De Congrevische brandpijlen, het Grieksche vuur, dingen, welker bruikbaarheid niet te loochenen is, moeten, zoo mogelijk, als verouderd, ter zijde gesteld worden, omdat zij al te zeer bekend geraakt zijn en door iedereen worden gebezigd.
Stoom is de beweegkracht, welke men bij de nieuwe vernielingswerktuigen wel voornamelijk in aanwending wil brengen, en weldra misschien zullen wij er toe gekomen zijn, om te herhalen, wat de krijgslieden uit de middeleeuwen zeiden, toen het buskruid uitgevonden was: ‘Binnen kort zal dapperheid een overbodig ding worden!’ Inderdaad, wat kan de grootste heldenmoed baten tegen een werktuig, dat in staat is dertig of veertig morgen lands te bestrijken, en de muren eener vesting even gemakkelijk te doen instorten, als de adem van een kind een kaartenhuis overhoop werpt?
Sir richard's Kolonel hield zich vlijtig met het uitden-
{==384==} {>>pagina-aanduiding<<}
ken van soortgelijke werktuigen bezig; hij deed branders bouwen, bommen vervaardigen, welker uitbarsting in sterkte toenam, wanneer men ze onder water springen liet, eene soort van helsch werktuig, menigmaal maar al te gevaarlijk voor den nog niet genoeg ervaren werkman, die daarmede proeven nemen wilde of liever moest - proeven, tot welke het Royal military repository de geschiktste plaats was, en welker gevaarlijkheid Sir richard, bij zijne kunde in het vak, volkomen wist te beoordeelen.
Op zekeren dag, drie jaren vóór den tijd, waarin ons verhaal begonnen is, wenschte de Kolonel de werking te beproeven van eene boot, met brandstoffen gevuld, welker vuur, door schijnsel noch rook verraden, de kracht had, het voorwerp, dat er door aangegrepen werd, even reddeloos te vernietigen, als het den vijand onmogelijk zou zijn, het gevaar te ontdekken vóór het oogenblik, waarop het niet meer afgewend kon worden. De Kolonel dacht, dat de werking heimelijk en langzaam zou zijn; Sir richard daarentegen hield zich overtuigd, dat zij, met vreeselijke snelheid, als in een oogenblik zou voortslaan, en dat eene plotselinge losbarsting den brander met de manschap, welke dien besturen moest, zou vernielen. Ondertusschen, hij kon zich bedriegen; zijn Overste was een zeer kundig man, van groote ondervinding; hij stond in voor het goed gevolg zijner uitvinding, en verlangde slechts, dat men hem eenen ervaren artillerist aanwees, die het werktuig zou kunnen besturen. De jonge officier beval tot zulk eene dienst aan zijnen Kolonel den serjant sommers. De proef werd genomen, en de serjant vond daarbij - den dood.
Richard, tegen wien geen beschuldiger kon optreden, tegen wien lucy zelve geene verdenking had, voelde nogtans in het binnenste zijner ziel, hoe hij schuldig was aan moord, en om de stem van zijn geweten zoo veel mogelijk tot zwijgen te brengen, nam hij het vast besluit, op alle mogelijke wijs voor des serjants weduwe te zorgen, haar rijk te maken, en haar kind, door hem een wees geworden, te beschutten. Hij liet een jaar voorbijgaan, en alstoen hernieuwde hij, ofschoon even vruchteloos, zijne vroegere aanzoeken om lucy's gunst, evenwel nog steeds zonder van huwelijk te spreken, waartegen zijn hoogmoed zich met onweêrstaanbaar geweld verhief. Een Engelschman huwt eene tooneelspeelster, eene danseres, eene zangeres, eene vrouw,

{==385==} {>>pagina-aanduiding<<}
welke de algemeene oplettendheid tot zich trekt, die door de menigte bewonderd en toegejuicht wordt; maar hierin drijft hem dan ook menigmaal eene soort van trotschheid; doch trotschheid vindt geene voldoening hoegenaamd, wanneer een man de gade eener arme weduwe wordt, die door hare behoefte gedwongen geweest is, de opvoedster van het kind eens rijken fabrikants te worden.
Ondertusschen had Sir richard's karakter sedert sommers' dood eene groote omwenteling ondergaan; zijne opgeruimdheid was weg, en zijne vrolijke luim had plaats gemaakt voor dien, den Britten eigenen, trotschen ernst, van welken Sir richard als een waar toonbeeld kon gelden. Schuldeloos voor de menschen, en zelfs in de meening van lucy, was hij toch, als david, een moordenaar voor het oog van God en voor den regterstoel van zijn eigen geweten.
Lucy weêrstond volstandig de verleidelijkste aanbiedingen. De dood van haren vader, die haar geen vermogen naliet, had haar gedwongen, in het huis van Mistress tower den post als opvoedster van den zoon dier dame op zich te nemen en haar eigen kind aan den heer des huizes als leerling in deszelfs fabrijk over te geven.
Over al die dingen nu wilde Sir richard onder het lommer der boomen van het eenzame grasperk ernstig nadenken. Even goed en zelfs beter nog dan lucy kende hij de gevaren, aan welke de kleine dick prijs gegeven was; en ofschoon hij kort te voren den schijn gehad had, alsof hij van alles, wat om hem voorviel, niets bemerkte, had hij niettemin zeer wel den smeekenden blik gezien, dien lucy in hare sprakelooze wanhoop op hem gerigt had. Nog nimmer had zij zich met eenige bede aan hem gewend: moederlijke liefde was het, die dit wonder bewerkte. Wat moest hij nu doen? Dit was de groote vraag, waarover hij ijverig met zichzelven te rade ging. Wroeging had zijne trotschheid, zoo al niet verwonnen, ten minste getemd; en daar Sir richard zichzelven gaarne diets maakte, dat het eenige middel, om zijne misdaad weder goed te maken, was lucy te huwen, zoo had hij daartoe ook vastelijk besloten. Hij was het nog slechts oneens omtrent de keus zijner volgende levenswijs, zoodra eenmaal het huwelijk voltrokken zou zijn.
Hij kon de krijgsdienst verlaten en met zijne gade op een zijner landgoederen in afzondering gaan wonen, waar hij dan het leven van eenen landedelman kon leiden, vossen

{==386==} {>>pagina-aanduiding<<}
jagen, of zich met de keus van eenen sheriff of het maken van een' pudding bezig houden; of ook kon hij de openbare meening braveren, en, zonder zich door eenige andere bedenking te laten terughouden, zijne vrouw al de voorregten doen genieten, welke hij haar bieden kon. Zijn levendige geest dreef hem, den laatsten uitweg in te slaan, en inderdaad zou het hem een waar genoegen geweest zijn, den aristocratischen geest van den maatschappelijken kring, waarin hij zich bewoog, trots te bieden; hiertoe echter was het noodig, zich op eenen onafgebroken kampstrijd voor te bereiden, en de onophoudelijke spot- en stekelredenen, welke hem wachtende waren, bedaardelijk te verdragen. Sir richard wist, en hij zelf was er een sprekend bewijs van, dat trotschheid in 's menschen hart nimmer sterft, en dat men altijd zeggen zou: ‘Mevrouw grandville is eene voortreffelijke dame; maar weet gij wel, dat zij vroeger bediende bij den fabrikant tower geweest is?’
Ondanks deze onaangename uitzigten had Sir richard toch besloten de echtgenoot van lucy te worden, waarbij hij den trotschen ernst poogde te bewaren, die hem tot eene tweede natuur geworden was; een masker, dat ook voortreffelijk bij zijn besluit paste. In het ergste geval kon het overigens slechts op een of twee duëllen uitloopen; dan volgden rust en vrede van zelf.
De avond was gevallen. De Luitenant dacht, dat nu wel het gelag zijner krijgsmakkers ten einde en dat het dus tijd zou zijn, naar het huis zijner bloedverwanten terug te keeren, om aldaar, gelijk hij beloofd had, de thee te gaan gebruiken. Toen hij het huis naderde, meende hij lucy te ontwaren, die een kind aan de hand leidde en naar het fabrijkgebouw ging; doch de duisternis belette hem, personen en voorwerpen duidelijker te onderscheiden.
‘De fabrikant,’ dacht hij, ‘zal menschelijker geweest zijn, dan ik van hem verwachtte; hij zal de arme vrouw veroorloofd hebben, haren zoon te zien, en dezen brengt zij nu naar de fabrijk terug, nadat zij hem omarmd en zich overtuigd heeft, dat hij niet gekwetst is.’
Het verlangen, om de beminde vrouw te spreken, dreef hem, zijne schreden te versnellen. Weldra meende hij te bespeuren, dat het kind niet de kleine dick, maar de jonge alfred tower was, en dat lucy eenen omweg nam, die haar van de fabrijk verwijderde. Hij wilde haar nu met

{==387==} {>>pagina-aanduiding<<}
zijne tegenwoordigheid niet lastig vallen, en ging daarom snel in huis, waar hij Mistress tower opzocht. Hij vond deze in het bezoekvertrek en alleen. Nadat de thee gezet was, besloot Sir richard, aan zijne bloedverwante, welke hij genegenheid en achting toedroeg, zijn geheim te openbaren; maar, daar hartstogten elkander weêrkeerig begrijpen, verblindde hij zich niet omtrent de drijfveer der oplettendheden, waarvan hij het voorwerp was.
‘Mijne lieve Mevrouw tower,’ zeide hij, ‘ik ben steeds in het algemeen een vriend van kinderen geweest, en bijzonder heb ik uwen zoon, den kleinen alfred, onbeschrijfelijk lief. Mij dunkt, het zou niet kwaad zijn, u daarvan een handtastelijk bewijs te geven.’
‘Hoe dat, richard?’
‘Door hem een deel van mijn vermogen te vermaken.’
‘Gij wilt hem tot uwen erfgenaam benoemen, richard?’ riep Mistress tower, luidkeels lagchende en daarbij des te meer veinzende, daar nog weinige uren geleden ditzelfde onderwerp zoo ijverig tusschen haren man en haar besproken was. ‘Maar gij zijt nog jong, en dus zal hoogstwaarschijnlijk nog eene lange tijdruimte uw sterfuur van dat, waarin wij thans spreken, gescheiden houden; ook kan alfred zelfs vóór u sterven.’
‘Dit gevaar is niet groot,’ hernam Sir richard; ‘maar een grooter ligt daarin, dat menigmaal onze denkwijs, soms ook onze pligten veranderen. Dus, bij voorbeeld, als ik eens huwde en vader werd, dan zou het kunnen gebeuren, dat ik uwen zoon niets zou willen of kunnen nalaten; terwijl ik op dit oogenblik volle vrijheid heb, te doen of te laten wat mij goeddunkt.’
‘Beste vriend,’ zeî Mistress tower met de uitdrukking van vriendschap en dankbaarheid tot hem, ‘alfred zal, hoop ik, te eeniger tijd een welgegoed man zijn. Daarenboven heeft hij geene aanspraak om eenmaal uw erfgenaam te worden, en derhalve bid ik u, uw oogmerk te laten varen.’
‘Dat zal ik niet doen, Mevrouw! Ik wensch, dat mijne genegenheid voor alfred hem tot iets nut zij, en hiervan wil ik hem een bewijs geven, dat hem tot eene blijvende herinnering strekke. - Ik ben voornemens een huwelijk aan te gaan....’
‘Gij?’

{==388==} {>>pagina-aanduiding<<}

‘Ja, Mevrouw; ik zal met lucy sommers in den echt treden.’
Mistress tower bedwong met moeite eenen uitroep van verbazing; want nog altijd had zij gehoopt, dat richard zich door zijnen hartstogt tot zulk eenen stap niet zou laten wegslepen. De officier, die zich door zijne verklaring een drukkend pak van het hart gewenteld had, ging bedaardelijk voort: ‘Ik zal lucy sommers huwen; maar, vóór dat ik zulks doe, vermaak ik uwen zoon, alfred tower, mijn landgoed in het Schotsche graafschap Fife. Veel is het niet; slechts eene gedachtenis aan onze vriendschap, anders niet.’
Sir richard's handelwijs was inderdaad zeer verstandig. Het kleine landgoed, waarvan hij ten behoeve van zijnen jongen bloedverwant afstand deed, was van geen groot aanbelang, en maakte geene merkbare bres in zijn vermogen; terwijl dit schijnbare offer hem de genegenheid der tower's verzekerde en lucy's intrede in de familie gemakkelijker maakte. Toen de Luitenant zag, dat zijn aanbod niet van de hand gewezen werd, hervatte hij aldus zijne rede: ‘Ik hoop, lieve nicht, dat uw echtgenoot aan Mevrouw grandville niet weigeren zal, wat hij oordeelde aan lucy sommers niet te kunnen toestaan. De jonge dick behoeft nu verder geen handwerk meer te leeren, en het contract, om welks vernietiging lucy weinige uren geleden zoo dringend verzocht, zal zeker opgeheven worden.’
‘Zeker, richard, zeker!’ zeî Mistress tower met drift. ‘En om u de waarheid te zeggen, ik heb mijnen man veel te streng tegen Jufvrouw lucy gevonden; maar ik verzeker u, dat morgen alles in orde gebragt en de knaap aan zijne moeder teruggegeven zal worden.’
Juist op het oogenblik, dat deze ernstige aangelegenheid eene zoo vreedzame wending nam, trad de Heer tower de kamer binnen, en toen men hem met Sir richard's bedoelingen bekend had gemaakt, bekrachtigde hij alles, wat zijne vrouw aan dezen beloofd had. Het was laat geworden, en de jonge officier nam, met de aanmerking, dat hij lucy eerst den volgenden dag van alles kennis wilde geven, afscheid van den Heer tower en deszelfs echtgenoote, die geen van beide het gebeurde nog regt begrepen en zich daarover even zeer verbaasd als gebelgd voelden.
‘En gij hebt dan zijn Schotsche landgoedje werkelijk aan-
{==389==} {>>pagina-aanduiding<<}
genomen?’ vroeg de Heer tower, toen hij zich met zijne vrouw alleen bevond.
‘Nu ja. Zoudt gij in mijne plaats anders gedaan hebben?’
‘En Mistress lucy zal dan werkelijk met ons aan ééne tafel eten?’ ging de Heer tower voort, zonder op de vraag zijner vrouw te antwoorden.
‘Gewis, en mogelijk reeds morgen. Of hebt gij misschien lust, om met Sir richard te breken?’
Toen de Luitenant des anderen daags bij de tower's terugkwam, om de zoo lang door hem beminde vrouw, op wier lot hij, zonder dat zij het wist, zoo noodlottig eenen invloed geoefend had, met zijne oogmerken bekend te maken, vond hij geheel het huis in de uiterste verwarring. De dienstboden renden van den kelder naar den zolder, doorzochten elken hoek, kwamen en gingen, en gaven zich naauwelijks zoo veel tijd, om Sir richard, op zijne herhaalde vragen naar de reden van al deze opschudding, behoorlijk bescheid te geven.
‘De kleine alfred wordt vermist!’ riep men hem toe.
‘Sedert wanneer?’
Dat kon men hem niet zeggen. Eerst dien morgen had men zijne verdwijning ontdekt. Lucy alleen kon berigten, hoe en wanneer hij haar ontkomen was; maar zij weigerde daaromtrent iets te openbaren.
Sir richard, die zich volkomen herinnerde, lucy den avond te voren met het kind gezien te hebben, bewaarde zijne gewone ernstige gelatenheid, en nam zijnen weg naar de huishoudkamer, waar hij lucy vond, die, midden in het vertrek staande, koel en zwijgend de woedende smaadredenen aanhoorde, met welke de Heer tower haar overhoopte, terwijl Mistress tower, weenende en snikkende, de handen wrong.
‘O! zijt gij het?’ zeî de fabrikant tegen den binnentredenden richard. ‘Goed, dat gij komt! Naderbij! nader! Misschien, gelukt het u, dit wijf, ik wil zeggen Mistress sommers, tot spreken te brengen.’
Sir richard bemerkte duidelijk, dat lucy vóór zijne komst niet alleen aan de ergste scheldwoorden, maar misschien wel aan dadelijke mishandeling van den kant des Heeren tower onderworpen geweest was, en dat zijn verschijnen, of eigenlijk de daardoor bewerkte herinnering aan de gift van het landgoed in het graafschap Fife, eene schijn-
{==390==} {>>pagina-aanduiding<<}
bare verandering in het gedrag van den fabrikant te weeg bragt. Had hij er nog aan kunnen twijfelen, zoo zou lucy's bleekheid, en de bijna smeekende blik, dien zij op hem wierp, hem alle onzekerheid daaromtrent benomen hebben.
‘Sir richard,’ vervolgde de Heer tower, ternaauwernood in staat zijne woede te betoomen, ‘maak gij toch, dat die dáár zegge, waar mijn kind is! Ik heb het haar toevertrouwd en eisch het van haar terug.’
Er lag in lucy's gelaat, in de onbewegelijke strakheid harer trekken, en zelfs in hare bleeke kleur, geene uitdrukking van boosaardigheid; maar toch sprak uit dezelve iets, dat op eene volvoerde wraak duidde, en tevens te kennen gaf, dat die wraak haar volkomene voldoening en bevrediging verschaft had.
‘Leeft mijn zoon nog?’ riep Mistress tower sidderend uit. ‘O lucy, zeg mij ten minste, dat hij nog leeft!’
‘Lucy,’ begon Sir richard, na een oogenblik zwijgens, ‘lucy is niet in staat, alfred het geringste kwaad te doen.’
‘Ik dank u, Mijnheer!’ zeî lucy, zich tot denLuitenant wendende.
‘Maar, wat hebt gij dan met hem gedaan?’ viel de Heer tower haar in de rede.
‘Ik heb uwen zoon behandeld, als gij den mijnen!’
‘Waar is mijn kind, lucy? Waar is alfred?’ jammerde Mistress tower, biddenderwijs de handen wringende.
‘Hij is leerling in de fabrijk!’
Bij deze woorden zonk Mistress tower op haren stoel in onmagt, terwijl de Heer tower, door Sir richard gevolgd, naar het fabrijkgebouw snelde.

IV.

Lucy had, toen zij daags te voren ondervond, dat al haar smeeken bij den trotschen en ongevoeligen fabrikant vruchteloos was, met wraakzucht in het hart de kamer verlaten en gezwegen om zich niet te verraden.
Het was waar, dat men zonder verlof in de fabrijk van den Heer tower niet toegelaten werd, maar dit verbod gold niet iedereen en was daarenboven ligt te ontduiken. Eene fabrijk is geene gevangenis; het werkvolk komt en gaat, en hoe streng ook aan hunne vrouwen en dochters de toegang ontzegd was, werd dit bevel dagelijks overtreden, ja zelfs openbaar geschonden. Er was inzonderheid een uur,

{==391==} {>>pagina-aanduiding<<}
waarin de portier geloofde, dat het stilstaan van het werk zijn opzigt minder noodig maakte; alsdan zorgde hij voor zijne eigene aangelegenheden, begoot zijne bloemen, bewaakte zijn roastbeef, en ging zelfs in eene naburige kroeg een glas gin (*) drinken. Dit alles wist lucy. Zij wist daarenboven, dat, wanneer zij, die in huurdienst bij den fabrikant stond, verlangde haren zoon te mogen zien, zij strenger in het oog gehouden en minder ongehinderd zou zijn dan iedere andere der vrouwen. Desniettemin was het echter ook haar niet onmogelijk, berigten van den kleinen dick te bekomen, ja zelfs hem te zien; en dat lucy de vernietiging van het met den Heer tower gesloten leercontract zoo dringend verzocht, geschiedde juist omdat zij te weten gekomen was, hoe haar kind behandeld werd.
Lucy's wraak was niet moeijelijk uit te voeren en bestond in het volgende. Zij nam den kleinen alfred met zich, voornemens hem in de fabrijk te brengen. Aanvankelijk vond dit voornemen bij hem geene de minste verhindering: het kind volgde haar zonder mistrouwen. Maar het onverwachte verschijnen van Sir richard, dien ook zij wèl bemerkt had, maakte haar ongerust, en reeds was zij op het punt, om de uitvoering van haar ontwerp tot eenen volgenden dag te verschuiven en weder om te keeren. Doch haar zoon leed! Deze gedachte gaf haar haren moed terug; zij stond stil, ging weder naar de fabrijk, en trad eindelijk, met den kleinen alfred aan de hand, het binnenplein daarvan op. De portier was afwezig, en dus werd zij door niemand gestuit of zelfs bemerkt.
Op het door lucy tot de uitvoering van haar voornemen gekozen tijdstip lieten de werklieden gewoonlijk voor eene korte poos hamers en vijlen rusten, om zich naar de omliggende kroegen te begeven. In de fabrijk waren slechts eenige weinigen, welken de drang van het werk, dat zij onderhanden hadden, bij hunnen arbeid vasthield, of ook eenige leerlingen, welken de afwezigheid hunner pijnigers een oogenblik verademing gunde.
Lucy, met de plaatselijke gelegenheid bekend, nam met alfred haren weg naar eenen smallen, half verganen trap,

{==392==} {>>pagina-aanduiding<<}
langs welker zijden van de muren eene groenachtige vochtigheid nederdroop. Snel steeg zij dezen trap op, en kwam half buiten adem op een portaal aan, waar zij eene deur opende, die in eene werkzaal voerde, uit welke haar eene ijskoude lucht te gemoet stroomde. In den achtergrond van dit, door eene in den muur vastgehechte lamp verlicht vertrek stond een op dit oogenblik door den werkman verlaten slijpsteen, naast welken een armoedig bedje geplaatst was, waarop de kleine dick lag te slapen.
Lucy wierp zich over den knaap heen en wekte hem met hare kussen; vervolgens ontkleedde zij ijlings den kleinen alfred, terwijl haar zoon, op haar bevel, insgelijks zijne kleederen uit- en alfred's afgelegd gewaad moest aantrekken, waarna zij dezen laatste in de gescheurde lompen van zijn' gewezen speehnakker hulde. De twee kinderen zagen elkander verbaasd maar zwijgend aan; alleenlijk stortte Mistress tower's zoon stille tranen, toen hij, wel is waar nog steeds niets kwaads vermoedende, maar vol van het gevoel, dat men zich aan zijn' eigendom vergreep, met tegenzin en leedwezen zijne fraaije kleederen aan een' ander overgeleverd zag.
‘Maar wat doet gij dan toch, lieve lucy?’ vroeg eindelijk alfred al schreijende.
Lucy sommers, die inderdaad veel goedhartigheid bezat, wilde bij deze vraag hare wraak reeds opgeven en de beide kinderen met zich terugnemen; maar een blik op haren zoon, aan wiens half ontbloot en zeer vermagerd ligchaam zij de sporen van hem den avond te voren of misschien wel dienzelfden dag toegebragte mishandelingen en slagen ontdekte, verdreef deze aandoening op nieuw uit haar anders teêrgevoelig hart, en een klaaggeschrei, hetwelk de kleine dick op ditzelfde oogenblik uitstiet, blies den gloed harer wraakzucht op nieuw tot helle vlammen aan.
‘O, moederlief, ik heb zulk een' honger!’ riep hij uit; ‘hebt gij niet een klein stukje brood voor mij?’
‘Neen,’ hernam de weduwe met vaste stem; ‘maar wij willen gaan, om brood te halen. Alfred zal intusschen hier blijven.’
‘Ach, lieve, beste lucy,’ snikte deze, ‘neem mij ook mede en laat mij hier niet alleen!’
Lucy, die den kleinen alfred aan onvoorwaardelijke gehoorzaamheid gewend had, gaf hem geen antwoord, maar

{==393==} {>>pagina-aanduiding<<}
wees hem met de hand, dat hij op het door dick verlatene bedje zou gaan liggen, en verliet met haren zoon het vertrek. Op den trap ontmoette hun pegg, de slijper, dick's leermeester of liever tiran. Toen het kind hem gewaar werd, klemde het zich angstig aan zijne moeder vast. Pegg was een volkomen toonbeeld dier ongelukkigen, die, door de ongevoelige zelfzucht der Engelsche geldwolven tot wanhoop gedreven, in den rang van het redelooze vee neêrzinken. In Engeland geldt de rijke alles, de arme niets. Zoo moet dan wel een mensch, nadat hij de zekerheid bekomen heeft nimmer rijk te kunnen worden, afstand doen van zijn aandeel aan het feestbanket des levens, gelijk de dichters het noemen, en zich getroosten, slechts als overbodig stuk in het raderwerk der maatschappij beschouwd te worden. Dit nu begrijpen de behoeftigen in Engeland volkomen, en in de overtuiging, dat het leven geene redelijke genoegens voor hen hebben kan, geven zij zich aan alle mogelijke buitensporigheden over, velen zelfs wel met het opzettelijke oogmerk, om er des te spoediger een einde aan te maken.
Pegg was een droogslijper (a grinder); hij gaf op zijnen slijpsteen aan de Engelsche stalen vorken het vereischte polijsel, en kon niet veel meer dan vijfendertig jaren oud zijn.
Het fijne stof, dat, door het slijpen, van den steen, als ook van het metaal, losraakt, vermengt zich met de lucht en dringt bij het inademen in de longen van den werkman. Hierdoor wordt op de gezondheid een doodelijke invloed geoefend. Die genen onder het werkvolk, welke dit kwaad het langst weêrstaan, zijn de dronkaards; meer herhaaldelijk dan hunne matiger en vlijtiger arbeidsgenooten verlaten zij in den loop van den dag hunnen slijpwinkel, om eenigen tijd in de kroeg te slijten, en hoe nadeelig de gin ook zijn mag, is hij voor hunne borst nog minder schadelijk, dan het scherpe, drooge stof van den slijpsteen, met hetwelk de lucht der werkplaats bezwangerd is.
Regtvaardigheid vordert, dat men erkenne, hoe de Engelsche philanthropie naar hulpmiddelen tegen dezen verderfelijken invloed getracht heeft. Men heeft eene soort van blaasbalg uitgevonden, een' pneumatischen zuiger, die het stof opneemt en wegvoert. Maar de Engelsche werkman wilde van het gebruik dezes werktuigs niets hooren; hij trapte het met voeten en danste op de stukken rond. ‘Waartoe baat ons het leven?’ zeî hij; ‘waarom eenige dagen

{==394==} {>>pagina-aanduiding<<}
meer gevoegd bij een rampzalig aanwezen, dat toch slechts bestemd is in jammer en ellende te eindigen, zoodra de arm niet langer de kracht heeft om den hamer te zwaaijen of de voet om den slijpsteen in beweging te brengen? Dit werk brengt, juist omdat het ongezond is, nog een paar stuivers meer dan andere arbeid op; neemt men het gevaarlijke daarvan weg, zoo zal de mededinging sterker worden en het loon verminderen. Is het niet beter korteren tijd te leven en in dien tijd eenig genot meer te hebben?’ Zoo dacht ook pegg, die zijne werkplaats niet anders verliet, dan om in het wijnhuis gin te gaan drinken, dit schrikkelijke brouwsel, dat de menschen dom en krachteloos maakt en hen vóór den tijd in het graf stort.
Pegg, die met dick den geheelen dag gewerkt had, was voornemens ook gedurende den nacht zijnen arbeid voort te zetten. Zonder mededoogen voor den knaap, die hem daarbij helpen moest, had hij hem zelfs den tijd, dien hij zelf in de kroeg dacht door te brengen, niet tot rust gegund, maar hem bevolen, middelerwijl het vuur op den kleinen smedehaard te onderhouden, waarop pegg de vorken gloeijend maakte, wanneer het al te harde staal op den slijpsteen den vorm niet wilde aannemen, die voor hetzelve bestemd was.
De slijper ging lucy voorbij, bijna zonder haar te bemerken, en nam den weg naar zijne werkplaats, welker deur hij sloot, zoodra hij binnengetreden was. Toen alfred den Cycloop gewaar werd, die met bleeke tronie, woesten blik, ruigen, verwarden baard, en het rosse haar vol roet en vuilnis, hem naderde, rilde hij van angst en poogde zich onder de kaal gesleten en gescheurde deken van zijn bedje te verbergen. Pegg was dronken. Hij zag den knaap niet, en, uit den zak van zijn buis eene flesch vol van zijn' geliefkoosden drank te voorschijn halende, zwaaide hij met langzamen tred naar eene aan den muur gehechte plank, op welke hij de flesch nederzette. Vervolgens ging hij naar den haard, waarop het vuur uitgegaan was.
‘Hoe nu, geen vuur!’ riep hij uit; ‘geen vuur meer; dick! hier! Hoort ge niet, dick? Wacht, ik zal u helpen, gij galgenbrok!’
Het arme kind, bewegeloos van schrik, roerde geen lid; maar pegg, die met volle regt roem kon dragen van, gelijk hij zeide, ‘al de knepen dier kleine schavuiten’ te kennen,

{==395==} {>>pagina-aanduiding<<}
had den verborgen knaap spoedig ontdekt, trok hem bij de ooren overeind, en gaf hem met zijne breede vuisten een dozijn klappen op rug en wangen, die den beklagenswaardigen alfred, tot nog toe aan de zachtste en liefderijkste behandeling gewoon, overluid van pijn deden schreeuwen.
‘Zoo!’ zeî pegg, ‘schreeuwt ge, mijn jongen? Goed zoo, schreeuw en huil maar voort, als gij daar plezier in hebt! Het zullen de laatste slagen niet zijn, die gij voelt, eer ge een man wordt.... Maar gij zijt toch ook waarlijk een aartsdomme joris! Gij voelt, dat slagen zeer doen, en weet, dat ik ze u nimmer kwijtscheld.... Waarom hebt gij het vuur laten uitgaan?’
De kleine liep naar de deur en wilde zich wegmaken.
‘Ja, loop maar, ventje, loop maar!’ zeî pegg; ‘maar de droes mag mij halen, als je er uit weet te komen, want de deur is toe en ik heb den sleutel in mijn' zak.’
Na zich ten overvloede nog verzekerd te hebben, dat hij met dit laatste de waarheid gesproken had, blies pegg het vuur weder aan, en toen hij dit volbragt had, naderde hij den knaap op nieuw, voornemens hem op de gewone ruwe wijze aan zijn werk te zetten. De kleine hield zich met krampachtige inspanning aan de deurhengsels vast en riep: ‘Laat mij met rust, of ik zal het aan Papa zeggen.’
‘Goed gesproken, mannetje, opperbest,’ zeî pegg smadelijk.
‘Ja, en dan zal Papa u laten opsluiten.’
‘Heb je dan een' Papa? schelm! Ik dacht, dat die al lang het hoekje om was.... Doch, wèl bedacht, is het toch mogelijk.... Nu, indien uw Papa mij dan te na durft komen, werp ik hem daar in mijn kolenvuur, om hem gedwee te maken.’
‘Gij?’
‘Ja, ik! En durft gij, kwade rekel, nog een enkel woord verder tegenspreken, zoo gaat gij er nog vóór hem in!’
Pegg maakte hierbij een gebaar, alsof hij den kleine wilde aangrijpen. Overmaat van angst werkt somtijds als moed. Alfred vlugtte in een' hoek der werkplaats, en riep toen, zoo luid hij kon, dat de Heer tower een boosaardig werkman wel zou weten te tuchtigen.
‘De Heer tower?’ zeî pegg.
‘Ja, mijn Papa, die uw heer is.’
‘Uw Papa is dan de Heer tower?’
Dick en alfred waren van eenerlei grootte, bijna van

{==396==} {>>pagina-aanduiding<<}
gelijken ouderdom, en hadden beide blond haar; ondanks deze gelijkheid echter zou pegg ligtelijk bemerkt hebben, dat er eene verwisseling had plaats gegrepen, zoo niet de dronkenschap zijne gedachten eenigzins verward en als 't ware eenen sluijer over zijn gezigt getrokken had. Gemeen en laag in zijne denkwijs, en noch het bijzonder karakter van zijnen heer, noch ook, veel minder, de reinheid van zeden der serjantsweduwe kennende, of in staat dezelve te begrijpen, meende hij, dat zijn leerling, wien hij zoo even eerst een duchtig pak gegeven had en misschien zoo aanstonds nog eens geven zou, hem in zijne kinderlijke onnoozelheid het geheim zijner geboorte ontdekte.
‘Zwijg, kanalje!’ brulde hij alfred toe. ‘Ik behoef uwe historietjes niet te weten. Des te erger of des te beter voor uwe moeder, wanneer het waar is, wat gij zegt.’
Ondanks zijne ruwheid, was pegg toch in zijn hart blijde, dit berigt bekomen te hebben. Was zijn leerjongen werkelijk een kind van den fabrikant, zoo moest hij hem natuurlijk omzigtiger behandelen, wijl anders de knaap eens in ernst over zijne slechte behandeling bij den Heer tower zou kunnen klagen, en hem bewegen, den pijniger van zijnen zoon uit zijne dienst te jagen.
‘Dus zijt gij dan wis en zeker de zoon van Mijnheer tower?’ vroeg hij den knaap.
‘Ja. Doe die deur open en breng mij bij mijn' Papa, die er u een guinje voor geven zal.’
‘Oho! zoo is het niet gemeend!’ hernam pegg. ‘Uw vader weet, dat gij hier in de leer zijt, en wil, dat gij een duchtig werkman worden zult, even als ik.... Dus, voorwaarts, jongen; daar is het trektouw, frisch aan het werk!’
Dit zeggende, wees pegg op het zwarte touw, waarmede de blaasbalg der smidse in beweging gebragt werd. Alvorens echter den arbeid te beginnen, wilde hij den leerjongen, dien hij nu, al ware het dan slechts als den basterdzoon van zijnen meester beschouwde, eene soort van oplettendheid betoonen, om daardoor de gunst van den knaap te herwinnen. Daar er nu, naar pegg's meening, op aarde geen grooter geluk bestond, dan gin te kunnen drinken, en de fabrijkjongens de uitgeleerdste dieven zijn, wanneer het er op aankomt om uit de flesschen der gezellen te snoepen, nam hij de flesch en twee glazen van de muurplank en vuldede kelken tot aan den rand.

{==397==} {>>pagina-aanduiding<<}

‘Kom, frisch! drink eens, jongetje!’ zeî hij tegen alfred, hem een der glazen toereikende, ‘op uwe gezondheid en op die van uwen vader.’
Alfred, wiens keel door het schreijen en schreeuwen droog geworden, en die door den gloed der kolen op den haard, welke thans de werkplaats met eene drukkende hitte begon te vullen, dorstig geworden was, nam, door de kleur van den jenever, dien hij voor water hield, misleid, het glas, en slokte snel, zonder de sterkte van het vocht te vermoeden, een goed deel daarvan naar binnen. Pegg had intusschen zijn glas met ééne teug geledigd, en toen hij bemerkte, dat het kind niet zoo rad als hij met zijn aandeel klaar was, zeide hij: ‘Moed, mijn jongen! naar beneden er meê, en geen zoo'n leelijk gezigt getrokken. Drink maar uit; er is nog meer in de flesch.’
Maar alfred, wiens keel de gin bijna verbrand had, was niet in staat een woord uit te brengen. De werking van den drank was snel, ja bijna oogenblikkelijk. Een onnatuurlijke, koortsachtige gloed begon in de oogen van het kind te branden, zijn gezigt werd met purper overgoten, zijne handjes beefden, en aan pegg, wilde hij het kostelijke vocht niet over den grond zien stroomen, bleef niets anders over, dan snel het glas te grijpen en hetgeen er in gebleven was zelf uit te drinken. Alfred's hoofd waggelde van den eenen kant naar den anderen; zijne knieën knikten; eindelijk zeeg hij bewusteloos en als dood op den grond.
‘Nou, die heit hem duchtig!’ zeî pegg bij zichzelven; ‘zulk een dreumis kan naauwelijks zoo veel drank verdragen, als in een' notendop gaat. Gek was het van mij, dat ik mijnen kostbaren jenever zoo verkwistte; beter had ik gedaan, den jongen een paar stuivers voor koek te geven.’
Intusschen toonde pegg, ondanks zijne gemeene ruwheid, eene zekere zorg voor den beschonken knaap, ongetwijfeld wijl hij zelf, als dronkaard, bij ondervinding wist, hoe zeer hij in dien toestand de hulp van anderen behoefde. Door dit gevoel van medelijden bewogen, hief hij den armen jongen van den grond, legde hem op het bed, breidde de oude deken daarover uit, en gunde hem toen de zoo noodige rust.
Naauwelijks had hij dit werk van barmhartigheid verrigt, of hij zelf begon de werking zijner herhaalde libatiën te bespeuren. Het kwam hem voor, als draaide zich de slijpsteen van zelf; vervolgens meende hij, in het midden van zijn

{==398==} {>>pagina-aanduiding<<}
kolenvuur, duizend vurige draken en salamanders te zien wemelen en elkander bevechten. Hij wilde zich op een' slechten stroomatten stoel, die twee stappen van hem verwijderd stond, nederzetten; doch hij waggelde, en, nog eer hij zijn oogmerk bereikt had, viel hij met een' doffen slag insgelijks op den grond, waarna terstond een diepe slaap zijne zinnen bemagtigde.
Wanneer aan iemand de ondeugd van het jeneverdrinken tot eene gewoonte geworden is, slaapt hij noch lang noch rustig. Zoo werd dan ook pegg na eene korte poos wakker, verstijfd door de koude van den steenen vloer, die hem tot legerstede gediend had. Toen hij allengskens zijne bewustheid herkregen had, en bemerkte, dat zijn leerjongen nog altijd op zijn bedje lag te slapen, begon zijn geest zich met eenige overpeinzingen bezig te houden, die voor zijne eigenliefde niets minder dan vleijend waren.
‘Die kleine deugniet,’ zeî hij bij zichzelven, ‘heeft den spot met mij gedreven. Hij is even min de zoon van den Heer tower als de mijne. Dat was er weêr een van de duizend flouzen, welke de leerjongens verzinnen, om van werken vrij te raken..... Doch geduld maar, geduld! Men kan slijper pegg wel wat op de mouw spelden, als hij eens een slokje boven den dorst gedaan heeft; maar is hij nuchteren, dan is pegg slimmer dan al de leerjongens van Woolwich en van Londen te zamen.’
Hij wierp eenen blik op den haard, welks gloed op nieuw gedoofd was; vervolgens zocht hij, met een gramstorig gezigt, zijn verstrooid gereedschap bijeen. Hij moest den verloren tijd weder inhalen, en, daar hem hierbij de hulp van zijnen leerjongen noodiger was dan ooit, zoo wekte hij hem met een' duchtigen schop.
‘Op, jongen! genoeg geslapen! marsch, voort, aan het werk!’
De arme kleine lag nog in diepen slaap, maar met een brein, door den gebruikten drank aan het gisten; hij droomde, dat hij zijne beste kleederen aan had en op een grasperk, vol van de fraaiste bloemen, vrolijk met spelen bezig was. De van pegg ontvangen schop wekte hem op eens uit droom en sluimering. Met een' luiden schreeuw vloog hij overeind, en toen, in plaats van lucy's vriendelijke gedaante, welke hij in zijnen slaap gewaand had te zien, de rosse haren en het nog van den half uitgeslapen roes roodgloeijende

{==399==} {>>pagina-aanduiding<<}
gezigt van pegg hem tegengrijnsden, verborg hij zijn hoofd in zijne handen. Pegg, aan zulke wonderlijkheden niet gewoon, pakte hem bij de armen en zette hem vrij onzacht op zijne voeten.
‘Dick,’ zeide hij, ‘doe uw werk!’
De verbaasde en sidderende knaap wist niet, wat hij doen moest, toen pegg, die middelerwijl het vuur weder aangemaakt had, zich aan den slijpsteen zette en dien met ziju' voet in beweging bragt.
‘Daar is mijn tang,’ zeî deze; ‘dick, mijn hamer!’
Alfred gehoorzaamde niet aan het bevel. Pegg, die nog altijd dacht, dat de knaap hem voor het lapje gehouden had, en misnoegd was, dat hij drie of vier uren had verloren, barstte in een' verschrikkelijken, ja bloedgierigen toorn tegen den armen kleine los. De velerlei folteringen, welke de werklieden den onder hun bestuur geplaatste knapen aandoen, zijn zoo wreed als ongeloofelijk. Wij zullen er hier slechts eenige vermelden: Een zweep met knoopen, stijgriem, een stok, of ook een hamer, tang, staaf ijzer, wat hun het eerst onder de handen komt, dient tot werktuig van tuchtiging; is er niets dergelijks, zoo wordt de leerling met vuistslagen en schoppen overladen. Op het oogenblik, dat de werkman een witgloeijend ijzer uit het vuur haalt, om het op het aanbeeld te leggen, is hij gewoon, het alvorens op den vloer te stooten, en laat eenen regen van vuurvonken daarop afspatten, die op den vochtigen grond terstond uitgaan. Somwijlen nu, wanneer hij eenen leerling straffen wil, laat hij dezen vuurregen op hem nederkomen; de gloeijende ijzersprankels vallen dan op de handen, op het gezigt, op de naakte borst van den armen jongen, of zij blijven in de plooijen van zijn openstaand hemd hangen, en hij mag zien, hoe hij er zich van bevrijdt.
Zoo was dan ook nagenoeg de behandeling, welke pegg zich tegen den zoon van den Heer tower veroorloofde, en welke de kleine dick nu acht dagen lang had moeten ondergaan. Lucy was volkomen gewroken; zij was het meer dan zij gehoopt, ja oneindig meer dan zij gewild had. Het arme kind, welks klagen en schreijen de woede van zijnen pijniger niet vermogten te vermurwen, zonk eindelijk, onder de mishandeling bezwijkende, in onmagt aan deszelfs voeten neder.
‘Het is uitgemaakt,’ zei pegg bij zichzelven, ‘de jongen

{==400==} {>>pagina-aanduiding<<}
deugt tot niets; ik zal den Heer tower verzoeken, er mij een' anderen in de leer te geven.’

(Het vervolg en slot hierna.)




De handschoen geworpen.

Hoezeer ik den vrede beminne, voel ik mij ten strijde geroepen. Hoe gaarne ik eenen beleediger de hand ter verzoening toesteke, vind ik mij gedrongen het zwaard aan te grijpen, zonder genade toe te slaan, ja een' oorlog te beginnen, die alleen door het vernietigen mijner tegenpartij zal kunnen eindigen. Vraagt men: ‘Is het de aanhechting van Texas, de twist over het Oregon-gebied, het gedrag van daniel o'connell, de Suikerkwestie, de uitdelging der Speelbanken (op ééne na) in Duitschland, of eenig ander betwijfeld staatkundig of staathuishoudelijk punt, uit onze dagen, dat u in het harnas jaagt?’ - Ik antwoord: Neen, van al het opgenoemde, niets. Ik verklaar den oorlog aan mijne dierbare en schoone moedertaal bedervende, woorden. Ik trek het zwaard uit tegen averegtsche spreekwijzen, zoo als ik dikwijls hoor gebruiken en afgedrukt ontmoet in opstellen..... waarin men ze geenszins verwachten zou. Ik wil, tot verdelging toe, strijden tegen

Aanstalten,

een ellendig Germanisme, dat wij geenszins behoeven, daar wij het veel fraaijer woord toebereidselen hebben, dat nergens in eenig geijkt woordenboek gevonden wordt, en dat de naturalisatie niet waardig is.
Ik wil, tot verdelging toe, strijden tegen het onding

Paarl d'amour,

zottelijk gefranciseerd Hollandsch, namelijk parel-moer (moeder of omkleedsel van de parel.) De Franschen hebben hun woord voor die stof en noemen ze Nacre, nacre de perle. Ik doe dus ook onzen naburen geen onregt met de amour (liefde) uit de schelpen, waarin de parel zich somtijds bevindt, te willen verbannen hebben.
Ik wil, tot verdelging toe, strijden tegen

Zich herhalen,


{==401==} {>>pagina-aanduiding<<}

voor herstellen, naar het Hoogduitsche: sich erhohlen. Herhalen is: twee of meermalen hetzelfde doen; hoe kan men dan zich zelven herhalen? en hoe komt men zoo dwaas zulken onzin te bezigen, daar men het goede en duidelijke woord herstellen heeft, om aan te duiden: van eene krankte volkomen genezen, iets, dat gebroken was weder geheel maken, onmin in vrede doen veranderen, enz.
Ik wil, tot verdelging toe, strijden tegen het verwarren van hen en hun, van werd en wierd, van zelf, zelve en zelven, dat, als valsche toonen in demuzijk, het oor kwetst van den beter onderrigte. Dewijl het schijnt, dat grammaticale lessen in deze geen genoegzaam nut doen, of niet naar behooren begrepen worden, zij het mij vergund, zonder die lessen aan te halen, eene poging te wagen, om door minkundigen wèl verstaan te worden. Ik zeg dan eenvoudiglijk:
1) Hen is een onbepaald getal, b.v. menschen te zamen.
Hun is van of aan die menigte menschen.
Men zegge, of schrijve dus nooit: Ik ben bij hun, maar bij hen geweest; ik zal dit hen, maar hun verzoeken, enz. In hun is van of aan opgesloten, terwijl hen altijd alleen eene op zich zelven staande massa beteekent en niet, dan door de bijvoeging van aan of van, tot de waarde van hun kan gebragt worden, b.v.: Hun huis, is het huis van hen. Dit landgoed behoort hun, is behoort aan hen, enz.
2) Werd (van worden) beteekent altijd iets, dat waarlijk en zeker eens of meermalen geschiedde: het werd licht; het werd zomer; er werd gegeten, gestreden, gekocht, een verbond gemaakt, enz. Wierd, daarentegen, ziet op iets, dat nog te wenschen of te vreezen is, b.v.: Zij wenschten, dat het dag wierd. (*) - O, dat zij weder gezond wierd! Zoo maar, door de zwarte vlieg, de bloesem niet bedorven wierd! Indien de ziekte overerfelijk wierd, zou men duchten, enz. Deze voorbeelden zullen, vlei ik mij, de vastheid van werd en de twijfelachtigheid, die in wierd ligt, duidelijk genoeg doen onderscheiden, om aan te toonen, hoe verkeerd het is, onverschillig het eene of het andere woord in spreken of schrijven te gebruiken.
3) Zelf is hij, zelve is zij in het enkelvoud, zelven is zij in het meervoud. En nu, niettegenstaande die goede en duidelijke onderscheiding, ontmoet men zoo dikwijls zin-
{==402==} {>>pagina-aanduiding<<}
sneden als de volgenden: Op het slagveld gekomen, trad hij zelve voorwaards. De man veranderde toch hier niet in eene vrouw. Het moest dus wezen: trad hij zelf. Zij hebben het aan zich zelve te wijten. Neen! zeg ik, aan sich zelven, want er was meer dan één persoon. Zij heeft het zelf gedaan; niet zelf maar zelve, want zij is eene vrouw.
Ik wil, tot verdelging toe, strijden tegen Pleonasmen, zoo als: Wij zullen spreken van.... nadat wij te voren. Hem werd gezegd, nadat hem vooraf gevraagd was. Nadat doet in beide gevallen alles af, en maakt het te voren of vooraf een nutteloos bijvoegsel, ja een overbodig, ik zou haast zeggen ongeoorloofd aanhangsel.
Ik wil, tot verdelging toe, strijden tegen alle averegtsche verwisseling van woorden, zoo als b.v. het gebruiken van tegenhanger in plaats van tegenstelling; want tegenhanger, beduidende een voorwerp, (eene schilderij of teekening) dat eenige bijzondere overeenkomst heeft met een ander soortgelijk voorwerp op zekeren afstand van hetzelve geplaatst, is zoo geheel iets anders dan een voorwerp, dat in tegenstelling (oppositie of contrast) met een ander voorwerp is, dat, het eene woord voor het andere bezigende, de zin ten eenenmale verdraaid en onverstaanbaar wordt; gelijk ik nog onlangs gewaar werd, lezende..... dan, ik onthoud mij liefst van aanhalen en noemen.
En nu, genoeg. Indien mijne oorlogsverklaring eensgezindheid en vrede ten gevolge heeft, zal ik mij verheugen mij ten strijde gerust te hebben en neem ik voor, niet: neem ik mij voor (zoo als dikwijls ten onregte geschreven wordt) het zwaard, met alle zachtzinnigheid, weder in de schede te steken.

Amsterdam, April 1845.

Kunstvaardigheid der Chinezen.

In alle handwerkskunsten hebben de Chinezen het tot eenen hoogen graad van volkomenheid gebragt. Hunne tongs en klokken, gelijk ook hunne oude vazen en drievoeten uit brons, leveren eene afdoende getuigenis, dat zij ons reeds zeer vroeg in verscheidene takken der metaalbewerking overtroffen hebben. Inzonderheid verdienen de fijngepolijste Chinesche metalen spiegels onze bewondering. Deze spiegels

{==403==} {>>pagina-aanduiding<<}
hebben de merkwaardige eigenschap, dat, wanneer de zonnestralen van de gepolijste oppervlakte teruggekaatst worden, het beeld van den sierlijken rand en van de kringen, die op den rug der metalen plaat gegraveerd zijn, zich op den muur of op een stuk papier zeer duidelijk afspiegelt.
Hunne brillen met ontzettend groote lensglazen uit rotskristal zijn eene zeer originele uitvinding. Zij leggen ze dwars over den neus, maar houden ze vast door middel van zijden koorden, aan welker uiteinden gewigten hangen, en welke men ter wederzijden over de ooren werpt.
In het draaijen van hout of ivoor wordt de Chinees door niemand overtroffen; zijne elpenbeenen handkorfjes en waaijers zouden eenen Europeschen kunstdraaijer tot wanhoop brengen. Ook heeft voorzeker geen kunstenaar in ons werelddeel nog ooit ondernomen, om uit eenen massieven ivoren bal er zeven of acht andere te draaijen, die alle geheel los van elkander in den buitensten hollen bol liggen, en alle even net bewerkt zijn als deze eerste. De binnenste bollen worden door cirkelronde gaten gedraaid, van welke het eerste in den hoofdbol gedraaid wordt, wanneer deze nog massief is.
Niet minder blinken de kunstvlijt en bekwaamheid der Chinezen uit in de wijs, waarop zij de hardste stoffen weten te bewerken; iets, waarvan de Chinesche reukfleschjes uit agaat en rotskristal het bewijs leveren. Deze vijf à zes duim lange fleschjes zijn volkomen uitgehoold, en zulks wel door openingen aan den hals, die weinig meer dan een' halven duim diameter hebben. Bij dit alles komt nog, dat de binnenzijde dezer fleschjes met kleine karakters beschreven is, welke men door de doorschijnende stof, waaruit zij vervaardigd zijn, kan lezen.
Ook de zijden en taffen manufacturen der Chinezen zullen bezwaarlijk door die van eenig ander volk evenaard worden. Dit geldt desgelijks van hun porselein, althans voor zoo ver men de stof zelve daaronder verstaat. Hunne gelakte of verniste werkstukken moeten voor geene andere ter wereld, dan voor die der Japannezen, onderdoen.
Met de eigenlijk gezegde schoone kunsten is het in China over het algemeen op verre na zoo goed niet gesteld; evenwel bezitten de Chinezen inlandsche kunstenaars, die insekten, vogels, vruchten en bloemen meesterlijk weten te schil-
{==404==} {>>pagina-aanduiding<<}
deren; de fraaiheid en verscheidenheid hunner kleuren kunnen nergens overtroffen worden.
In al wat de gemakken van het uiterlijke leven betreft, en wat door bekwaamheid in handwerkskunst te weeg gebragt kan worden, zal China misschien nog lang den voorrang boven de westersche landen behouden; zoodat wij ons niet behoeven te verwonderen, wanneer de gemeene Chinees, die juist voor de handwerksvolkomenheid het meeste gevoel heeft, in Europa alles slechter, ongemakkelijker en ondoelmatiger vindt, dan in zijn vaderland.

Vogelnesten van 26 voet in den omtrek.

Ten gevolge van het onderzoek der uit Nieuw-Zeeland naar Engeland gebragte delfstoffelijke beenderen van den vogel Moa, welks geslacht Professor owen Dinornis genoemd heeft, zijn onlangs door dien natuurvorscher vijf soorten daarvan bepaald geworden: de eene (Dinornis giganteus) moet tien voet hoog geweest zijn; eene andere (Dinornis struthoïdes) zeven voet. Thans heeft men ook nesten ontdekt, welke tot deze reuzenvogels schijnen te behooren. Professor hitchcock, in Massachusetts, berigt, dat de scheepskapitein cook op het eiland Zizard, aan de noordoostkust van Nieuw-Holland, vogelnesten gevonden heeft, die op den grond geplaatst en uit kleine takken zaamgesteld waren. Zij hadden eenen omtrek van 26 voet en verhieven zich 32 duim in de hoogte. De scheepskapitein flinders vond insgelijks, aan de westkust van Nieuw-Holland, dergelijke nesten; de takken en andere stoffen, waaruit zulk een nest gebouwd was, waren toereikend; om de lading van eenen boerenwagen te leveren. Daar men geen' vogel van zulk eene grootte anders dan den Moa kent, zoo schijnt het, dat deze reuzenvogels, die in Nieuw-Zeeland uitgestorven zijn, onder de warmere luchtstreek van Nieuw-Holland nog werkelijk leven. Deze Moa's herinneren aan het spoor van ontzettend groote vogels, dat men in het bonte zandgesteente van Connecticut afgedrukt gevonden heeft. Het is waar, dat de vorming van den bonten zandsteen eene zeer oude is; en ware hetzelfde geslacht reeds in het geologische tijdperk der vorming van den bonten zandsteen aanwezig geweest, zoo zou het eenen ongeloofelijk langen tijd

{==405==} {>>pagina-aanduiding<<}
een bewoner dezer aarde gebleven moeten zijn. Men zal echter niet gemakkelijk bewijzen kunnen, dat juist diezelfde soorten, welke de bedoelde nesten bouwen, ook de indruksels hunner voeten in het Noord-Amerikaansch gesteente achtergelaten hebben. Volgens alle analogie, welke wij omtrent den voortduur der diersoorten hebben, is dit niet waarschijnlijk.




De zedelijkheid van het regt.

(Uit een oud Boek.)

Aan de Redactie der Vaderlandsche Letteroefeningen.

In den omtrek van de stad R. woonde een landman, op wiens grond een boom stond, die zijne wortelen schoot in den grond van het openbaar domein. De regering dier stad, haar gezag zoekende uit te breiden buiten hare grenzen, zocht den landman en zijn goed te brengen onder hare voogdij, met bedreiging, dat, zoo hij zich daaraan niet gewillig onderwierp, zij hem zou noodzaken, om gezegden boom uit te roeijen. De landman wilde zich aan geene banden leggen, die hij niet behoefde te dragen, en weigerde, om onder die voogdij te staan: daarop nam de regering wraak, betrok den landman in een regtsgeding, en, ofschoon eenige regters van meening waren, dat door den stand des booms niemand schade leed, en dus de eisch, om denzelven uit te roeijen, den eischers moest worden ontzegd, waren er echter meer, die, genegen om der stedelijke regering te wille te zijn, den landman veroordeelden, op grond, dat zijn boom sappen ontleende uit aarde, die zijn eigendom niet was, om den boom, dien hij op zijn goed gevonden had, en in wiens schaduw en vruchten hij zich met zijn gezin verblijdde, weg te nemen, zonder dat iemand hieruit eenig voordeel trok.
Zou hier de zedelijkheid van het Regt op het oog gehouden zijn, of zou hier de spreuk van toepassing wezen? Summum jus summa injuria. Hoe gelukkig, dat wij andere Regenten hebben, dan die van den ouden tijd, uit het oude boek!

O........k, 30 April 1845.


{==406==} {>>pagina-aanduiding<<}

Verklaring (Gutachten), ten aanzien van den sterken drank afgelegd door 1055 geneesheeben uit verschillende oorden van Duitschland.

Ik haast mij, het volgende National-Gutachten der Duitsche geneesheeren, als een, in deze dagen vooral, hoogstbelangrijk document, aan mijne landgenooten mede te deelen. Het ontwerp daartoe is door den, onvermoeid voor de zaak der afschaffing werkzamen schrijver van het Huiskruis, den Heer bötcher, opgesteld, en werd, binnen weinige maanden, met 1055 handteekeningen van geneeskundigen bedekt. Welk eene belangstelling en ijverige werkzaamheid voor eene goede zaak! Te regt zegt bötcher: ‘De Duitsche artsen hebben, door de bereidwilligheid, waarmede zij deze onderneming hebben ondersteund, zich zelven een vereerend gedenkteeken hunner menschenmin en vaderlandsliefde opgerigt; gelijk ook deze onderteekeningen even zoo vele bewijzen zijn, dat Duitschlands geneesheeren ten volle overtuigd zijn van de hooge plaats, welke zij, als openbare wachters en voorstanders der gezondheid, in den Staat behooren in te nemen.
Hopen wij, dat ook in Nederland weldra een groot aantal geneesheeren zich vereenigen, om, door eene soortgelijke uitspraak, hunnen landgenooten omtrent de heillooze gevolgen van den sterken drank de oogen te openen!

Z.

Wij ondergeteekende Geneesheeren verklaren overtuigd te zijn, dat het gebruik van den brandewijn (waaronder wij alle gebrande en gedistilleerde dranken verstaan) voor de gezondheid van den mensch en ter onderhouding des levens in geen geval noodzakelijk, maar veeleer schadelijk is, en dat deze drank voedende noch versterkende bestanddeelen in zich bevat.
Wij hebben het, verder, helaas! slechts al te dikwijls als eene - uit den verleidelijken aard van dezen drank en uit de zinnelijkheid des menschen ligt verklaarbare - onloochenbare waarheid leeren erkennen, dat het dikwijls herhaalde - al is het dan ook slechts matige - gebruik dezer dranken eene sterke verzoeking oplevert tot dronkenschap, vele gevaarlijke krankheden veroorzaakt, en bij andere de

{==407==} {>>pagina-aanduiding<<}
genezing moeijelijker maakt; gelijk wij het ook maar al te zeer hebben waargenomen, dat de sterke drank eene bron van armoede, ziekelijkheid, ellende en dood is, zoo wel als de oorzaak van vele ongelukken, van tweedragt in de huisgezinnen, en zelfs van menigvuldige zedelijke afdwalingen.
Als Geneesheeren en Menschenvrienden, kunnen wij dus niet anders, dan opregtelijk wenschen, dat aan het gebruik van dezen nutteloozen en verleidelijken drank heilzame beperkingen mogen gesteld worden; terwijl wij de opmerking maken, dat de geheele onthouding daarvan (uitgenomen op uitdrukkelijk voorschrift van eenen geneesheer) veel tot behoud der gezondheid en ter verlenging des levens zal bijdragen, en dat deze onthouding te gelijk voor velen de zekerste weg zal wezen, om zich in hunnen stand en betrekking voor de dikwijls verschrikkelijke gevolgen van het gebruik van dezen drank voor altijd te behoeden.
Het zal ons verheugen, wanneer wij, door deze onze uitspraak, de thans in ons gemeenschappelijk vaderland op dit onderwerp gerigte opmerkzaamheid nog vermeerderd, en er aldus toe bijgedragen hebben om eene rijke bron van menigvuldige ellende en gevaren te stoppen.

Raad nopens het vlamvatten van dames-kleeding.

Het zoo uiterst deerniswaarde lot der danseres clara webster, wier kleeding, bij een in den schouwburg van Drurylane, te Londen, gegeven ballet, vlamvatte, met het ongelukkig gevolg, dat zij, den 17 December des vorigen jaars, onder de vreeselijkste pijnen den geest moest geven, noopt ons, uit het geregtelijk door den Coroner of lijkschouwer gehouden verhoor iets mede te deelen, dat allezins behartiging verdient. Deze beambte maakte namelijk bij die gelegenheid de aanmerking, dat bijna alle personen, wier kleederen in brand geraakten, hunne tegenwoordigheid van geest verloren, en radeloos naar buiten, soms wel in de open lucht, vlogen. Ondertusschen was het blijkbaar, dat elke beweging, elke vermeerdering van togt het gevaar moest vergrooten. Zelfs overeind te blijven staan was gevaarlijk, omdat alsdan de vlammen opwaarts naar hals en aangezigt slaan. Bijaldien de ongelukkigen in zulk een geval slechts de beradenheid hadden, om zich plat op den grond te wer-
{==408==} {>>pagina-aanduiding<<}
pen, zoo zou bijna altijd het vuur gedoofd en hun leven gered worden. Vervolgens deelde de Coroner eenige inlichtingen mede, welke hij met betrekking tot de beste middelen, om kleederen onontvlambaar te maken, had ingewonnen. Hij had, zeide hij, zich tot Dr. gardener, eenen beroemden scheikundige, gewend, en deze had hem de vinding van zekeren Heer hodgson aangeprezen. Dit middel bestaat in eene bijzondere soort van stijfsel, die met eene ontbinding van aluin of salammoniak wordt toebereid. Neteldoek, hiermede gesteven, werd onontvlambaar. Als bewijs hiervan vertoonde hij verscheidene aldus toebereide lappen neteldoek, hield die in de vlam eener kaars, en, ofschoon het doek langzaam verteerde, vatte het geen vlam.

Tijs in het panorama.


Een uur alreeds bevond zich Tijs 
In 't Panorama van Parijs; 
Maar toen begon het hem geweldig te vervelen; 
Hij vroeg: Begint men dan niet eindlijk eens te spelen? 


De dame en haar portretteur.


Zij. 
't Portret gelijkt, o ja! het zijn mijn wezenstrekken; 
Maar, ééne fout meen ik te ontdekken: 
De wangen zijn te bleek, mijn vrind! 
'k Wed, met wat meerder kleur, dat elk 't gelijkend vindt. 
Hij. 
Vergeef het mij, Mevrouw! ook dit kan niet wel falen, 
Daar gij en ik het rood uit éénen winkel halen. 


Aan mijne minnares.


Hoe kondt ge mij een' wuften vlinder noemen, 
Lief meisje? In één ding slechts (ik wil het niet verbloemen) 
Slacht ik 't insekt en gij de slanke kaars, vriendin! 
Uw glans heeft iets noodlottigs in 
Voor die van te nabij het wagen u te omringen. 
'k Vloog om u heen in altijd enger kringen, 
En heb mijn stoutheid zwaar geboet, 
Want, tuimlend zonk ik in den gloed. 






{==409==} {>>pagina-aanduiding<<}

Mengelwerk.

Zullen wij volharden?

Een woord van opwekking, uitgesproken ter tweede algemeene vergadering van het Amsterdamsche Matigheidsgenootschap,

door A.A. Stuart.

Mijne Heeren, die door het gezag, waarmede gij zijt bekleed, door de magt, welke gij uitoefent, of door den stand, waarin gij zijt geplaatst, onze vergadering met uwe tegenwoordigheid vereert!

Geachte Medeleden!

't Is mij eene aangename taak, deze tweede algemeene vergadering van het Amsterdamsche Matigheidsgenootschap te mogen openen, en met blijdschap heet ik u allen welkom, die, hetzij door uwe deelneming aan de goede zaak, welke wij voorstaan, of door belangstelling in het doel, 't welk wij beoogen, of uit nieuwsgierigheid naar de gevolgen onzer pogingen, te dezer plaatse zijt bijeengekomen. Niet, dat wij met ijdelen waan zouden willen pralen in 't geen wij verrigtten, of bedelen om lof. 't Is juist het eigene gevoel en levendige besef van de zedelijke zwakheid onzer natuur, hetwelk onzen ijver bezielen moet. 't Is nederige ootmoed, die onzen arbeid moet kenmerken, zullen wij er het welbehagen des Allerhoogsten op mogen hopen, zonder wiens zegen alle plant des menschen ras verdort. Maar zouden wij 't daarom niet met dankbaarheid opmerken, dat zij aanvankelijk de eerste stormen heeft doorgestaan, en het zaad, door enkelen uitgestrooid, diepe wortelen heeft geschoten? Hoe vele jaren gingen er voorbij, sedert de Matigheidsgenootschappen in andere landen in den uitgebreidsten werkkring haren zegen verspreidden, en duizenden bij duizenden voor het verderf der

{==410==} {>>pagina-aanduiding<<}
sterke dranken bewaarden, vóórdat in ons vaderland het oog - wel niet geopend werd, - wie had er niet meermalen van nabij de rampzalige slagtoffers van gezien? - maar vóórdat de hand werd uitgestrekt, om dat verderf in Nederland te stuiten! Eindelijk verrees op haren grond de Vereeniging tot afschaffing van sterken drank. Onbewust van haar bestaan, schaarden zich binnen de hoofdstad, weinige maanden later, met hetzelfde doel, een klein getal mannen bijeen, die ook voor anderen ten zegen wilden doen strekken, wat zij voor zich zelven als heilzaam hadden leeren erkennen. En het Amsterdamsche Matigheidsgenootschap was gevestigd. Maar hoeveel vond het niet te bestrijden! 't Ging hier niet, als met de oprigting van andere weldadige en zedelijke Genootschappen, welke enkel eene geldelijke bijdrage van hare leden vragen en doorgaans veler milde handen tot medewerking gereed zien. 't Vordert in de eerste plaats eene volstrekte onthouding van een algemeen gebruik, hetwelk de bedorvene leefwijze schijnbaar tot eene levensbehoefte heeft gemaakt. En wat valt moeijelijker, dan de kracht der gewoonte, welke ras in eene tweede natuur verkeert, te overwinnen? Vandaar dan ook, dat de zaak niet enkel met vooroordeel, maar ook met tegenstand te kampen had, dat zij tegenkanting vond, waar zij op ondersteuning mogt hopen. Nimmer was het vernuft vindingrijker in tallooze wapenen, nu eens met ernst, dan weder met boertenden spot gevoerd, om haar te bestrijden. En wie zich buiten den strijd hield, weêrstreefde haren invloed door eenen medelijdenden glimlach, als ware zij slechts een vrome wensch, een droombeeld, welks verwezentlijking in ons vaderland ondenkbaar, ja onmogelijk geacht moest worden.
Wij verheugen ons, M.H., dat dit laatste door de uitkomst is gelogenstraft. Neen! God dank, zoo diep is ons vaderland niet gezonken, dat het zaad, hetwelk elders de gezegendste hervorming in het maatschappelijke leven te weeg brengt, nameloozen jammer weert, in Nederland alléén op eenen steengrond vallen zou. In meer dan 70 steden en dorpen hebben zich reeds afdeelingen van de Nederlandsche vereeniging tot afschaffing van sterken drank

{==411==} {>>pagina-aanduiding<<}
gevestigd. Even als in andere landen, zijn 't ook daar, voor het grootste deel, geestelijken en geneesheeren, die, 't meest van nabij het zedelijke en ligchamelijke verderf van den sterken drank aanschouwende, zich, waarlijk niet om titel of eer, maar uit heilig pligtbesef tot voorgangers hebben gesteld. En welken voortgang de zaak binnen deze hoofdstad gehad hebbe, daarvan getuigt deze talrijke vergadering, daarvan moge het verslag van onzen algemeenen Secretaris u de bijzonderheden mededeelen. Hoe gering en weinig beteekenend hare uitbreiding nog wezen moge in evenredigheid tot de bevolking, belangrijk durf ik haar noemen, wanneer wij in aanmerking nemen, dat zij eeniglijk door redelijke overtuiging wordt te weeg gebragt, dat zij gevestigd is op eene geheel vrijwillige verbindtenis, en bovenal welk een' tegenstand zij te verwinnen heeft van eigenbaat en vooroordeel.

[Op verzoek des Sprekers, las de Secretaris, Mr. j. heemskerk, az., het verslag over het tweede genootschapsjaar. Dit verslag bevat te veel, dat alléén voor de Leden belangrijk is, om het hier op te nemen. Het getal Leden, dat bij de oprigting op 7 April 1843, slechts 12 bedroeg, was in April 1844 tot 226, in April 1845 tot 439 geklommen, waaronder mannen van zeer aanzienlijken stand, maar de groote meerderheid uit de burgerklasse en ambachtslieden. Het Bestuur bestaat uit 3 afdeelingen, elke van 6 Bestuurders, wier namen op de tractaatjes vermeld zijn. Van deze zijn er 5 door het Genootschap uitgegeven, en bij den Boekhandelaar prins verkrijgbaar gesteld. Vergaderingen voor Leden en Gasten worden meestal om de 14 dagen gehouden, en brengen altijd eenige nieuwe Leden aan.]

Zoo hebt gij het verslag van den staat en de werkzaamheden van het Amsterdamsche Matigheidsgenootschap, gedurende het tweede jaar van zijn bestaan, gehoord. Dat het niet zonder zegen arbeidde, zal u daaruit gebleken zijn. Welke vruchten het droeg - is eene vraag, die zich niet volledig laat beantwoorden. De kring, waarin het zich beweegt, is nog te klein, om eenen zigtbaren invloed op het maatschappelijke leven te kunnen uitoefenen. Elk zou hier

{==412==} {>>pagina-aanduiding<<}
slechts van zich zelven kunnen getuigen; terwijl de groote Hartenkenner alleen onbedriegelijk van elk onzer weet, voor welke gevaren en misdaden onze verbindtenis tot volstrekte onthouding van sterken drank anderen of ook ons zelven beveiligd heeft. Wel zouden wij enkele treffende voorbeelden kunnen noemen van mannen en vaders, die door een moedig besluit en trouw aan hun geschreven woord van eene volslagene dronkenschap werden teruggebragt, of van anderen, die dankbaar erkennen, in hunne verbindtenis eenen steun te hebben gevonden, zonder welken zij al verder en verder waren afgedwaald op den weg van schande en jammer. Doch wij willen hiervan met opzet zwijgen, om zelfs den schijn van grootspraak te ontgaan. Liever stellen wij ons eene andere vraag ter beantwoording: Zullen wij volharden? Of zullen wij alle verdere pogingen staken? - Verstandig mag zulk eene vraag heeten bij al ons werken. Als redelijke wezens moeten wij ons zelven rekenschap kunnen geven van ons streven. Dwaas ware het, een Genootschap, welk het ook wezen mag, in stand te houden, met blinden ijver op te bouwen, alleen omdat het eenmaal bestaat en wij er mede de hand aan reikten. Maar dubbel belangrijk wordt die vraag, met betrekking tot een Genootschap, hetwelk zich slechts door redelijke overtuiging moet uitbreiden, eene volstrekt vrijwillige verbindtenis van zijne leden verlangt, en zich veeleer dadelijk ontbinden moest, dan hen door eene gedwongene onthouding tot eene gehuichelde ingetogenheid te verpligten. Onze statuten zelve wijzen elk de vrijheid aan, om zijne verbindtenis schriftelijk op te zeggen, zoodra hij van haar wenscht ontslagen te worden. Ik meen dus in den geest van ons Genootschap te spreken, wanneer ik thans aan uw aller uitspraak de vraag onderwerp: Zullen wij volharden op den ingeslagen' weg - of terugkeeren? Die vraag heb ik voor mij zelven overdacht, en betuig mij, uit innig pligtbesef, tot volharding gedrongen. Dit ontneme echter niets aan de vrijheid van uwe
keuze. Vergunt mij slechts, mijne gedachten aan uw oordeel te onderwerpen. Met onpartijdigheid hoop ik het voor en tegen der zaak bij onze beschouwing te wegen, en bepaal

{==413==} {>>pagina-aanduiding<<}
daartoe uwe aandacht bij het doel, het grondbeginsel, de verbindtenis, en de medewerkers van ons Genootschap. Verleent mij een welwillend gehoor, en oordeelt zelve, wat ik spreke!
Ik behoef weinig woorden, om het doel van ons Genootschap te doen kennen. Het misbruik van den sterken drank en het zedelijke en stoffelijke verderf, daardoor te weeg gebragt, te stuiten: zietdaar het groote doel, waaraan wij met millioenen strijdgenooten in alle landen van het beschaafde Europa en Amerika arbeiden. Ik zal uw hart niet onteeren met dit doel te regtvaardigen. Met cijfers is 't reeds meermalen aangetoond, en één blik op het eindeloos aangroeijend getal van tapperijen kan er u van overtuigen, hoe schrikbarend het gebruik is toegenomen van 't geen oorspronkelijk in de apotheek onder de spiritussen t'huis behoorde, allengs tot een' morgendrank en later tot een' gewonen levensdrank verkeerde, die de een tot ontnuchtering in den morgenstond, de ander tot versterking onder den arbeid, deze tot prikkel voor den honger, gene tot spijsvertering of slaapmiddel, en zoo velen tot elk dier oogmerken, van den vroegen morgen tot in den laten nacht, bij korte tusschenpoozen, te baat nemen. En welk rampzalig verderf dat misbruik aanrigt - wie kan er blind voor zijn? Zoo er iemand in ons midden is, die er nimmer in den kring zijner naaste betrekkingen eenig slagtofler van betreurde, hij bezocke de gasthuizen, of vrage het den geneesheer, hoe velen zich daardoor een folterend lijden of eenen vroegen dood berokkenden. Hij trede de kerkers binnen, en raadplege den regter, hoe de meeste misdaden in dronkenschap gepleegd of daaruit althans geboren werden. Hij rigte zijne schreden naar de treurige gestichten voor krankzinnigen, en late zich onderrigten, welk een groot deel harer bevolking door den drank tot zinsverbijstering of volslagene razernij geraakte. En huiverend zal hij terugdeinzen voor het verderfelijkste gif, hetwelk het menschelijke vernuft uit de edelste vrucht der aarde, het koorn, wist te bereiden; zegen zal hij spreken over elke poging, om dat verderf te keeren.
Maar zijn daartoe juist zulke Genootschappen noodig?

{==414==} {>>pagina-aanduiding<<}
Hoe groot is reeds het getal van Genootschappen, Maatschappijen of Vereenigingen, welke allen aan de verstandelijke, zedelijke of godsdienstige verlichting en beschaving arbeiden, de armoede zoeken te verminderen, of de herhaling van misdaden voor te komen! Ja, is de voortdurende prediking der Goddelijke zedewet daartoe niet genoegzaam? Of zal een menschelijke band vermogen, wat Gods wet niet vermag? - Verre, eindeloos verre is 't van ons, ons menschenwerk boven of zelfs nevens het werk des Allerhoogsten ter zedelijke volmaking des menschen te stellen. Integendeel, die Wet is de grondslag, waarop wij bouwen, de bron, waaraan wij al onze kracht ontleenen. Maar zouden wij niet tevens haren invloed bij elkander kunnen en mogen bevorderen? Wat verdooft meer het hart voor hare roepstem, dan de bedwelming van den sterken drank? Wat houdt meer van de opentlijke Godsdienst terug, of doet de vroomste geloften, de beste voornemens in den wind vervliegen, dan deszelfs verbijstering, welke zoo ligt den godsdienstige in eenen spotter, den ingetogene in eenen losbandige, den vreedzame in eenen twistzoeker, den vriend in eenen moordenaar verkeert? Gelijk de landman eerst den akker van het onkruid zuiveren moet, zoo moet ook hier de poel droog gemaakt, zal het zaad in eenen goeden grond vallen en vruchten voortbrengen.
En wat dat talloos heir van Genootschappen, Maatschappijen en Vereenigingen aangaat - wij miskennen het goede niet, dat zij stichtten, noch weigeren onze hulde aan hare oprigters; maar wij vragen tevens openhartig, wat zij vermogten? In welk opzigt het tegenwoordige geslacht wezentlijk beter is, dan een vorig? Of hunne beste pogingen niet grootendeels afstuiten op de zedelijke verbastering door het misbruik van sterken drank? Talrijker dan ooit te voren omvatten zij alle leeftijden in haren werkkring, en sparen zij zorg, noch moeite, noch schatten. Ziet, daar wordt het teedere kind, naauwelijks twee jaren oud, ter Bewaarschool opgenomen. Al spelende worden zijne verstandelijke vermogens ontwikkeld, de eerste zaden

{==415==} {>>pagina-aanduiding<<}
van orde, welvoegelijkheid en godsvrucht in het geopende hart gestrooid en aangekweekt. Met het zevende jaar komt het ter Stads-, Armen- of Burgerschool, en ziet zich, bij het doelmatigste onderwijs, met vaderlijke zorg tot al wat betamelijk is opgewekt. Gereed om een ambacht te leeren, wordt hem een nuttig Volksonderwijs geopend. Geen godsdienstig onderwijs kan hem ontbreken, zoo hij 't zoeken wil. Onderscheidene godsdienstige vereenigingen verschaffen hem nuttige lectuur. Als tegenspoeden of ziekten zijn gezin met bangen kommer drukken, dan biedt men der eerlijke armoede hulp door werk en loon. En zelfs den verdwaalde, die voor de verzoeking bezweek, en zijne misdaden jaren lang in den kerker moest boeten, wordt de weldoende hand gereikt, om hem voor nieuwen val te hoeden, terug te leiden op den weg der deugd. Waarlijk! wat kon er meer gedaan worden? Moest het geen' zigtbaren invloed hebben, geene zedelijke vruchten dragen in het volkskarakter? En toch, sedert de laatste 20 jaren is het getal van misdadigers bijkans verdubbeld, en neemt de armoede hand over hand toe. Wij zijn niet blind genoeg, om al dat kwaad alleen aan den sterken drank te wijten; maar wij durven gerust staande houden, dat nergens meer de zaden van godsvrucht en zedelijkheid verstikt worden, dan in kroegen en tapperijen of hoe zij heeten mogen, waar de zedelooste Godlasterlijke taal van eenen beschonkene tot spel verstrekt, als gif met den bedwelmenden dronk wordt ingezwolgen. Derwaarts volgt het kind den vader. Als jongen moet hij reeds mede kunnen drinken. De dorst wekt telkens nieuwen dorst. Hij verdrinkt en tijd en kracht en goed. Het ruimste loon schiet te kort. De welvaart verkeert in gebrek, de huiselijke rust in tweedragt en gekijf. Wat baat hier hulp van milddadigheid? 't Is hier een bodemloos vat gevuld. De nood zoekt list. Zij wordt in diezelfde scholen der ondeugd geleerd, - en hoe menig braaf zoon had nooit het pad der ontucht en schande, of de schandplaats der
boosdoeners, voor de eerste, tweede of derde maal betreden, zoo de bedwelming van zijnen geest niet telkens zijn hart voor de waarschuwende stem van

{==416==} {>>pagina-aanduiding<<}
het geweten en de beden zijner ouders verdoofd, en hem niet telkens aan nieuwe verleiding had blootgesteld, totdat de laatste wortel van schaamte en zedelijkheid was uitgeroeid! Ware het dwaasheid te beweren, dat eene volstrekte onthouding voor iedere ondeugd beveiligt: wij noemen het misbruik van sterken drank, zoo niet de bron, althans het voedsel voor alle ondeugd, misdaad en ellende. En zou 't dan dwaasheid heeten, dat verderf te stuiten? Zou ons Genootschap geene plaats verdienen in de rij van zoo vele andere weldadige stichtingen? Dat verderf is te algemeen rondgrijpend, dan dat de afzonderlijke pogingen van enkelen daartegen vermogen. Aller handen moeten zich vereenigen, een magtig bondgenootschap daartegen worden opgerigt. Ook hier mag de spreuk onzer vaderen gelden: Eendragt maakt magt!
Zal het doel van ons Genootschap niet ligt gewraakt worden: het beginsel, waarvan wij uitgaan, om door volstrekte onthouding van allen sterken drank het misbruik voor te komen, vindt zooveel te meer weêrspraak. ‘Welk eene overdrijving! roepen velen. Het misbruik neemt het gebruik niet weg. Wat geeft gij het arme volk in de plaats? Welk eene schade wilt gij berokkenen aan 's lands schatkist en duizenden uwer landgenooten! Blijft getrouw aan uwen naam van Matigheidsgenootschap, en wij reiken u de hand - maar geene afschaffing!’ Doch laat ons zien.
Het misbruik neemt het gebruik niet weg. - Deze regel moge in andere opzigten waar zijn, - wij zouden dien ook hier laten gelden, indien het een misbruik betrof van 't geen anders heilrijk was, of enkelen slechts van dat misbruik leden. Maar verliest die regel zijne kracht niet, waar het gewone gebruik reeds schadelijk is, en onmerkbaar bij ieder in het verderfelijkste misbruik ontaardt? Wat het eerste aangaat, zou ik mij geene uitspraak aanmatigen, konde ik mij niet beroepen op het gezag van duizenden der beroemdste geneeskundigen, die in Duitschland, Engeland en Amerika opentlijke verklaringen hebben gedaan, dat een hebbelijk gebruik, zij 't ook in de kleinste hoeveel-
{==417==} {>>pagina-aanduiding<<}
heid, altijd schadelijk is, - of konde ik u hier niet verwijzen op zeer geachte geneesheeren in ons vaderland, die onze zaak met warmen ijver voorstaan, en wetenschappelijk hebben betoogd, dat slechts in buitengewone gevallen een enkele teug, als prikkel, kan dienstig zijn, dat de sterke drank nooit tot versterking kan dienen, alzoo hij zich niet met het bloed vermengt, maar hetzelve bederft en daardoor ten laatste tot zelfontbranding kan overslaan? Bij al de tegenkanting, welke de Matigheidsgenootschappen elders ondervonden hebben, heeft zich nog nimmer een geneeskundige gewaagd, om als kampvechter voor den sterken drank op te treden. Die eer was bewaard voor twee onzer landgenooten. De een heeft den Jenever verdedigd, maar op zulk eene wijze, dat het twijfelachtig schijnt, of zijn vlugtig geschrijf meer ter ondersteuning dan wel ter bestrijding onzer zaak kan dienen. Hij wil alle middelen, zelfs de magt der hooge regering, aangewend hebben, om elk tot matigheid te dwingen, maar verklaart zich tegen eene volstrekte onthouding, omdat de sterke drank eenmaal eene levensbehoefte geworden is, - omdat hij den jenever den gezondsten van alle sterke dranken acht, en omdat hij onzeker is, waartegen meer te waarschuwen
valt, tegen het misbruik van het eerste of dat van koffij en thee. - Die strijd ware anders nog al ligt te beslechten, indien hij eerst de jeugdige misdadigers in een tuchthuis en daarna de stokouden van dagen op onze hofjes eens bezocht. - De ander heeft zich, bij een kort verslag, in een Tijdschrift, van de geschriften van Dr. egeling en Ds. huydecoper, tegen de Matigheidsgenootschappen verklaard, met laffen schimp op hare voorstanders, alleen op dezen grond, dat elk volk zijne bedwelmende dranken heeft, en men onder ons voor het ééne ligt iets anders in de plaats zou zoeken, - alsof men dan vrijelijk ieder misbruik, ja de schandelijkste ondeugd onbestreden moest laten, omdat men nooit alle kwaad zou afleggen! Mogt men dan niet beginnen met al onze kerken te sloopen?
Daarenboven, is er wel eenig gebruik, hetwelk zoo onmerkbaar in misbruik ontaardt? Dit leert ons de geschie-
{==418==} {>>pagina-aanduiding<<}
denis van elken dronkaard. Wie begon ooit met onmatigheid? De bedwelmende kracht van het vocht verbiedt het. Eerst enkele druppels, daarna enkele teugen, later enkele glazen, totdat de dorst onleschbaar wordt. Dit is de gewone loop van zaken. Men gebruikt den drank tot een' prikkel. Iedere prikkel verliest allengs zijne kracht. Zal men hetzelfde genot er van hebben, de prikkel moet telkens verhoogd en hernieuwd worden, tot dat eene voortdurende overprikkeling noodig, maar ook geheel het gestel ontzenuwd, het ligchaam bedorven, de geest verbijsterd en de ziel verdierlijkt wordt. En zou de keuze dan twijfelachtig kunnen zijn tusschen een gebruik, hetwelk zoo nadeelig worden kan, of eene onthouding van 't geen wij niet behoeven? Ja, al wil men toegeven, dat in sommige gevallen een enkele teug door den geneesheer worde voorgeschreven, - en 't is deze uitzondering, welke onze Statuten zelve hebben aangewezen, - dan nog vragen wij, of deze medicijn niet alleen dán zijne nuttige uitwerking zal hebben, wanneer men er zich anders van onthouden heeft?
Maar wat geeft gij het arme volk in de plaats? Men wil toch iets hebben? Zij moeten zoo veel ontberen. Hoe zullen zij den zwaarsten arbeid uithouden? - Zoo vraagt men uit medelijden voor anderen, maar niet zelden uit medelijden met zich zelven, omdat men zich geene onthouding van een verouderd gebruik getroosten wil. Maar welk een armzalig, partijdig medelijden! Geldt 't niet enkel den man en vader, die een groot gedeelte van het daggeld aan drank verspilt, terwijl vrouw en kinderen aan voedsel en kleeding gebrek lijden? Of zou men dien drank ook misschien aan vrouw en kinderen willen uitdeelen? Van waar, dat de drank voor menig daglooner eene behoefte wordt? Indien al niet alleen door de gewoonte, dan zal 't ook wel zijn, omdat hij dikwijls deugdzaam, krachtig voedsel mist. Dit is te betreuren. Maar stel, dat hij een gansch jaar al het geld bespaarde, 't welk hij aan sterken drank besteedt, zou hij dan voor 60, 80, 100 of meer gulden niet vrij wat beter voedsel, versnapering

{==419==} {>>pagina-aanduiding<<}
en kleeding, en daarbij rust en vrede, waar genot van zijnen arbeid, voor zich en zijn gezin kunnen erlangen? De sterke drank is niets meer, dan de zweep voor het paard, die het voor een oogenblik harder doet trekken, maar te eerder uitput. Wilt gij er een' verren togt mede afleggen, geef het dikwijls haver of brood, dan kunt gij ligt de zweep missen. Met hoevele dammen of dijken werd onze geboortegrond aan de zee ontwoekerd, hoe dikwerf zegevierde onze vlag op de wateren, hoe dapper streden weleer onze vaderen, zonder andere lafenis, dan een dronk water of bier? En betreuren wij 't, dat thans het waarlijk voedzame bier zoo schaars te vinden is? Wie twijfelt er aan, of het eigenbelang zal daarin verbetering brengen, zoodra hetzelve in plaats van den drank tot het dagelijksoh gebruik terugkeert?
En vraagt men, waarmede de schade goedgemaakt, aan 's lands schatkist en aan zoo veler bron van bestaan toegebragt? Wij doen eene wedervraag: waar is de wet, welke ons ten pligt stelt ten beste der schatkist te drinken, wat ten verderve van eigene welvaart strekt? Of zou dit vaderlandsliefde heeten? Het geld, daaraan bespaard, zal men toch niet in den grond begraven. Het zal aan andere levensbehoeften worden besteed. En gelukkig is er niets onbelast, zoo dat de ontvangst slechts van het een op het ander voorwerp zal overgaan. En mogt die ontvangst al minder zijn: in nog ruimere mate zouden uitgaven der schatkist verminderen voor Regtspleging, Gevangenen, Krankzinnigen en Armen. Evenzoo is 't met de bijzondere belangen van branderijen en tapperijen. Lang genoeg hebben zij hare welvaart gebouwd op het zedelijke verderf en de verarming der natie. Moest de eerste ten koste der laatste worden gehandhaafd, dan moest men ook de zedeloosheid in de hand werken, om de huizen van ontucht niet te benadeelen, of de spoorwegen weder slechten, om de trekschuiten in volle vaart terug te brengen. Vroegen wij van de hooge regering eene plotselinge opheffing en sluiting van alle branderijen en tapperijen, - dan mogt dit bezwaar wegen. Maar wat ter wereld zal

{==420==} {>>pagina-aanduiding<<}
ons te laste worden gelegd, zoo wij ons zelven tot eene volstrekte onthouding verpligten?
Ja, volstrekte onthouding, behalve het gebruik door eenen geneesheer voorgeschreven, zij onze leus! Matiging beteekent hier niets. Wie zal de maat voor zich zelven en anderen bepalen? Wie zich jaren lang aan eene kleine vaste maat hield, kan zich gemakkelijk geheel onthouden. Wie langzamerhand van die maat afweek, weet niet tot welk eene onmatigheid hij komen zal. Hij were hoe eer hoe beter het glas van zijne lippen! Dertien jaren lang zocht men in Amerika, door matiging in het gebruik, het misbruik te weren; doch vruchteloos bleef iedere poging. Eerst toen de vaan der geheele onthouding ontrold werd, verzamelden zich tallooze scharen onder haren standaard, en behaalde zij de heilrijkste zegepraal, waaraan men in den beginne naauwelijks had durven denken. Zij blijve ook onder ons geplant, en, schijnt de strijd nog zwaar, onze arbeid zal voor ons zelven weldadig, voor anderen niet nutteloos zijn! Groote kwalen vorderen doortastende geneesmiddelen.
Wij zijn tot het derde punt onzer beschouwing genaderd, - de verbindtenis ter onthouding van allen sterken drank en ter opwekking van gelijken zin bij anderen, eene verbindtenis met eigene handteekening bekrachtigd. Oppervlakkig schijnt hiertegen minder in te brengen, - en toch wordt ook dit met kracht bestreden. ‘Zal ik mijne vrijheid aan banden leggen?’ zegt de een. ‘Zullen wij het juk der wet weder torschen?’ vraagt de ander. ‘Zoo onze eigen wil niet genoegzaam is, wat zal eene schriftelijke verbindtenis baten?’ roept een derde. En schoon klinkt die taal.
Wat is ons meer waard, dan vrijheid? Maar zouden wij afstand van haar doen, door eene volstrekt vrijwillige verbindtenis ter onthouding aan te gaan, welke wij kunnen opzeggen, zoodra wij ons daarvan ontslagen wenschen? Dan mogen wij welligt allen slaven heeten, voor zooveel wij bij ons huwelijk, bij ambtsaanvaarding of handelsverdrag, voor ons geheele leven of voor vele jaren, verbind-
{==421==} {>>pagina-aanduiding<<}
tenissen onderschreven of met eede bevestigd hebben. Of zouden wij zulke verbindtenissen alleen in het maatschappelijke leven toelaten, maar in het zedelijke leven aan geenen band willen gekluisterd zijn? Moet dit vrijheid heeten? Met welken naam zullen wij dan de slavernij bestempelen, waarmede velen zóó zeer aan eenen enkelen dagelijkschen dronk verslaafd zijn, dat zij er geen afstand van kunnen doen, terwijl zij anderen hard veroordeelen, die, eens aan onmatigheid gewend, telkens de bevende hand aan het glas slaan? Noem het dan ook eene begeerlijke vrijheid, als de dronkaard, met zelfverwensching op de lippen, zijnen laatsten penning ten beste geeft, terwijl zijn gezin van gebrek dreigt om te komen, - als hij in dronkenschap eenen vriend, broeder of vader vermoordt, of jaren lang zijne misdaden achter dikke traliën betreurt! Neen, om zulk eene slavernij te ontkomen, leggen wij ons gaarne eene vrijwillige verbindtenis op.
Of is dit het juk der wet weder op onze schouders torschen, als wij ons in eenig opzigt vrijmaken van de dienst der zonde? Zou 't onze zedelijke krachten niet oefenen en versterken, indien wij ons zelven te verloochenen leeren? Worden wij ook hiertoe niet geroepen? En zou 't dan dwaas en vernederend zijn, met anderen een verbond aan te gaan tegen het gebruik van een gif, hetwelk de edelste vrijheid ondermijnt, in ons hart tallooze verzoekingen kweekt, en den dronkaard buitensluit van het Koningrijk der Hemelen?
En mogen al sommigen genoegzame vastheid van karakter bezitten, om dien band te kunnen missen: voor de meesten kan hij ten weldadigen steun en behoedmiddel zijn, waarover niemand zich ooit beklagen zal. Aan hoeveel verleiding staan wij niet bloot? Overal biedt zij den vollen beker aan. Bij elk vermaak, bij elke uitspanning, in elken vriendenkring, bij geboorte- en huwelijksfeesten, ja bij begrafenissen, maken er velen een spel van, om anderen dien beker op te dringen, met hunne matigheid te spotten - en wie bezweek nimmer voor valsche schaamte? Maar een gegeven woord, eene verbindtenis, als

{==422==} {>>pagina-aanduiding<<}
man van eer met onze handteekening verzegeld, zou die de valsche schaamte niet onderdrukken, den zwakke versterken, menigeen staande houden tegen de verleiding? Wie dit loochenen wil, moet of een vreemdeling zijn in menschenkennis, óf zelf weinig eergevoel omdragen. Wij zouden het met voorbeelden kunnen staven van hen, die 't aan hunne schriftelijke verbindtenis dank weten, dat zij voor vroegere dwaling bewaard bleven, ja, na korten tijd van onthouding, van een misbruik genezen werden, waartegen vroeger geene eigene plegtige voornemens, of de ernstigste waarschuwingen van anderen hen konden beveiligen. Doch wij moeten ten einde spoeden, om nog de laatste vraag te beantwoorden: welke medewerkers wij verlangen?
Het misbruik van den sterken drank is eene nationale kwaal, hetwelk geheel het volk, vrouwen zoowel als mannen, van alle rangen en standen, van iederen leeftijd heeft aangetast, en in meerdere of mindere mate, maar toch overal zijn verderf aanbrengt; een kanker, die voor geene zachte middelen wijkt, met wortel en tak moet worden uitgeroeid. Daartoe moet ons Genootschap medewerken, allen in zijnen kring opnemen, die mede dit kwaad willen tegenstand bieden. Geen verschil van godsdienst of naam, geen onderscheid van stand of beroep mag hier gelden. Rijken en armen, aanzienlijken en geringen, jongelingen en grijsaards, dochters en moeders - allen moeten gelijkelijk de hand aan het werk slaan, en, met zich zelve beginnende, anderen trachten te bewaren. Allen, hetzij ze reeds aan het misbruik verslaafd mogten zijn, hetzij ze in den waren zin matig mogen heeten in het gebruik, hetzij ze tot hiertoe geen' druppel sterken drank aan hunne lippen bragten.
Wel zal ons pogen bij de eersten meestal vruchteloos zijn. Dit toch is het eigenaardige van het misbruik, dat het den dronkaard ten laatste geheel verdierlijkt, zoodat hij voor geene redelijke overtuiging vatbaar is. De ondervinding heeft het echter geleerd (en ik zou hier namen kunnen noemen) dat het gemakkelijker valt, hen tot volstrekte onthouding, dan hen allengs tot vermindering te bewegen.

{==423==} {>>pagina-aanduiding<<}
't Laatste mag wel onder de onmogelijkheden gerekend worden.
Intusschen ligt het in den aard der zake, dat wij bovenal hen trachten te winnen, en voor misbruik te hoeden, die nog niet geheel verslaafd zijn, die zelfs matigen willen heeten. Is dit waarheid, dan kan het afleggen eener dagelijksche gewoonte, bij ernstige overtuiging, geen onoverkomelijk bezwaar zijn. Of durven zij zich daaraan niet wagen, dan zijn zij reeds verslaafd - en mogen toezien, welke onteerende kluisters zij gewillig dragen!
En zij, die nimmer eenigen sterken drank gebruiken. - Men heeft ons wel eens bespot, dat wij dezulken trachten te winnen. En ik erken 't, velen derzulken worden er onder onze leden gevonden. Maar, waarom zouden zij zich onttrekken? Waarom maakten zij die uitzondering op eene algemeene gewoonte? Het navolgen van anderen is toch zoo eigen aan ons hart, dat zij er eenige reden voor moeten hebben. Is 't, omdat zij er het jammerlijke verderf van leerden inzien, omdat zij er het schadelijke voor de gezondheid van gevoelden, omdat een geneesheer 't hun verboden heeft? - Waarom zouden zij zich niet verbinden, om dat verderf, die schade over het algemeen tegen te gaan, door mede hunne stem te verheffen, en door met vereende kracht te bestrijden, wat anders toeneemt in geweld? Ja, al ware 't hunne eenige reden, dat hun lust noch smaakt, wat anderen aan zich verslaaft: zou er dan geene verpligting voor hen bestaan, om anderen de hand te bieden, om anderer wil onze pogingen te ondersteunen? Nu reeds hebben de Matigheidsgenootschappen veel goeds gesticht. De zaak is ter sprake gekomen, veler oog geopend voor het misbruik en deszelfs jammerlijke gevolgen. Men begint eene heimelijke schaamte te doen blijken bij het gebruik. En menigeen, die gewoon was anderen mild te schenken, aarzelt, om niet afgewezen te worden met het antwoord: ‘Ik verfoei den drank. Ik heb mijn woord gegeven, en kan er buiten. Doe ook gij dat, gij zult er u wél bij bevinden!’ Dit is reeds veel gewonnen. Maar hoe veel voorspoediger zou ons pogen zijn, indien

{==424==} {>>pagina-aanduiding<<}
zich veler, veler stemmen tot dat einde verhieven, en zij, die nu nog door onverschilligheid of laffen spot ons tegenstreven, het gebod der liefde in gedachtenis hielden, en op anderer heil zagen! Neen, dat gebod is niet vreemd in Nederland. Amsterdam draagt eene sierlijke kroon van menschlievendheid. Allerwegen prijken hare gestichten voor weduwen en weezen, voor ouden van jaren en kinderen, voor armen en ongelukkigen. De plaats, van welke ik spreek (*), getuigt van haar rusteloos streven tot volksbeschaving en volksgeluk. Jaar op jaar draagt er de blijken van, en niet 't minst bewees het de traag voorbij gegane winter, dat voor zulk een doel geen arbeid, geen offers te groot zijn. Maar nog een ander offer moet er gebragt, om de volksverbastering en volksellende in hare hartader te bestrijden: de opoffering van eene dagelijksche gewoonte, al mogt zij ons tot hiertoe onschadelijk zijn. Wie dit offer voor anderen, ten beste van het algemeen, niet brengen wil, hij boogt in ijdelen waan op den naam van menschenvriend, al geeft hij schatten van zijnen overvloed tot de nuttigste oogmerken.
Daarom vragen wij hen bovenal om ondersteuning en medewerking, die door hunnen rang of stand, door de waardigheden, welke zij bekleeden, eenen zoo magtigen invloed op anderen kunnen uitoefenen. Veler oogen zijn op hen gevestigd. Oneindig verder, dan zij kunnen denken, strekt zich de kring uit, waarin hun voorbeeld op anderen werkt. Daarom wachten wij met vertrouwen op de medewerking van geestelijken, die de wet der matigheid moeten prediken, en haar met onbeschroomder ernst in de huizen der onmatigheid zullen aandringen, indien zij zelve tot voorgangers zijn, - van Armverzorgers, die met meer klem zullen waken over het wèl besteden van de hun toevertrouwde schatten, indien zij zelve als verklaarde tegenstanders van den drank bekend staan, - van hen, die als Verzorgers of Onderwijzers aan het hoofd van Scholen

{==425==} {>>pagina-aanduiding<<}
staan, en, terwijl hun eigen voorbeeld meer dan de nuttigste leeringen zal vermogen, uit het jeugdige hart het schadelijke onkruid moeten weren, hetwelk anders reeds zoo vroeg al het goede zaad verstikt. Daarom roepen wij uwe hulp in, Heeren en Meesters, die over velen te gebieden hebt, bij wie het eigenbelang medewerke met uw pligtbesef, om u van eerlijke, trouwe, nijvere werklieden of dienstbaren te verzekeren. Daarom vinde onze stem een' weêrklank vooral in uwe harten, Vaders! aan wier zorg kinderen zijn toevertrouwd, die u ten zegen en vreugde zijn bestemd, maar die u ten vloek en namelooze smart zouden kunnen worden. Wie ook in ligtzinnige onnadenkendheid moge zeggen: ‘Ieder wake over zich zelven! Wat gaan mij anderen aan?’ dat woord zou een gruwel op onze lippen zijn, dat kunnen wij niet uitspreken! Kent gij ze niet, die zonen, eens de wellust hunner ouders, aan wier opvoeding zorg noch kosten werden gespaard, die, door den drank ontaard, allengs met ouderlijke tranen leerden spotten, van het eene kwaad tot het andere verleid, voor de aarde en den Hemel verlorene kinderen voor hen werden, en hun door namelooze smart het vleesch van de beenderen deden wegteren, hen met graauwe haren ten grave sleepten? Wat zou uw zelfverwijt stillen, indien ook u zulk een lot trof en gij kondet denken: ‘Misschien heb ik zelf het eerste onkruid gezaaid. Misschien had ik dat verderf verhoed, indien ik zelf in onthouding was voorgegaan. Alles had ik voor mijnen zoon, mijnen eenigen zoon over, om hem met eere zijns vaders naam te doen dragen; waarom ook niet een' ellendigen borrel, die hem het drinken leerde?’
Ik moet eindigen, M.H.! En ook genoeg meen ik gezegd te hebben, om u de gronden mijner overtuiging te doen kennen, waarom wij moeten volhouden in onze goede zaak. Het oordeel daarover laat ik thans gerust aan uwe uitspraak over. Maar mogt ik de tolk van uwe eigene overtuiging zijn geweest: volharden wij dan met vernieuwden ijver en onkreukbare trouw! Spot noch tegenstand ontmoedige ons! Al is de oogst nog spaarzaam, aan ons

{==426==} {>>pagina-aanduiding<<}
zelven zullen wij reeds de rijkste vruchten kweeken. En daar buiten - wij zeggen het met ootmoedig vertrouwen en nederig opzien tot den Heer, die alleen den wasdom geeft - zal allengs het vooroordeel zwichten; daar zal het teedere rijsje tot eenen breed gekruinden boom opgroeijen, want het is in Gods woord geplant, het is bestemd tot Zijne eer en tot waarachtig heil der menschen!

Over de gevangenissen en de behandeling der gevangenen te Philadelphia.

(Uit de Brieven van Mme la Comtesse merlin over de Havana.)

Op eenigen afstand van Philadelphia verheft zich, te midden van het open veld, op een' rotsachtigen grond, een ruim, van graniet opgetrokken gebouw, aan de hoeken met torentjes opgemetseld. Op het eerste gezigt zou men het voor een ridderlijk goed aanzien; maar het herinnert ons volstrekt aan geene moorddadige feiten; er zijn geene zware ophaalbruggen of poorten, en het geheel ligt niet als in een' ontoegangbaren wal besloten. In de vlakte gebouwd, is het slechts door dikke muren omringd, en van eene groote poort met ijzeren grendels en sloten voorzien. Deze onvruchtbare grond, deze treurige eenzaamheid, het gezigt van dit indrukwekkend en plegtig gebouw, dat men de gevangenis van het oosten noemt, treft de ziel en vervult haar met diepen weemoed.
Men heeft veel gesproken en geschreven over de voor- en nadeelen van het systema van eenzame opsluiting. Men heeft veel geredeneerd, veel ten papiere gebragt, maar weinig gedaan. Ik laat die overwegingen aan de moralisten, en ik bepaal mij alleen om eenige indrukken mede te deelen, die ik bij het bezigtigen van dit zoo schoon en merkwaardig gebouw ondervonden heb.
Wanneer de maatschappij eenen schuldige straft, kwijt zij zich maar ten deele van hare verpligting. Ten einde hare roeping volkomen te vervullen, moet zij zorg dragen, dat de mensch verbeterd en in vorigen staat hersteld de gevangenis verlate. - Dat is niet gemakkelijk, zult gij mij zeggen,

{==427==} {>>pagina-aanduiding<<}
maar het is echter mogelijk. En wanneer men slechts een klein gedeelte van de verlangde overwinning behaalt, wanneer men met behulp van wijze en in de gevangenis wèlbestuurde maatregelen, slechts weinigen de straffen ten nutte ziet worden, dan heeft men alreeds zeer veel gewonnen. Den diep zedelijk bedorven mensch geheel te hervormen is boven menschelijke magt; maar hem te verbeteren door opleiding, hem aan te moedigen door het betoonen van belangstelling in zijn ligchamelijk en zedelijk welzijn, booze neigingen bij hem door vrees voor straf te beteugelen, zijn onfeilbare middelen ter bereiking van dat doel, indien hunne onderlinge kracht niet verbroken is, maar zij te zamen als hand aan hand voortgaan en vereenigd blijven.
Wat uitzigt heeft in Frankrijk de uit de gevangenis ontslagen misdadiger? Geen. Ik heb verscheidene dier inrigtingen bezocht, en er een' diepen weêrzin tegen opgevat, niet alleen veroorzaakt door het gezigt der misdaad, maar ook door de schandelijke vernedering, waarin de opgeslotene ellendigen gedompeld zijn, door hunne onzindelijkheid en akeligen toestand, en eindelijk door de verregaande onbeschaamdheid, waarmede zij hunne afschuwelijke feiten verhalen, door gesprek en gelaat er zich een feest van makende, om hunne strafwaardige gedragingen aan den dag te brengen. Geen de minste hoop gaat met hen mede, wanneer zij het vunsig hol verlaten; men gevoelt alleen, dat de mensch, tot zulk eene laagte gezonken, zich uit dezelve niet meer opheffen kan.
Wij weten het: een in vrijheid gestelde galeiboef, een dief, die zijne straf in de gevangenis heeft uitgezeten, is soms verharder dan te voren. Zoo het op denzelfden dag na zijne loslating niet geschiedt, steelt hij welligt den volgenden, en gelijk de ondeugd, wanneer zij zich niet verbetert, toeneemt, zoo wordt de dief weldra moordenaar. De geregtigheid meent dan hare taak te vervullen, door hem ter dood te veroordeelen: beter ware het, van hem, vóór zijne laatste daad, maar weêr in een' ijzeren kooi te hebben opgesloten; hij zou dan geen kwaad gedaan en menschelijk en goddelijk regt niet overtreden hebben.
Het gevangenhuis te Philadelphia bezoekende, wordt men van andere gevoelens doordrongen. Het zijn geene gevoelens van verontwaardiging, het is een ernstig medelijden, dat ons aangrijpt. De ziel schrikt altijd nog van het denkbeeld

{==428==} {>>pagina-aanduiding<<}
aan de misdaad terug, maar de behandeling van den misdadiger boezemt haar daar geene verachting, geen afkeer in. Niets is daar onbestaanbaar met de waarde van den mensch; het is eene woning, de geneesplaats van ernstig zedelijke zieken. - Het is de aanblik der lijdende, niet der verachtelijke natuur, - van inwendige smart en niet van kastijding. Het is een verblijf bestemd voor zedelijke kranken, die men, als aan eene beklagelijke ziekte lijdende, door eenen gezonden en versterkenden, maar tevens strengen en onveranderlijken leefregel wil trachten te genezen.
De voorgevel van het gebouw is eenvoudig, indrukwekkend; het is honderd eenënzeventig voeten lang; de muren zijn vierëndertig voeten hoog. Bij onze aankomst, en na de gebruikelijke voorzorgen, werden de ijzeren grendels met gekraak losgeschoven, de zware met ijzeren platen voorziene eerste deur werd geopend, en wij bevonden ons onder een gewelf; voor ons, met eene gelijke deur als de eerste, gesloten. Op dat gewelf verheft zich een toren van vierëntachtig voeten, waarin zich het uurwerk en de alarmklok bevinden. Achter de binnenplaats, omringd van een' dubbelen muur van dertig voeten hoog, bevonden wij ons in eene andere grootere van zeshonderd veertig vierkante voeten, verdeeld in acht gelijke afdeelingen, die als zoo veel lijnen op een algemeen middenpunt uitloopen. De achtste vormt den trap; de zeven anderen zijn lange gangen, waar de cellen aan twee zijden geopend worden. Eene rotonde, die haar licht van boven ontvangt, met eene ijzeren leuning, ter hoogte van circa drie voeten omgeven, dient den kommandant der gevangenis tot observatorium, waar hij, altijd tegenwoordig, met een oogopslag de bewegingen der gevangenen gadeslaat, zonder dat deze het bemerken, daar zij met het lokale van het gebouw geheel onbekend zijn. De bovenste verdieping is volkomen aan de gelijkvloersche (rez- de chaussée) gelijk. In het gebouw, dat zes honderd en vijftig gevangenen kan bevatten, bevindt zich thans slechts de helft.
Bij de komst van een' veroordeelde, brengt men hem in de kamer van voorbereiding (préparation), of om juister te spreken kamer van zuivering (épuration).
Men ontkleedt hem, men scheert hem het hoofd, men reinigt hem en trekt hem de kleeding van het huis aan; vervolgens blinddoekt men hem, en leidt hem naar de cel, die voor hem bestemd is. Daar wordt hij door een' der on-
{==429==} {>>pagina-aanduiding<<}
derhoorigen van het gesticht over zijn vroeger leven ondervraagd, men vermaant hem, en maakt hem met de wetten der gevangenis bekend. - Voorts sluit men hem op, zonder hem eenige bezigheid te verschaffen. Na een paar weken martelt hem de verveling; het leven wordt hem ondragelijk; en hij smeekt om eenig werk, wat het ook wezen moge, hetwelk men hem dan als eene genade toestaat.
Men eischt van de gevangenen de grootste zindelijkheid, zoo wel op hun ligchaam als in hunne cellen. Deze, die elf voet negen duim lang en zeven voet zes duim breed zijn, zijn in rijen achter elkander gebouwd en hebben gemeenschap met den gang door kleine getraliede vensters, ter hoogte van drie voet van den grond, dienende om den gevangene het voedsel toe te reiken en hem te bewaken, zonder hem lastig te vallen. Andere kleine openingen in de muren voorzien des winters de cellen van warme, des zomers van frissche lucht. De breede, uiterst zindelijke en wèlverlichte gangen worden van het eene tot aan het andere einde door doorloopende pijpen verwarmd. Deze gangen doorwandelende, was ik zeer verwonderd boven mijn hoofd een' toestel van geel koper te zien, die in zeer snelle beweging rond liep en eene reeks van spijsketels met zich voerde. - Het was eene stoommachine ten dienste voor het aanbrengen der spijzen; deze werkte op de keuken, werkte met dezelfde snelheid terug, en bragt alzoo ieder rantsoen voor de cel van den gevangene.
De gevangene ontvangt het licht in zijne cel door een venster, bijna tien voeten van den grond; de vloer is van hout, de muren zijn wit gepleisterd. Aan het einde van de cel tegenover den gang bevindt zich eene getraliede opening, met dubbele houten deuren, die op eene kleine binnenplaats uitkomt, en die ook dient om den gevangene licht en lucht te verschaffen. Op de tweede verdieping is achter iedere cel eene tweede cel, ter vervanging van de binnenplaats of den tuin. Eene bedstede, een kapstok, eene stoel, een houten tafel, een blikke drinkkop, eene waschkuip, een spiegel, een kam, twee borstels, een stroozak, een bedlaken en twee dekens zijn het huisraad, dat deze sombere verblijven bevatten. Ik bezocht eene der cellen, die ten verblijf verstrekte voor eene vrouw, welke tot eene gevangenis van vijf jaren was veroordeeld; het was juist op het oogenblik, dat zij hare wandeling deed. De vlijtigste werk-
{==430==} {>>pagina-aanduiding<<}
ster zou zich bijna geen denkbeeld kunnen maken van het werk, door dit beklagenswaardige schepsel, gedurende den tijd van drie jaren dat zij had gezeten, met de naald verrigt. Behalve het werk, bestemd ten dienste van het gesticht, heeft zij eene soort van lappendeken van allerlei kleuren vervaardigd, die haar ten bedspreide dient; ook heeft zij hare cel van boven tot beneden behangen, en aan het voeteneinde van hare bedstede heeft zij een klein altaar opgerigt. - Zij is Katholiek. - Op dat altaar ziet men de moeder-maagd en het kind jezus, vrij goed door haar van was geboetseerd, en met bloemen, de opbrengst van haren zwaren arbeid, rijkelijk versierd. Op haar tafeltje vindt men pennen, potlooden, een' krans van zwart klimop, en boven hetzelve eene met rood krijt gedoezelde en opgewerkte teekening, een zonderling onderwerp voorstellende, met vreemdsoortige accessoires; maar overigens zeer juist geteekend. Men ziet er een stoomvaartuig op, dat in brand staat en op het punt schijnt van te zinken, een' zwemmenden man,
die met de eene hand naar den oever werkt, terwijl hij met de andere den arm van eene vrouw vasthoudt, die hij met zich sleurt en waarvan het hoofd even boven het water uitkomt; de maan komt aan den horizon op, te midden van eenen zwaar bewolkten en door zonderlinge stralen verlichten hemel.
Deze zindelijkheid, deze bloemen, die bonte mengeling van kleuren en ornamenten, die pracht in eene gevangenis, het leven in het graf, en, bovenal die krans en geheimzinnige teekening, die eene vreeselijke herinnering schenen aan te duiden, - alles bragt mij den doodendans, die ijselijke vreugde - dat eeuwig lagchen van een geraamte, voor den geest.
Ik had een innig medelijden voor haar opgevat, en ik vroeg den oppasser naar de reden van hare gevangenzetting. In plaats van te antwoorden, legde hij den vinger op den mond, en keek rond, alsof hij vreesde dat men ons hooren zoude. - De deuren waren echter gesloten, de muren dik, en er heerschte eene stilte als die van 't graf; niets duidde aan, dat het groote gebouw bewoond was. - Maar onze geleider sprak altijd zeer zacht, en scheen, door zijn voorbeeld, ons hiertoe ook te willen nopen.
Ik trachtte te vergeefs van onzen gids eenig narigt om-
{==431==} {>>pagina-aanduiding<<}
trent de veroordeelde te bekomen; hij bewaarde dienaangaande het diepste stilzwijgen.
Wij vervolgden onze wandeling. Iedere cel heeft hare achterplaats van achttien bij acht voeten, waarvan de muren elf voeten en negen duimen hoog zijn. De meesten der gevangenen maken die tot hunnen tuin. Men vergunde ons eene dier plaatsen binnen te gaan; zij was met kamperfoelie en klimop bezet, de muren waren er alsmede behangen. Eenig buigzaam riet, waar langs de bladeren geleid waren, vormde boven de poort eene soort van priëel, ondersteund door twee jonge eiken. Dit werk was verrigt door den veroordeelde, die deze cel bijna twee jaren bewoonde. - ‘Eiken boomen!’ riep ik uit. ‘Mijn hemel! dat is wel eene goede daad, om, zoo doende, voor zijnen opvolger te zorgen!’ - De ongelukkige was tot dertig jaren gevangenschap veroordeeld! Hij versierde zijn graf.
In de gevangenis is niemand bij zijn' eigen naam bekend. Ieder heeft zijn nommer boven zijne deur geschreven, en draagt het op zijne kleederen; dat nommer wordt de man; men duidt hem niet anders aan. Alzoo blijft, wanneer de tijd van zijne gevangenschap ten einde is, de misdaad van den veroordeelde onbekend en het teeken zijner schande is uitgewischt. Hij kan zijnen medegevangene ontmoeten, zonder hem te kennen, noch de een noch de ander heeft eenige bedreiging of beschuldiging te vreezen. - De gevangenen hebben de vrijheid een uur daags op hunne plaats te wandelen, des zondags alleen uitgezonderd. Ter voorkoming van eenige verstandhouding tusschen de gevangenen over den top der muren heen, laat men hen niet dan beurtelings om den andere uitgaan. Op iedere cel staat een letter van het alphabet. Men begint met A uit te laten gaan, en slaat B over, doch men laat C volgen. Wanneer het uur verstreken is, sluit men A weder op, men laat B uitgaan, sluit C op, en D is aan de beurt, en zoo vervolgens. Mogt nu eenig gevangene, gedurende zijne wandeling, een of ander papier bij zijn buurman inwerpen, zoo wordt het ten gevolge dezer schikking door den oppasser bij het openen der deur gevonden, en de schuldige gestraft.
Des zondags wordt de dienst in de gangen verrigt. Nadat voor de vensters der cellen een digt gordijn is opgehangen, worden dezelve geopend. De stem van den prediker kan tot allen doordringen, terwijl deze maatregel de gevangenen be-
{==432==} {>>pagina-aanduiding<<}
let elkander te kunnen zien. De arbeid der veroordeelden begint met het aanbreken van den dag en eindigt des avonds ton acht ure; vervolgens lezen zij, maken hun bed op, en ten negen ure luidt de klok, die hun den tijd aangeeft, waarop zij zich moeten te ruste begeven. Zoo zij tegen dezen regel zondigen, worden zij gestraft met onthouding van het ochtendrantsoen. Zij ontvangen eten in overvloed. Des morgens krijgen zij genoegzame hoeveelheid koffij of chocolaad; des middags drie vierendeel pond vleesch, zonder beenen, - ossenvleesch of versch varkensvleesch, - eene groote portie soep, aardappelen of rijst zoo veel zij willen; des avonds hebben zij een ragout van knollen, kool, zout en azijn zoo zij het verlangen, voorts een pond brood daags. Wanneer een gevangene ziek wordt, past men hem in zijne cel met de uiterste zorgvuldigheid op; wordt zijne ziekte van ernstigen aard, dan brengt men hem over naar eene der cellen in het ziekenhuis; maar altijd is men er op bedacht, hem alleen te plaatsen.
Gij ziet dus, dat de geest, die, bij de inrigting van dit gesticht heeft voorgezeten, zoo menschlievend als verlicht is. Maar gelijk alle menschelijk werk onvolmaakt blijft, gelijk niet zelden grootsche ontwerpen door leemten en gebreken bezoedeld worden, zoo zijn, te midden van deze bewonderenswaardige instellingen, van deze menschlievende bedoelingen, langen tijd aldaar dergelijke gcheime straffen in zwang geweest, als waarvan de martelingen der inquisitie alleen het voorbeeld hebben kunnen opleveren. Zulks is nog een gevolg van dat regeringsstelsel, te zwak aan het hoofd, te sterk in de leden, waar de hoogste magt het vermogen niet bezit te waken, en waar de ondergeschikte magt, vrij van alle teugels en door driften beheerscht, willekeurig en dwingelandisch wordt.
Dit alles geeft mij belangrijke stof tot verwondering en nadenken. Ziet gij mij hier uit het hart van het vreedzame Duitschland, waar ik den winter doorbragt, in Amerika verplaatst? uit het hart van dat land, waar men nog aan oude instellingen gehecht is, en waar van oudsher braafheid en ondergeschiktheid de volkskenmerken geweest zijn, uit dat land, rustig zoo wel door wijsheid als door temperament, en waar men duizendmalen de staatsregelingen van eenen denkbeeldigen regeringsvorm leest en herleest, alvorens eenen nieuwen aan te nemen, dichterlijk en mystiek als het Oosten;

{==433==} {>>pagina-aanduiding<<}
noordsch door zijne inwendige kracht, gehecht aan eene beproefde staatkunde, het verledene eerbiedigende en de middelen wèl bedenkende, die hen de toekomst kunnen doen tegengaan? Ziet gij mij hier uit dat ordelievend en wèlingerigt land in een nieuw excentriek gewest overgebragt, waar de souvereiniteit haren zetel in de straten en hare algemeene vergaderingen op de openbare plaatsen gevestigd heeft? - Waar de senateur op den ivoren raadsheerstoel, aan de voeten des volks den wierook der vleijerij ontsteekt; waar de regter, in plaats van het wetboek te raadplegen, aan het volksgeschreeuw het oor leent; en waar eene vrijheid heerscht, die slechts door de aanbidders van gelijkheid en wanorde kan gehuldigd worden.
Helaas! hoe vele gezonde koppen, hoe vele denkers hebben zich laten verleiden door het schijnbaar gelukkige, hetwelk dat vergelegen, maar weinig bekende land hun voorspiegelde! Men moet het van nabij kennen, om zich hiervan te overtuigen; en zij, die hun vaderland beminnen, en hunne zorgen en krachten aan de verhooging van vólksgeluk en beschaving wijden, zouden voorzeker geene Amerikaansche toekomst verlangen, wanneer zij de Vereenigde Staten hadden bezocht. - Maar keeren wij tot onze gevangenis terug.
De Directeur had een wetboek van straffen, of liever van martelingen in werking gebragt, waartoe de inspecteurs hem nimmer gemagtigd hadden. Deze man had tot getuigen zijner wandaden geene anderen dan de oppassers en den dokter, over welken hij een onbepaald gezag uitoefende. Zijn wetboek van ongeregtigheid was uit verschillende soorten van straffen zamengesteld, van welke hier eenige volgen: - algeheele duisternis en bovenmatige onthouding van voedsel. Men sloot den gevangene in eene geheel donkere cel op, men gaf hem niets anders dan eene deken en voor rustplaats den grond. Zijn lijden in den winter was vreeselijk; en hij kwam er niet dan gedrukt door ziekte en ellende uit. Men verhaalt van een anders bijzonder werkzaam en sterk man, dat deze simpel en wezenloos uit die donkere woning terugkeerde. Hij overleefde slechts eenige maanden deze straf.
Een jonge mulat werd er gedurende vierënveertig dagen in opgesloten. Eenige dagen vóór zijn ontslag, werd een der oppassers gewekt door een gedurig herhaald geklop, hij gaat de cel van den ongelukkige binnen en vindt hem lig-
{==434==} {>>pagina-aanduiding<<}
gende op de knieën, terwijl zijne oogen op eene verschrikkelijke wijze hem in het hoofd draaiden en hij, als een geraamte uitgeteerd, in een' staat van krankzinnigheid daar nederlag. - De ongelukkige reikte zijne blikken drinkkom hem toe, en gaf hem door gebaren te kennen, dat hij van dorst lag te sterven. De oppasser durfde de kerkertucht verkrachten en gaf hem een weinig water en brood. Den volgenden dag schreef de Doctor in zijn journaal: No. 132, zwak, gebrek aan voedsel. - En de gevangene werd niet ontslagen. Den volgenden dag schreef de Doctor, na hem bezocht en zijnen toestand zeer verergerd gevonden te hebben: Lijdende, door gebrek aan voedsel. - De oppasser nu, ziende dat de man zoude omkomen, vervoerde hem, op eigen gezag, in eene andere cel. Hij verloor zijne betrekking, omdat hij het feit aan de inspecteurs had te kennen gegeven.
Eene nog vreeselijker straf is het gietbad (ducking). Men trekt den veroordeelde aan de handen tegen den muur van de binnenplaats op, en giet hem een groote tobbe vol water over het hoofd, des winters zoo wel als des zomers. Een gevangene werd tot deze marteling veroordeeld in een' tijd, dat het streng koud was. Hij was naakt en het water bevroor hem op het lijf. De ongelukkige bleef alzoo eenige uren vastgebonden.
Het strafwerktuig de stoel der gekken (mad-chair) is een groote stoel in den vorm van eene doos, van planken gemaakt. De patient wordt op de planken gezet en tegen den stoel gebonden. Zijne handen worden met riemen gekneveld, zoodat het hem onmogelijk is zich in het minste te bewegen. Deze wreede straf wordt niet zelden verzwaard door het toedienen van stokslagen, waardoor de ledematen opzwellen en bont en blaauw worden.
De straight waistcoat is niet hetzelfde als het ijzeren wambuis, dat men gewoonlijk voor de gekken gebruikt, maar een veel barbaarscher werktuig. Het is eene soort van zak van driedubbel dik linnen, waarin van voren twee gaten zijn om de handen door te steken, in het midden is een koord, dat door vetergaten heen getrokken wordt, even als bij een vrouwen keurslijf. Men trekt den ongelukkige dien zak om het lijf en rijgt hem, niets anders dan het hoofd vrijlatende, op de knellendste wijze in. De gevangene moet zich van vier tot negen ure aan deze straf onderwerpen; langer zoude

{==435==} {>>pagina-aanduiding<<}
hij het ook niet kunnen uithouden. Van eenen, dien men los reeg, waren de ledematen verstijfd en het blood zijpelde hem hier en daar langs de huid. Gedurende die verschrikkelijke martelingen worden zelfs de hardvochtigste mannen bewogen en jammeren dikwijls even zoo, als zij die de straf ondergaan. - En zoudt gij gelooven, dat de wreedheden zich slechts tot deze opgenoemden bepaalden? - Er is nog eene andere pijniging, die zelfs de martelingen der middeneeuwen overtreft: de ijzeren mondprop (iron gag). Het is een stuk ijzer, bijna in den vorm van een gebit van een paard; in het midden bevindt zich een kleine ronde plaat van een duim diameter, eene ketting, die aan beide zijden hangt, gaat over de kaken heen, en wordt zeer sterk aohter in den hals vastgehecht. De handen, in lederen handschoenen gestoken en op den rug gekruist, worden met riemen aan de kettingen van het gebit vastgebonden, zoodat de geweldige drukking, op de kettingen door het natuurlijk gewigt der armen aangebragt, de vreeselijkste smarten aanbrengt, en al het bloed naar de hersenen jaagt. De veroordeelde macumsay werd van het gezigt beroofd door het aanwenden van deze helsche uitvinding.
Deze wreedheden zijn te onvergeeflijker, daar zij geoefend werden aan ongelukkigen, die door de dikke muren hunner cellen minder in betrekking staan met hetgeen buiten hen omgaat, en wier vergrijpen zich tot luiheid en moedwillig bederven van den aan hen opgelegden arbeid bepalen. Neen, dweepzucht of willekeur hebben wel nimmer vreeselijker straffen uitgedacht dan deze, uitgeoefend door ondergeschikte personen, onder het meest demokratische volk der wereld, tegen de wet, en in spijt van het gouvernement.
De eenzame opsluiting, gestreng nagekomen, wel te verstaan zonder het uitoefenen van eenige bezigheid, zou alleen genoeg zijn om den weêrspannigste tot onderwerping te brengen.
De laatste hoofdoppasser, william griffith, had er, eenige jaren geleden, bij een' beruchten booswicht, william napier, de ondervinding van. Deze man, van eene herkulische sterkte en van een ontembaar karakter, begon met zich gewillig tot alles te schikken, wat men van hem vorderde; hij toonde zelfs veel ernst en naauwgezetheid in het waarnemen zijner godsdienstpligten; maar, na eenigen tijd, weigerde hij allen arbeid en bedierf ieder werk, waar-
{==436==} {>>pagina-aanduiding<<}
mede hij zich moest onledig houden. Na verschillende vermaningen, deed griffith hem zijne boeken en zijn werk afnemen, en liet hem in eene volslagene ledigheid. De week was nog niet ten einde, of de deugniet begon met werk te vragen: hij zuchtte en kermde; maar men bleef onverzettelijk. Drie weken liet men verloopen, zonder op zijne herhaalde gebeden acht te geven. Eindelijk, na eenigen tijd, gaf men hem zijnen arbeid weder, en, van dat oogenblik af, had men over hem nooit eenige reden van klagten, maar later bekende hij, dat hij eerst door geveinsdheid had gehoopt genade te verkrijgen, vervolgens, gramstorig van niet geslaagd te zijn, had hij besloten van niets uit te voeren, doch dat hij aan boord, - hij was in zeedienst geweest - nimmer eene straf ondervonden had, die gelijk stond met de eenzame opsluiting zonder werkzaamheid.
Er is nog op te merken, dat men gewoonlijk in een jaar, op honderd veroordeelden, naauwelijks twee vrouwen telt, eene onevenredigheid niet toe te schrijven aan de zedelijkheid der sekse, maar aan de schuldige laauwheid der Jury's en der hoven van Justitie. Men verhaalt, onder andere voorbeelden, van eene zekere dame chapmann, die haren man vergeven had, omdat hij haar bij haren minnaar ontdekt had, dat zij werd vrijgesproken, terwijl haar medepligtige werd opgehangen. In waarheid, volgens de zeden des lands, schijnt deze zonderlinge toegeeflijkheid veeleer haren oorsprong te vinden in eene soort van regtvaardige redeneerkunde, dan in het belang, dat de vrouwelijke sekse inboezemt. De vrouw telt zoo weinig in de schaal van het geluk des mans, haar geheele bestaan is zoo beperkt, hare aandoeningen en genegenheden zijn zoo verwaarloosd, dat de nietigheid, waartoe zij gedoemd is, haar dienen moet tot een getuige à décharge: die niets heeft, kan geen schuld voldoen.
Het kan wel niet anders, of het zal den lezer, daargelaten de onmenschelijke straffen door hardvochtige gestrengheid en barbaarsche wreedheid aan de beklagenswaardigen, willekeurig, op eigen gezag, uitgeoefend, na de mededeeling van den toestand der gevangenissen en de behandeling der gevangenen in Philadelphia, hoogst aangenaam zijn, gezien te hebben (*), dat ook bij ons een geheel nieuw op

{==437==} {>>pagina-aanduiding<<}
te trekken gebouw zal worden ingerigt, volgens het stelsel van afzonderlijke opsluiting; en wel op zoodanige wijze, als door de ondervinding het meest doeltreffend is aangewezen; en waardoor al die bezwaren zullen worden weggenomen, welke, uit gebrek van zaakkennis, tegen het stelsel van afzonderlijke opsluiting zijn aangevoerd.
Zoo wij wèl onderrigt zijn, is de zaak des onderzoeks in handen geweest van hoogstbekwame mannen, die, wat de localiteit voor en de stoffelijke behandeling van de gevangenen betreft, wel op de hoogte staan om een en ander juist te beoordeelen; terwijl er verder voor de zedelijke opvoeding dier menschen, ook in ons vaderland, Gode zij dank! zoo veel pogingen worden aangewend, die tot eere der menschheid zijn en waardig het loffelijke Genootschap tot zedelijke verbetering der gevangenen; en die zelfs onder de reeds veel verbeterde Amerikaansche middelen nog wel in aanmerking zouden mogen genomen worden.

de Redactie.






Aan de Redactie der Vaderlandsche Letteroefeningen.

WelEdele Heeren!

Toen in den Herfst des vorigen jaars de loopende geruchten omtrent eene voorgenomene slooping van het slot Loevestein, die, naar ik altijd hoop maar niet stellig durf verzekeren, ongegrond zullen bevonden worden, de aandacht van het algemeen meer dan te voren op dien grijzen en gedenkwaardigen Burg gevestigd hadden, kwam mij de nevensgaande brief van den onsterfelijken huig de groot in handen, kort na zijne ontvlugting uit dien kerker geschreven.
Het heeft mij leed gedaan, dat ik aan het verzoek van mededeeling der brieven van maria van reigersbergen, waarvan ik in mijn verslag ter openbare vergadering der Tweede Klasse van het Koninklijk-Nederlandsche Instituut had gewag gemaakt (*), niet heb kunnen voldoen, vermits ik de genoemde brieven reeds tot een ander gebruik had afgestaan. Ik heb mij destijds bereid verklaard, om, zoo mij

{==t.o. 437==} {>>pagina-aanduiding<<}


{== afbeelding 
	==} {>>afbeelding<<}
    


{==438==} {>>pagina-aanduiding<<}
later een of ander merkwaardig stuk van gelijken aard mogt voorkomen, uwe beleefde uitnoodiging in gedachten te houden. De bijgaande letteren, die in de rijke verzameling van brieven van de groot op de Boekerij der Remonstrantsch-Gereformeerde Kerk te Amsterdam, wier getal meer dan vijf honderd bedraagt, gevonden worden, schijnen mij een nieuw bewijs op te leveren van zijnen vromen Christelijken zin. Komen ze u der mededeeling in uw Tijdschrift waardig voor, ik geef u vrijheid om ze met deze regelen van mijne hand te plaatsen.

Met achting noem ik mij

Uwen zeer gewilligen Dienaar,

abm. des amorie van der hoeven.

Amsterdam,
den 13 April 1845.

Copij van eenen brief van Hugo de Groot aan Maria Junius, Wede. van Diamantius.

Eerbaere zeer deuchdzaeme Juffronw!

Ick can metter waerheit zeggen, dat ick in mijn lijden geen crachtiger vertroostinge, nochte in mijnen wat beteren stand geen treffelicker congratulatie en heb ontfangen als van UE. waeruit ick niet alleen en bemercke de oprechticheit van UE. affectie tot mij, maer oock de zonderlinge gaven, waermede het God gelieft heeft UE. rijckelick te beschenken. Ick danck UE. ende alle andere vrome zielen hartelick voor de gebeden, die de zelve voor mij ten hemel hebben gestort, dewelcke ick niet en twijffel, off zij en zijn van God verhoort. Ick bidde UE. ende alle anderen in gelijcke gebeden te continueren, zoo wel voor de verlossinge van Mijn Heer Hogerbeets ende de gevangene Predicanten, als oock, op dat het gelieve mij de genade (te) doen van mijne dancbaerheit te toonen over een zoo groote ende wonderbaerlicke weldaet. God gave, dat mijne vrijheit mochte dienen, om oock mijne verdructe broeders ende susters eenige Christelicke vrijheit te verwerven. Geen saeck en soude mij connen wedervaeren, waerdoor ick lichtelicker alle verdragen leedt soude vergeten. Wraeckgiericheit, God zij gelooft, heb ik uit mijn hart verworpen ende wensch niet zoo zeer dan met wel te doen, die mij quaed gedaen hebben van haer ongeluck (ongelijck?) te overtuigen. Ick bid UE. ende alle mijne bekenden dicmael te continueren in 't bezoucken ende vertroosten van mijne ouders, dien ick alle liefde, eer

{==439==} {>>pagina-aanduiding<<}
ende danckbaerheit ten hoochsten schuldigh ben ende noit sal laeten te betoonen nae mijn vermogen. 'Tgene ick vermids mijn ballineschap niet doen en can, dat bid ick alle, die mij beminnen, voor mij te willen doen. Naest mijner ouders huis en isser geen dat ick meer bemin dan het uwe, gedenckende de goede onderrechtinge die ick van Mijn Heer UE. vader zal: ged: heb ontfangen, de broederlijcke vrundschap van d' Heer Vossius, ende de soete kennisse, die ick heb gehadt ende noch hebbe met UE. broeder Franc. Junio. Ick hoop dat het hem wel sal gaen, waer hij is ende dat zijne gaven niet en sullen vruchteloos zijn: gelijck ick oock hoope dat God D. Vossium jegens alle aenvechtingen sal stercken ende off daer in 't land ofte ellewaert hem een goede gerustige plaetse verleenen. Ick zoude mij geluckig achten cond(e) ick dezelven eenigen dienst doen: gelijck ick oock zeer garen alles sal doen wat ick vermach voor D. Casimiro, zoo wel om de liefde van zijne vader ende andere vrunden, naementlick van UE. als omdat ick weet, dat hij goed van imborst is, hoewel van eenige saecken niet wel geinstrueert. Dan bij desen tijdt den Coning zijnde in oorlog met die van de Religie, zie ick geen middel voor hem, om alhier in Crijchsdienst te geraecken: want jegens die van de Religie en sal hi niet willen dienen: ende jegens den Coning te dienen soud(e) ick hem niet connen raden. Indien God zijne Maiesteit de genade doet van zijn rijck in vrede te bezitten, indien daerna desselfs wapenen jegens eenen uitheemschen vijand zouden mogen werden gekeert, soo dunct mij, dat tot de saeck beter apparentie soude sijn. Doch soo mij middelertijds iets voorcomt, dat hem zoude mogen dienen, sal ik niet naelaeten UE. daervan te adviseren. Mijn huisvrouw doet haer dienstelijcke gebiedenisse ende bid God, nevens mij, dat het hem gelieve UE. te houden in zijne genaedige bescherminge.
Den XXVIIIen Sept. XVIc XXI tot Parijs.

(get.) UEd. gantsch ten dienst bereide,
H. de Groot.

Nae dat ick dese hadde geschreeven, meenende dat mijn broeder die soude sijn vertrocken heb ick met blijdschap de verlossinge van verscheide Predicanten verstaen. God wil alle die noch verdruct sijn mede helpen ende ons allen geven, dat ons salich is. Den XX Nov. XVIc XXI.

{==440==} {>>pagina-aanduiding<<}

Opschrift:
Eerbare, deugzame Juffrouw, Juffron Maria Junius Weduwe van wilen de Heer Diamantius, in zijn leven dienaar des Evangelii tot Delff.




Tafereel van de werking der kwade Mousson te Madras.

(Uit de Aanteekeningen van eenen Reiziger.)

Zoodra ik meerderjarig geworden was, maakte ik aanstalte ter uitvoering mijner gevormde reisplannen. Sedert lang had het tot mijne vurigste wenschen behoord, Indië te bezoeken, en ik scheepte mij tot dat einde in op het Oostindisch schip de Atlas. Na eenen voorspoedigen overtogt van twee maanden, hadden wij de Aziatische kust in het gezigt. Bij het aanbreken van den dag deed zich kaap Comorin als eene donkere wolk, aan den gezigteinder op. In den namiddag bezeilden wij die, en voeren met een' frisschen landwind langs de kust van Coromandel, terwijl onze oogen zich verlustigden in de schilderachtige gezigten, die deze oorden zoo beroemd hebben gemaakt. De verblindende lichtstroomen, die zich over alle deelen des landschaps als uitgoten, schitterden in onophoudelijk afwisselende kleurspelingen; welk voor den Europeër geheel nieuw schouwspel iets zoo verhevens heeft en eene zoo onbeschrijfelijke gewaarwording verwekt, dat het streelend genot van lieverlede bij mij in somberen weemoed overging, het vaderland mij voor den geest trad, en ik smartelijker dan ooit ondervond, ver van de mijnen en geheel onder vreemde menschen te zijn. Wij vervolgden onze reis, terwijl wij steeds op vier mijlen van de kust bleven voortlaveren, en het eiland Ceylon voorbijzeilden, dat, met zijne door bosschen bedekte heuvelen, zijne takkige oevers, door hooge palmen en digte kokosboomen bekroond, langzaam in het verschiet verflaauwde, en zich ten laatste nog slechts als een lichtend punt vertoonde, dat eindelijk in de avondschemering verdween.
Na eene vaart van vier dagen, met het heerlijkste weder, kwamen wij ter reede van Madras ten anker. Deze reede levert den naderenden vreemdeling een heerlijk schouwspel op. De pracht der gebouwen, de hooge veranda's of uitwendige galerijen der huizen, de platte daken, de ranke,

{==441==} {>>pagina-aanduiding<<}
witte kolommen, die zich in het helder blaauw des hemels spiegelen, het indrukwekkend sterke fort, de schuimende golven der zee, die langs de onafzienbare kust over de klippen bruisen, alles werkt zamen, om den reiziger, die nieuwe indrukken verlangt, krachtig aan te grijpen. Van den zeekant gezien, schijnt de stad zich ver buiten hare wallen uit te breiden, en heeft een verrassend voorkomen van grootte. Wanneer men bijna drie maanden op de eentoonige vlakte der zee heeft doorgebragt, verkwikt men zich in den aanblik der talrijke vaartuigen in de haven, van de ranke visscherskaan tot den eenvormigen catamaran, van de lomp gevormde massoulah tot het slanke jagt en de nog sierlijker wherry.
Zoodra de Atlas het anker had uitgeworpen, begaf ik mij met verscheidenen mijner reisgenooten aan boord eener massoulah, die ons aan wal bragt. Deze vaartuigen zijn op eene zeer zonderlinge wijze gebouwd: de bodem is vlak, en verder bestaat het schip uit luchtig zamengehechte planken, die met den buitensten bast des kokosbooms bekleed zijn. Zij zijn voorzien met twee rijen langwerpige roeibanken, en het geheel is zoo buigzaam, dat de zijplanken gemakkelijk voor de slagen der golven wijken, die daardoor in groote mate hare kracht verliezen. Ook trotseren deze vaartuigen den stroom, hij moge nog zoo hevig en vreeselijk zijn; terwijl eene Europesche sloep zich niet op denzelven wagen zou, zonder op staanden voet in stukken te worden geslagen. De roeijers weten met bewonderenswaardige behendigheid den slag der baren te ontwijken, en brengen het schijnbaar zoo wankelbare vaartuig veilig en gemakkelijk door het onstuimige element. Bovendien worden de massoulahs bijna altijd door catamarans vergezeld, ten einde, bijaldien een derzelven onverhoopt mogt omslaan, hetwelk toch nu en dan gebeurt, wanneer zij door onvoorziene toevallen op eene klip geraakt, men oogenblikkelijk de passagiers te hulp moge komen. Gelukkig bezoeken de haaijen deze, aan den hevigen aandrang van den onstuimigen vloed blootgestelde kusten zeer zelden, maar houden zich bij voorkeur op in de stille wateren op de reede. Ook bevinden zich op de catamarans zeer ervarene zeelieden, welke de bij ongeluk in het water vallende reizigers spoedig weder uit de golven trekken. Eene catamaran bestaat uit drie groote balken, welke als een vlot zijn aaneengebonden, en de middelste van welke iets

{==442==} {>>pagina-aanduiding<<}
langer is dan de andere en als een boeg vooruitspringt. Aan het eene einde bevindt zich de schipper, die de machine bestuurt. Het geheel is tien voeten lang en achttien duimen (?) breed.
Den 15 October werd de vlag geheschen, die tot waarschouwing der gezamentlijke schepen dient, dat zij zich niet door de passaatwinden laten overvallen; want des morgens had men eenige der teekenen waargenomen, die dezen strijd met de elementen voorspelden. Dunne, vlokkige wolkjes waren van tijd tot tijd aan den gezigteinder verschenen, en hadden zich weldra in eenen, tegen den blaauwen grond des hemels bijna onmerkbaren, damp opgelost. Een dunne nevel zweefde over het water, en scheen zich van lieverlede te verdikken, zonder nogtans de stralen der zon te breken, die voortdurend eene gelijke massa licht over den Oceaan uitgoot. Eene verstikkende hitte vervulde den dampkring, die op de moeijelijk ademende borst drukte, en het gemoed bezwaarde. In den namiddag begon het voorkomen des hemels te veranderen, en de gezigteinder verborg zich langs hoe meer. Zwarte, onheilspellende wolken schenen uit de zee op te stijgen, onder plotselijke windvlagen, die onmiddellijk door de diepste stilte werden opgevolgd. Intusschen namen de onderste luchtlagen eene rosachtige of liever bronsgele kleur aan, ten gevolge van de breking der zonnestralen door de wolken, welke dat hemellicht bedekten. Ten vier ure werd de lucht geheel donker, de regen stortte in breede stroomen neder, terwijl de storm zijn vreeselijk gebrul met de ratelende donders vermengde; het was een onafgebroken verdoovend geraas.
Daar onze woning op de zee uitzag, konden wij dit schouwspel in zijne geheele schrikverwekkende grootheid waarnemen. Met onwederstaanbaar geweld boog de wind de digtbewassen toppen der hooge en ranke kokosboomen tot op den grond. Wolken van rollend zand vlogen hem vooruit. Bleeke, breede bliksemstralen doorkruisten de lucht; en, daar zij gelijktijdig van alle streken des hemels uitschoten, zou men bijna geloofd hebben, dat alle hoofdstoffen in vuur veranderd waren, en de wereld op het punt stond, de prooi van eenen algemeenen brand te worden. De donderslagen, die den bliksem onmiddellijk opvolgden, knalden als de ontploffing van een kruidmagazijn, of als de losbarsting van ontelbare kanonnen, bij eenen veldslag in het gebergte. De

{==443==} {>>pagina-aanduiding<<}
stroom, door den wind uit de bedding der zee opgeligt, werd tegen de esplanade geslingerd, die door het schuimend water geheel wit was geverwd. Op de daken vond men visschen van drie duimen lengte, die òf uit de zee opgeworpen, òf door waterhozen medegesleept waren. Duizenderlei insekten kropen langs de wanden, en afzigtelijk gewormte bedekte den grond der vertrekken. Geheele zwermen van hagedissen en mieren, die door het nederstortende water uit hunne schuilhoeken verdreven waren, vervulden onze woning. Schorpioenen, padden, duizendbeenen, slangen zelfs, drongen tot in onze vertrekken door. De stormduurde op deze wijze van dag tot dag met eenige tusschenpoozen voort, gedurende welke men wederzijdsche bezoeken aflegde. De inboorlingen, aan het klimaat des lands gewoon, schenen in dit oproer der natuur een zeer dagelijksch schouwspel te zien. Indien ook al in andere oorden der wereld even zoo hevige orkanen heerschen, als de mousson in Oost-Indië is, zoo kan men nogtans stellig verzekeren, dat nergens in de wereld de regen zulke geweldige waterstortingen vormt, nooh bliksem en donder een zoo ontzettend verheven schouwspel opleveren. De mousson duurde ongeveer twee maanden, en hield eerst tegen het midden van December op. Toen werden de seinvlaggen op nieuw geheschen, om de schepen aan te kondigen, dat zij van nu af aan, zonder eenig gevaar, weder op de reede konden ankeren.

De weduwe van den serjant.

(Vervolg en slot van bl. 400.)

V.

Wij hebben Mistress tower verlaten, in zwijm liggende en aan lucy's zorgen toevertrouwd, terwijl de Heer tower en Sir bichard ijlings den kleinen alfred gingen opzoeken. De weduwe beijverde zich met alle vlijt, om hare Mevrouw in het leven terug te roepen, hetgeen haar ook eindelijk gelukte. Zoodra Mistress tower bijgekomen was en haar bewustzijn weder erlangd had, wierp lucy zich voor hare voeten.
‘Mevrouw,’ zeide zij, ‘ik moet in uwe oogen een mon-
{==444==} {>>pagina-aanduiding<<}
ster schijnen; gij zult mij niet kunnen vergeven, en evenwel.....’
‘Evenwel?!’ riep Mistress tower.
‘En evenwel,’ ging lucy voort, ‘heb ik uwen zoon niets anders - en dat nog slechts weinige uren lang - laten ondervinden, dan hetgeen, waaraan men den mijne nu reeds acht lange dagen onderworpen had.’
‘En met welk regt hebt gij dat gedaan, lucy?’
‘Met het regt eener moeder, wier kind men onder de slagen en mishandelingen van eenen ruwen, onbarmhartigen fabrijkwerker laat bezwijken; met het regt eener moeder, wier klagten men niet hooren wilde, wier smeeken men met spot terugstiet; met het regt eener moeder, die uwen man, Mevrouw, wilde toonen, aan welke onmenschelijke folteringen hij een arm, weerloos kind prijs geeft!’
Terwijl zij dit zeide, was lucy van den grond gerezen, en stond in bedaarde waardigheid voor hare meesteres, derzelver wederantwoord wachtende. Zoo het scheen vreesde zij slechts één ding, te weten dat men het oogmerk niet begrijpen zou, hetgeen haar tot de daad gedreven had. Dit nu verklaard hebbende, had zij niets meer te zeggen.
Mistress tower zag de weduwe met verbaasde blikken aan. Lucy was voor haar geene dier onbeduidende dienstboden, aan welke men eenvoudig hun afscheid geeft, zoo men hen al niet met schande wegjaagt, welke men soms zelfs straft, of tot straf aan een' geregtsdienaar overlevert. Lucy moest met andere oogen beschouwd, op andere wijs behandeld worden. Binnen weinig dagen kon zij hare nicht, kon zij de gade en wel de beminde gade van eenen man worden, rijker dan haar eigen, en niet alleen rijker, maar aanzienlijker dan de fabrikant beweren kon in de maatschappij te zijn. En deze kleine dick, dit mischandelde, misschien verminkte kind, de zoon van lucy, de serjantsweduwe, was mede niet langer een gewone leerjongen; hij was een jonge heer, aan wien men de beroemdste leermeesters, de beste opvoeding geven, dien men trachten zou in staat te stellen een jongeling te worden, waardig de behuwdzoon van Sir richard grandville te zijn.
Doch, al ware dit alles ook niet aldus geweest, zou men desniettemin de zaak niet hebben durven voor het geregt brengen; want daar had men naauwkeurig bewijs van de daad moeten leveren en het offer van lucy's wraak aan den

{==445==} {>>pagina-aanduiding<<}
regter moeten vertoonen. Aan den zieken of gekwetsten alfred zou lucy dan den mishandelden dick tegenovergesteld hebben, en de regters, in dit geschil naar billijkheid willende oordeelvellen, zouden omtrent de uitspraak in geene geringe verlegenheid geweest zijn. Over het algemeen zijn wij er verre verwijderd van, te willen beweren, dat de Engelsche wetten de barbaarsche behandeling, waaraan men de kinderen, die in de fabrijken werken, onderwerpt, of billijken of slechts gedoogen; integendeel, hoezeer menigmaal een oog toegedrukt, hoezeer de arme door bangmaking of omkooping menigmaal bewogen wordt, van zijne geregtsklagt af te zien, straffen die wetten streng en onverbiddelijk, zoodra zulk eene klagt werkelijk aanhangig gemaakt en bij het onderzoek ook werkelijk gegrond bevonden wordt. Daarenboven lag er Mistress tower veel aan gelegen, Sir richard's vriendschap te behouden. Zij reikte dus aan de weduwe hare hand toe en zeide: ‘Mijn man had ongelijk, uw verzoek niet toe te staan, lucy, en gij.... Doch ik hoop, dat ik mijn kind behouden en gezond mag wederzien, en dat de wreede proef, welke gij genomen hebt, u ten minste bewijzen zal, dat uwe bezorgdheid ongegrond was.’
Zij sprak nog, toen de Heer tower, met zijnen zoon op den arm, de kamer binnentrad. Het aangezigt van den kleine gloeide in koortshitte, en door de gescheurde lompen, waarmede hij bekleed was, henen, konde men duidelijk de sporen van pegg's woeste wreedheid ontdekken.
De bedenkingen, welke de gramschap van Mistress tower hadden doen bekoelen, waren ook in stilte door den Heer tower gemaakt, wiens toorn, dien hij tegenover lucy bedwingen moest, zich in dubbele mate over pegg uitstortte.
‘Die rampzalige!’ riep hij; ‘die ellendeling! Zie slechts, hoe het arme kind toegesteld is, Mistress!’
En de kleine alfred kwam uit de armen van zijnen vader in die zijner moeder.
‘De booswicht!’ vervolgde de Heer tower; ‘mijn kind zoo te mishandelen! met een' leerknaap zoo om te gaan!.... Ik heb hem oogenblikkelijk uit mijne dienst gejaagd!.... Wat u betreft, Jufvrouw lucy.... ik hoop, gij zult het mij vergeven. Gisteren heb ik uw even regtmatig als gepast verzoek afgewezen, maar thans.... Hier, ziet gij, dit is het contract, hetwelk gij terug verlangdet.’
Dit zeggende, trok hij het verdrag uit den zak, hetwelk

{==446==} {>>pagina-aanduiding<<}
hem tot heer over dick's jeugd, ja zelfs over diens leven maakte. Hij scheurde het papier aan stukken en reikte die aan de weduwe toe. ‘Gij zijt streng en wreed geweest,’ zeî hij tot haar; ‘maar thans hoop ik, dat gij Mistress tower in de zorg voor mijn kind zult bijstaan, en dat alfred onder uwe oppassing genezen zal.’
Lucy, door eene vergiffenis, welke zij niet verwacht had, en door eene welwillende goedheid, welke zij niet begrijpen kon verdiend te hebben, verbijsterd, sloot den kleinen alfred met drift in hare armen, en snelde, door Mistress tower gevolgd, met hem de kamer uit, om den armen knaap naar zijn bed te dragen, en hem, door zorg en liefderijke behandeling, vergoeding te verschaffen voor den verschrikkelijken toestand, welken hij, door haar toedoen, bijna een' dag lang had moeten verduren.
‘Zouden zij misschien beter zijn, dan ik dacht?’ zeide zij bij zichzelve; ‘zouden zij slechts uit onverstand gezondigd hebben?’
Dit echter was niet alzoo: geheel het gedrag der echtgenooten ontsprong uit het Engelsche cant, die huichelachtige gewoonte, om zich beter voor te doen dan men is, en om zijne ware gevoelens ten behoeve van zijn eigenbelang te verbergen.
Het voorval, dat het huis der tower's in opschudding en het leven van den kleinen alfred in gevaar gebragt had, deed bij Sir richard eene menigte bedenkingen ontstaan. Hij laakte lucy niet. Waar was ook immer een verliefde, die de door hem beminde vrouw gelaakt zou hebben? Verre vandaar, beschouwde de Luitenant lucy's gedrag integendeel als eene daad van moed en vastheid, als de meer dan natuurlijke poging eener moeder, die, geen ander wapen hebbende dan list, deze tot bondgenoot harer zwakheid maakt, op deze wijs haren zoon redt en tevens anderen menschelijkheid leert. Eenen blik in zijn binnenste werpende, gevoelde hij zich, ten opzigte van lucy, schuldiger dan zelfs de towers het waren. De moed ontzonk hem. Hij waagde het niet, de weduwe op te zoeken, haar van zijne liefde te spreken, en haar om hare hand te vragen. Mistress tower, door hem reeds tot zijne vertrouwde gekozen, wildé hij nu ook tot zijne bemiddelaarster maken. Hiertoe hield hij met haar een nieuw gesprek, waarbij hij, zonder echter eene bekentenis zijner schuld te doen, het masker afligtte,

{==447==} {>>pagina-aanduiding<<}
dat gewoonlijk zijne ware gevoelens verborg, en open en onverbloemd voor zijne denkwijs uitkwam.
‘Lieve clara,’ sprak hij tot zijne nicht, ‘gij kent mijne ongelukkige liefde; en ofschoon ik u eerst kort geleden daarvan voor het eerst gesproken heb, meen ik echter alle reden te hebben, om mij overtuigd te houden, dat zij reeds vroeger door u bemerkt is. Die liefde heeft in de hinderpalen, welke zich daartegen verzet hebben, slechts nienw voedsel gevonden. Zij is alvermogend geworden, en ik gevoel, dat mijn leven van lucy's jawoord afhangt.’
‘In dat geval zijt gij van een lang en gelukkig leven verzekerd!’ hernam Mistress tower; ‘want, naar den ijver te oordeelen, welken gij nog onlangs in deze zaak getoond hebt, als ook naar het stilzwijgen, dat gij mij verzocht in acht te nemen, zult gij gewis zelf aan Mistress sommers bereids haar geluk verkondigd hebben.’
‘Gij vergist u, Mevrouw! Ik heb het niet durven wagen,’ zeî Sir richard, de oogen nederslaande.
‘Het niet durven wagen?’ riep Mistress tower vol verwondering uit. ‘En waarom dan niet?’
‘Wijt het aan beschroomdheid of aan trotschheid, clara,’ zeî richard; ‘maar ik weet slechts dit, dat ik onvermogend zijn zou mijne zelfbeheersching te behouden, wanneer deze vrouw aarzelen mogt mijn aanbod aan te nemen en ik vreezen moest mij te zien afwijzen. Mogt zulk een ongeluk mij treffen, zoo weet ik niet, waar het mij toe zou kunnen brengen.’
‘U afwijzen, richard! Welke vrouw zou er niet trotsch op zijn, uwen naam te dragen en u voor eeuwig den haren te kunnen noemen? En gij kunt denken, dat lucy....? Neen, richard; deze vrouw zou dan waarlijk het verstand moeten verloren hebben!’
‘Nu, ga gij dan bij haar, spreek met haar in mijne plaats, en meld mij dan de zoo gewenschte uitkomst.’
Mistress tower beloofde, den haar opgedragen last te zullen vervullen, waarbij zij echter in stilte de dwaasheden beklaagde, waartoe de liefde somwijlen hooggeplaatste en welgeboren stervelingen wegsleept. ‘Eene dienstbode te trouwen,’ zeide zij bij zichzelve, ‘is reeds een wonderlijke inval; maar te vreezen, dat zulk eene persoon het bij haar gedane aanzoek zal afwijzen, grenst waarlijk aan volstrek te krankzinnigheid!’

{==448==} {>>pagina-aanduiding<<}

Mistress tower gevoelde zich zelfs vernederd door de rol, welke zij bewilligd had bij deze gelegenheid op zich te nemen, en zij vond daarvoor slechts eene verontschuldiging in de meer dan zusterlijke genegenheid, welke zij haren bloedverwant richard toedroeg. Vrouwen sympathiseren over het algemeen ligter met de hartstogten van anderen dan wij mans, en Mistress tower dacht, dat, daar zij nu toch eenmaal het huwelijk niet verhinderen kon, het best zou zijn, daarbij de bemiddelaarster te spelen.
De beide kinderen bevonden zich weder volkomen wèl. Dick was uit de fabrijk in het woonhuis teruggekeerd en op nieuw alfred's speelmakker geworden.
Op zekeren avond, dat Mistress tower de weduwe alleen in den tuin gewaar werd, waar de kinderen gewoon waren, bij goed weder, met elkander te spelen, ging zij naar haar toe, sloeg vriendelijk den arm om haar heen, en, terwijl deze zoo ongewone vertrouwelijkheid lucy innerlijk deed beven, zeide zij tot haar: ‘Lucy, het komt mij voor, dat Sir richard grandville u sedert lang bemint.’
‘Zoo is het, Mevrouw!’
‘Hij beminde u, toen gij nog meisje waart, en gij weêrstondt al zijne verleidelijke aanbiedingen met eene braafheid, die ik niet genoeg kan prijzen.... Wie weet, wat er gebeurd zou zijn, wanneer gij zwak geweest waart!.... Schande en verlatenheid zouden misschien uw lot geweest zijn, terwijl hij thans daarentegen u meer dan immer bemint.... en u wil trouwen.’
‘Ik wist het, ik wist het,’ antwoordde lucy als in verstrooijing van gedachten; ‘ik wist, dat het zoo zou eindigen.’
‘Ik twijfel er niet aan,’ viel Mistress tower weder in. ‘Waar is de vrouw, die het niet gevoelt, wanneer zij bemind wordt.’
‘En denkt gij, Mevrouw, dat dick in Sir richard een' vader vinden zal?’ vroeg de weduwe.
‘Ik ben daarvan ten volle overtuigd. Richard is te zeer een man van eer, dan dat er zelfs met een woord over dit punt gesproken behoeft te worden. En gij, lucy,’ vervolgde Mistress tower, wier nieuwsgierigheid door de vertrouwelijkheid, welke zij zich verwaardigde te toonen, gelijk ook door den last, die haar opgedragen was, volkomen

{==449==} {>>pagina-aanduiding<<}
geregtvaardigd werd, ‘en gij, lucy, bemint gij Sir richard ook?’
‘Ja, Mevrouw, ik bemin hem,’ antwoordde de weduwe, zonder merkbaar aangedaan te zijn, en als eene vrouw, die zich sedert lang op zulk eene vraag had voorbereid.
‘Dan zult gij binnen weinig dagen de vrouw van Sir richard zijn.’
‘Dat hangt daarvan alleen niet af, Mevrouw!’
‘Ik versta u; gij meent ook van Sir richard; doch deze, dit verzeker ik u, wenscht niets vuriger, dan u, zoo spoedig het wezen kan, de zijne te noemen.’
‘Nu dan,’ zeî lucy, ‘daar gij wel zoo goed hebt willen zijn, in Sir richard's naam met mij te spreken, zoo zult gij ook misschien de vriendelijkheid wel willen hebben, hem mijn antwoord over te brengen.’
‘Zeer gaarne, lucy, zeer gaarne. Gij zegt dan ja?’
Lucy nam uit hare tasch een' brief, dien zij reeds lang gereed gehouden had, en gaf dien aan Mistress tower over.
‘Een brief, lucy! een brief!’ riep deze. ‘Ik had gehoopt, dat gij vertrouwen in mij stellen zoudt. Zeg mij ten minste, wat het beteekent, dat gij reeds vooruit geschreven hebt. Laat mij richard's lot uit uwen mond vernemen; zeg mij, wat die brief behelst.’
Lucy aarzelde met haar antwoord.
‘Stel vertrouwen in mij, lucy; leg uw hart voor mij open. Bemint gij Sir richard inderdaad?’
‘Onuitsprekelijk, Mevrouw, en dat reeds sedert langen tijd!’ riep lucy, en hare oogen vulden zich met tranen.
‘Zoo zult gij hem dan trouwen, en deze brief behelst niets anders dan de toestemming, welke hij van u hoopt te ontvangen?’
‘Deze brief behelst een geheim, waarover ik het regt niet heb te beschikken.’
‘Als dat zoo is, dan wil ik niet verder bij u aandringen, lucy,’ hernam Mistress tower, en verliet, in hare verwachting teleurgesteld, den tuin, om in het huis terug te keeren en aan Sir richard onverwijld den voor hem bestemden brief der weduwe te zenden, waarbij zij nog eenige regels van hare hand wilde voegen.
‘Ik weet niet, wat de brief, dien ik u hier toezend, behelzen mag, richard,’ schreef zij hem; ‘misschien verlangt lucy daarin eene gunstige beschikking ten behoeve

{==450==} {>>pagina-aanduiding<<}
van haren zoon, wiens lot haar over 't algemeen zeer aan het hart schijnt te gaan, daar het eerste woord, dat zij met mij sprak, toen ik haar uwe bedoelingen om haar te huwen kenbaar maakte, tot hem betrekking had. “En denkt gij, Mevrouw, dat dick in Sir richard een' vader vinden zal?” vroeg zij mij. - “Ongetwijfeld,” antwoordde ik, overtuigd dat gij gewis alles ten behoeve van den kleinen dick zult doen, wat zijne moeder wenscht; en daar gij in een huwelijk met haar uw geluk ziet, zoo kunt gij er op rekenen gelukkig te zijn, want lucy bemint u en heeft het mij vrij en onbewimpeld erkend.’
Richard ontving den brief met eene onwillekeurige siddering. Hij nam hem, bekeek lang en oplettend het zegel, las meer dan eens het adres, legde hem toen op zijne schrijftafel, en het duurde eene poos, eer hij moed en kracht had, hem te openen. Tusschen hem en lucy stond nog iets anders dan de liefde - eene misdaad! Hij herdacht den tijd, toen hij als een jonge erfgenaam naar Woolwich gekomen was, en voor de eerste maal de vrouw gezien had, die hij sedert nimmer opgehouden had te beminnen. O, waarom was destijds zijn hoogmoed sterker geweest dan zijne liefde? Waarom volgde hij toen niet den drang eener deugdzame genegenheid? Hoeveel kommer, hoeveel wroeging zou hij zich niet bespaard hebben! Zelfs zijn hoogmoed, die hoogmoed, dien hij niet had kunnen vermeesteren, zou er nog bij gewonnen hebben. Lucy, de dochter van een onbemiddeld koopman, stond in de oogen der wereld nog altijd hooger dan lucy, de serjantsweduw, de loontrekkende bediende eener fabrikantsvrouw, Mistress tower.
‘Helaas!’ riep hij met de uitdrukking der smart, ‘het verledene staat niet meer in onze magt; maar, bemint lucy mij, wordt zij mijne gade, dan kan ik immers al het vorige vergeten en nog gelukkig zijn.’
Dus bemoedigd, nam Sir richard den brief weder op, rukte den omslag open, en zag - het handschrift van zijnen Overste.
‘Lord william k***! kent hij haar? Is hij misschien mijn medeminnaar?’
Hij bedacht zich snel, dat de Lord gehuwd was; maar deze kinderachtige vrees van den Luitenant week weldra voor eene veel ernstiger. De brief was, drie jaren geleden,

{==451==} {>>pagina-aanduiding<<}
door Lord william k*** aan lucy sommers geschreven en luidde als volgt:

‘Mistress!

Mijn hart is innig bedroefd door het beklagenswaardige voorval, dat in het Royal military repository gebeurd is. De dood van den ongelukkigen sommers berooft u van eenen braven echtgenoot, en het regement, dat ik de eer heb te kommanderen, van een' zijner dapperste strijders. God is mij getuige, Mistress, dat ik de proefneming, die uwen man het leven gekost heeft, voor ongevaarlijk hield! Had ik gevaar vermoed, zoo zou ik die niet aan anderen opgedragen, maar zelf te werk gesteld hebben. Ik acht mij verpligt, u te bekennen, dat ik daarbij slechts den raad van Luitenant Sir richard grandville gevolgd heb, die, om alle door hem voor mogelijk gehouden ongeluk te voorkomen, mij noopte, de uitvoering der proeve aan de handen van een' onzer bekwaamste artilleristen te vertrouwen, en mij daarbij op den serjant sommers opmerkzaam maakte. Dit is de aanleiding tot het ongeval, dat u eenen gade ontnam en mij mijn leven lang bedroeven zal.
Wees overtuigd, dat gij steeds eenen waren vriend en beschermer vinden zult in

william k***, Kolonel.’

Lucy had bij dezen brief nog de volgende regels gevoegd:

‘Sir!

Lord william k*** had dit schrijven met een bankbiljet van 100 pond st. verzeld doen gaan. Het was het bloedgeld van mijn' geofferden man, en ik oordeelde, dit bewijs der grootmoedigheid van den edelen Lord niet te mogen aannemen. Gij ziet, Sir richard, dat uw Kolonel mij te gelijker tijd eene omstandigheid deed kennen, waarvan ik geen vermoeden had. Niet hij was het, die de uitvoering dier noodlottige proefneming aan mijnen echtgenoot opdroeg, maar gij. Hij hield die uitvoering voor ongevaarlijk, gij hadt een voorgevoel van het nakende onheil! - Sir richard! gij bemindet mij, eer sommers mijn man werd; gij hieldt niet op, mij met uwe liefde te vervolgen, nadat hij het geworden was, en betreurdet, niet in zijne plaatste kunnen zijn.... Ik houd u voor te edel, om te kunnen

{==452==} {>>pagina-aanduiding<<}
gelooven, dat gij inderdaad willens en wetens sommers in den dood gezonden hebt; en zijt gij schuldig, zoo ken ik u voor te fier, ja zelfs te Godvreezend, om uwe schuld te loochenen. Ik bemin u, Sir richard; gij wilt mij rijk en gelukkig maken, mij en mijnen zoon, den armen dick, dien ik eerst vóór weinig dagen, door eene misschien laakbare list, aan het door den Heer tower hem berokkende lijden ontrukte. Doch, niettegenstaande dit alles, zoo werkelijk het bloed mijns mans op u rust, zoo gij hem opzettelijk in den dood gezonden hebt, doe ik afstand van alwat gij in staat zijt hem en mij te bieden. Ik verlang van u slechts iets, dat ligt door u te vervullen is. Alvorens de hand des priesters ons vereenigt, zweer mij, voor Gods alziend oog en op zijn heilig woord, dat gij sommers tot de uitvoering dier gevaarlijke proeve slechts dáárom aan den Kolonel hebt voorgeslagen, omdat gij dacht, dat het welgelukken daarvan alleen van zijne bekwaamheid en zijnen moed kon afhangen, maar niet met den wensch en in de hoop, hem daarbij te zien omkomen, en mij daarna misschien te kunnen verleiden of te huwen. Hebt gij dien eed gedaan, dan zal voor eeuwig u toebehooren

Uwe Dienares

lucy sommers.’

Richard verbrandde den brief. - Den ganschen nacht ging hij rusteloos in zijne kamer op en neder; en zijn knecht, wiens dienstverrigtingen hij gemelijk afwees en die hem vruchteloos noopte zich ter rust te begeven, hoorde hem meer dan eenmaal uitroepen: ‘Een meineed! Groote God, een meineed!.... zij vordert een' meineed van mij!’
Er zijn lieden, voor welke de eerste misdaad de baan opent tot ontelbare volgende; integendeel zijn er anderen, welken een eenige misstap niet verder voort laat gaan, maar onder den last der wroeging doet bezwijken.
Richard vond geenen uitweg uit den doolhof der hem folterende gedachten. Hij zag alles verloren, zichzelven onteerd en alle vergiffenis onwaardig. Zou hij nu de hand zijner geliefde door eene nieuwe misdaad koopen? Zou hij de zoo grievend door hem verongelijkte en bedrogene nog eenmaal bedriegen? Daarenboven beschouwde hij een' meineed als te laag en te onteerend, dan dat hij in staat ge-
{==453==} {>>pagina-aanduiding<<}
weest zou zijn zich daarmede te bezoedelen, zelfs wanneer hij werkelijk het geluk en de rust van geheel zijn leven daardoor had kunnen koopen.
Den volgenden morgen vond men den Luitenant der artillerij, Sir richard grandville, dood in zijn bed, waarschijnlijk ten gevolge van het gebruik eens vergifts, dat geene sporen nalaat, en welks bereiding alleen den Indianen bekend is. In zijn testament had hij lucy sommers, de serjantsweduw, tot erfgename van al zijne goederen gesteld.
‘Maar, lucy, wat was dan toch de inhoud van uwen brief aan Sir richard?’ vroeg Mistress tower.
‘Ik verklaarde daarin, dat ik Sir richard beminde en bereid was hem te huwen.’
‘Hij moet zich dan in een' aanval van spleen of van volstrekte krankzinnigheid om het leven gebragt hebben!’
‘Of wel door wroeging gedreven!’ dacht lucy, die echter nooit den sluijer van voor het misdadig geheim des overledenen wegtrok, en wiens rijkdom zij nimmer voor haarzelve, maar slechts gebruikte om haren zoon voor zijn geheele leven èn van fabrijkarbeid èn van den soldatenstand verwijderd te houden, als ook om het lot van ongelukkige fabrijkleerlingen en verlatene weezen te verzachten.




Onderhavig.

Wij vinden omtrent dit woord, dat onze taal te lang ontsiert, de volgende uitspraak van bilderdijk:
‘Onderhavig is een onlijdelijk moffenwoord en verfoeilijk. Het heeft niets waar het meê in verband staat. Want zoo het van have kwam, moest het onder de bezitting behoorend beteekenen, en niet onderworpen (subject). Weg met dit gedrochtelijk uitspruitsel des onverstands!’

(Brieven van Mr. w. bilderdijk aan Mr. jero. de vries en Ds. abr. de vries. Amst. 1837, bl. 257.)

Stuitend is 't gewis, dat men nogtans dit onlijdelijk moffenwoord algemeen bij ons gebezigd vindt. Ieder Staatsstuk, Leerrede, Dagblad, ja ieder uitkomend geschrift levert er onophoudelijk het bewijs van.
Is het wegens gebrek, is het wegens een onvermijdelijk

{==454==} {>>pagina-aanduiding<<}
euvel, door de armoede onzer anders zoo rijke moedertaal, dat dit gedrochtelijk uitspruitsel des onverstands moet gebruikt worden?
Steller dezes is geen taalkundige, en echter heeft hij te veel liefde voor welluidendheid en zuiverheid van taal, om niet iets beters dan dit bastaardwoord aan de hand te geven. Het komt hem voor, dat er menigvuldige woorden bestaan, die het haviksachtige en havelooze onderhavig wel degelijk vervangen kunnen.
In plaats toch van het onderhavig onderwerp, kan men schrijven, het behandelde onderwerp; in plaats van de onderhavige zaak, de bewuste zaak; voor: de onderhavige regtsquaestie, luidt althans beter: de tegenwoordige regtsquaestie; dikwerf zal het ook even duidelijk wezen, indien men, in plaats van de onderhavige, spreekt van de gemelde zaak. Ziedaar reeds ettelijke stalen geleverd van een beter woord dan het akelige onderhavig. (*) Wij laten het aan meer kundige taalvorschers over, om dit nog beter aan te vullen, te betoogen en door andere voorbeelden op te helderen: voor ons oogmerk zij deze korte aanwijzing genoeg.
In afwaohting van hetgeen het Kon. Ned. Instituut, door de Commissie van Taalzuivering, tegen de verdere verbastering van het Nederduitsch zal uitwerken, heeft men inmiddels in deze regelen de aandacht op het woord onderhavig willen vestigen.

batavus.

Schiller's stoffelijk overblijfsel.

In het laatst uitgekomen stuk van huber's Janus vindt men opmerkelijke mededeelingen omtrent het stoffelijk overschot van den dichter schiller, hetwelk in het zoogenaamde Kassen-gewelf te Weimar bijgezet geworden was. Aanvankelijk was men voornemens geweest, zijne begrafenis op de eenvoudigste en minst kostbare wijze te doen plaats hebben. Het snijdersgild, het goedkoopste van alle, zoo luidt

{==455==} {>>pagina-aanduiding<<}
het daar gegeven berigt, zou de van dennenhont vervaardigde kist, waarin men het lijk van den dichter gelegd had, ten grave gedragen hebben. Eerst aan de herhaalde pogingen van eenen jeugdigen geleerde gelukte het, nadat hij aangeboden had, al de kosten, die op de reeds gemaakte schikkingen gevallen waren, te dragen, eene den overledene meer waardige ter aarde bestelling te bewerken. Tevens verzocht een jonge beeldhouwer verlof aan de familie, om voor zich een afgietsel van schiller's gelaat te mogen nemen; het werd hem veroorloofd, en aan deze omstandigheid hebben wij het wedervinden en behoud van 's dichters overschot te danken. Toen namelijk, eenentwintig jaren naderhand, Koning lodewijk van Beijeren, bij een bezoek te Weimar, schiller's graf verlangde te zien, verwekte zulks aldaar een' geweldigen schrik; want, o schande! niemand wist, waar schiller lag. Burgemeester schwabe, die in der tijd den grooten dichter had helpen begraven, ondernam het, daaromtrent nasporingen te doen. Het Kassen-gewelf, waarin schiller bijgezet geworden was, was een dompige en vochtige grafkelder; elke fatsoenlijke familie had de bevoegdheid, om zich het begrafenisregt in hetzelve te koopen, en zoo werd dan kist op kist gestapeld; de volgende drukten gedurig de vroegere door hare zwaarte in elkander, en schiller's kist had er nu reeds 21 jaren gestaan! Het slechte dennenhouten getimmerte moest dus reeds lang vergaan, het geelkoperen plaatje met schiller's naam, dat er op gehecht geweest was, reeds lang door roest verteerd zijn. Doch schwabe deed niettemin alle pogingen, die nog mogelijk waren, om het gebeente van den dichter te vinden. In zekeren nacht, ten elf ure, steeg hij in het Kassen-gewelf neder, verzeld door den timmerman, die
de kist gemaakt had, en door den ouden doodgraver. Met hulp van deze lieden begon hij zijne nasporingen. Negen kisten werden uit den grafkelder gehaald; vervolgens pakte men drieëntwintig doodshoofden in een' zak en droeg ze naar het huis van den burgemeester. Verscheidene ontleed- en andere geneeskundigen werden geraadpleegd, ook het afgietsel gehaald, en toen men eenen in alle deelen met hetzelve overeenstemmenden schedel gevonden had, hield men zich vastelijk overtuigd, dat deze en geen andere aan schiller toebehoord moest hebben. In den volgenden nacht werden de overige doodshoofden en kisten weder in het graf gedragen. Schiller's schedel werd plegtiglijk, onder treurmuzijk, in de bibliotheek geplaatst; men hield redevoeringen over de verdiensten en den roem van den grooten afgestorvene; kortom men deed alles, wat men vroeger bij schiller's begrafenis had behooren te doen. Langen tijd daarna viel het göthe in, dat het toch nog mogelijk zijn moest, om ook het overige gebeente te verzamelen, vermits schiller meer dan gewoon lange armen gehad had, en ook

{==456==} {>>pagina-aanduiding<<}
het doodshoofd bij het doen dier nasporingen misschien van eenige dienst kon zijn. Derhalve deed men het graf ten tweede male openen, en bragt met veel moeite een geraamte bijeen, van hetwelk de ontleedkundigen verzekerden, dat alle deelen naauwkeurig in elkander pasten. Koning lodewijk had den Hertog overgehaald, om ook het doodshoofd weder uit de boekerij te doen wegnemen; men legde het nevens de overige beenderen in eene kostbare kist, en deze werd vervolgens in het oude vorstengraf bijgezet.

De schrandere recruut.

Een jong soldaat, men zegt uit Bohemen, stond voor de eerste maal op schildwacht. In den beginne wandelde hij bedaard en deftig, gelijk hij zijne oudere kameraden had zien doen, voor zijn schilderhuis op en neder. Allengskens echter kwamen er gepeinzen bij hem op; eene soort van verontwaardiging werd op zijn gelaat zigtbaar, en, terwijl hij voor zijn huisje stil bleef staan en het met verstoorde blikken aanzag, zeide hij: ‘Is dat nou niet om dol te worden, dat ze met dit planken ding zoo veel ophebben, dat een mensch hier staan moet, om het te bewaken?’

Wie voedt wel den ander?

Toen onlangs een' rijk fabrikant eens roemde, dat hij aan meer dan vijfhonderd menschen brood verschafte, gaf hem iemand het waarlijk zeer gepaste antwoord: ‘Maar daarentegen moet men dan toch ook erkennen, dat die vijfhonderd u nog wel iets meer dan brood verschaft hebben.’

Wederzijdsche openhartigheid.

Een zeer braaf man vroeg een meisje ten huwelijk, maar zeide haar daarbij tevens: ‘Ik acht mij verpligt, u niet onkundig te laten, dat ik, buiten mijn vrij goed inkomen, geen vermogen hoegenaamd bezit, en dat een oom van mij geschavotteerd is.’ Schertzend antwoordde zij: ‘Ik ook bezit geen vermogen en heb niet eens een inkomen; en, zoo al geen mijner verwanten geschavotteerd is, heb ik er daarentegen verscheidene, die het wel verdiend hadden.’






{==457==} {>>pagina-aanduiding<<}

Mengelwerk.

Redevoering over Petrus Scriverius.

Door K.J.R. van Harderwijk.

Wanneer wij de lange lijst nagaan dier mannen, uitmuntende in taal-, geschied- en oudheidkunde, waarop ons vaderland zich beroemen mag; wanneer wij op deze een' maerlant, kiliaan, spieghel, koornhert, bor, van meteren, hooft, de groot, van wijn en anderen zien prijken, dan verblijdt het voorzeker ieder onderzoeker der genoemde vakken, wanneer hij zoodanig eene lijst met meerderen aangevuld, tot grootere uitgebreidheid en volkomenheid gebragt ziet. Gelijk ons het eerst en het meest de planeten in het oog vallen, zoo zijn er toch echter nog vele bijzonnen, wier schoonheid en glans ons, bij nadere opsporing, verrukken en treffen. Zoo gaat het ook hem, die zich op de bane des taal-, geschied- en oudheidkundigen onderzoeks begeeft: de namen dier mannen, die met gulden letteren, door de gedenkschriften hunner pen, vereeuwigd zijn, zweven van de eerste schrede, die hij op het pad der navorschingen doet, op zijne lippen en zij zijn handen aan den weg voor het spoor zijner bewandeling.
Doch, naarmate men in dat onderzoek en in die navorsching vooruitgaat, naar die mate rijzen er naast hen mannen op, wier ontstokene fakkels ons niet minder verlichten; en die, terwijl men in marmer en arduin de namen der eersten griffelt, vooral niet minder waardig zijn, dat de dankbare nakomelingschap, die hare taal vereert, hare

{==458==} {>>pagina-aanduiding<<}
geschiedenis hoogacht, hare oudheidkundige voortbrengselen huldigt, schriftelijke gedenkteekenen voor hen oprigt.
Ik had mij voorgenomen de zoo roemrijke lijst dier mannen voor u eenigzins meer aan te vullen met een' man, wiens naam wel op dezelve prijkt, doch voor wien minder nog zoodanige hulde is opgerezen, als zijne verdiensten in de wetenschappelijke wereld naar eisch waardig zijn. Wat hij schreef, wat hij deed en verrigtte voor letterkunde en geschiedenis, lag tot nog toe in vele werken als verstrooid; dit bijeen te zamelen en u den man, dien ik op het oog heb, in al zijne verdiensten levendig voor te stellen, is het doel waartoe ik voor u ben opgetreden.
Moge ik uwe aandacht eenigzins meer tot belangstellend hooren opwekken, door u voor te bereiden, dat ik u wijzen zal op een rijzend licht der Zanggodinnen, op een' schrander, geleerd en weinig weêrga hebbende man, op een' man, die door onzen huig de groot hoogelijk werd vereerd, en waarvan janus rutgersius eenmaal getuigde: ‘Hij alleen houdt een schat van oudheid in zijn brein opgesloten en daarom is hij mij om zijne voortreffelijke geleerdheid lief en waard.’ Die man is petrus scriverius en deze het onderwerp van mijne rede tot u.
Ik zal een kort berigt van het leven van petrus scriverius voorafzenden, om u hem daarna in zijne geschied-, letter- en dichtkundige verdiensten voor te stellen.
Petrus scriverius, zoon van aanzienlijke en ruim bemiddelde lieden, zoon van een' der vermogendste kooplieden van dien tijd (*), zag op den 12 Januarij 1576 te Haarlem het levenslicht. In 1579 namen zijne ouders hunne woonplaats te Amsterdam, en lieten den driejarigen knaap onder het opzigt van zijnen oom, den Burgemeester barthoud van der nijenburg, (†) die de zorg voor

{==459==} {>>pagina-aanduiding<<}
zijne opvoeding op zich genomen had. Vroeg deed hij veel aanleg, vernuft en eenen leerzamen aard blijken, en een en ander deed den Burgemeester dus niet aarzelen om hem, gesterkt door het onderwijs, dat hij hem gaf, verder der wetenschappen toe te wijden. Den beroemden cornelius schonaeus, rector der toenmalige bloeijende Latijnsche school te Haarlem, werd hij als kweekeling aanbevolen. De studie der Ouden was zijne gedurige bezigheid; der Latijnsche taal volkomen magtig, drong hij vooral de schoonheden, welke dicht- en letterkunde daarin geleverd hebben, steeds dieper in, en zij deden hem, gevoegd bij eene gedurige vergelijking der oude en hedendaagsche dichters, eenen smaak in de dichtkunst krijgen, die bij hem gedurende zijn gansche leven heerschende bleef.
De Latijnsche school verlaten hebbende, scheen men hem voor de regtsgeleerdheid te willen opleiden, doch hij behandelde dit vak met weêrzin, en welke drangredenen ook zijne vrienden gebruikten om hem de voortreffelijkheid van eenen regtsgeleerde af te schilderen, de lessen van eenen beima, bronchorst, tuning en andere sieraden van Leidens Hoogeschool, waren niet in staat om eenen voortdurenden lust bij hem gaande te houden. Na den dood van den president van den Hoogen Raad in Holland, dirk van der nijenburg, geraakte de regtsgeleerdheid dus weldra op den achtergrond, te meer, daar hij van diens aansporingen niets meer te verwachten had, en alzoo werd voor scriverius de bane geopend om zich met ijver op zijne geliefkoosde studiën, op de dichtkunst, de geleerde talen en de geschiedenis toe te leggen. Hier stond de veelbelovende jongeling in het midden van eenen voortreffelijken kring studeermakkers, die naderhand met hem beroemd geworden zijn in het gemeenebest der letteren. Wij verbeelden ons, hoe onder het tal vrienden, dat

{==460==} {>>pagina-aanduiding<<}
hij zich uitkoos, onder eenen meursius, pontanus en daniel heinsius, de liefde voor het schoone en verhevene bij hem zal opgewekt zijn; geen wonder dan ook, dat de geleerdste edelman en adellijkste schrijver zijner eeuw, de Heer van Noordwijk, joan van der does, hem eene bijzondere hoogachting toedroeg; en mogen wij den jeugdigen beoefenaar van kunsten en wetenschappen gelukkig rekenen, wanneer hij zich laven mag aan eene onuitputtelijke bron van wijsheid, die voor zijne voeten vloeit: onder de gelukkigste voorvallen van zijn leven rekende scriverius de kennismaking met den grooten scaliger, die hem eene onbepaalde genegenheid toedroeg, wiens huis en hart voor hem openstonden, en van wien niemand ooit dan geleerder wederkeerde.
Zóó, onder de leiding van bonaventura vulcanius en paulus merula, wier lessen in de welsprekendheid en geschiedenis hij gezet bijwoonde, met een' schat van kundigheden toegerust, verliet scriverius, na zesjarige studie, Leidens Hoogeschool. De regtsgeleerdheid voor altijd vaarwel gezegd hebbende, en zonder eenigen doctoralen graad gewenscht te hebben, besloot hij zijn vast verblijf in Leiden te vestigen. Daar was voor zijn' zucht tot de letteroefeningen, als het ware, in de woonplaats der zanggodinnen, de bron, waar hij zijne kundigheden steeds wenschte te vermeerderen. Scriverius, wien, uithoofde van zijne geboorte, zijnen rijkdom, huwelijk (*) en uitgebreide kennis, de aanzienlijkste eereambten als voor de voeten lagen, stond niet naar hoogheid of roem, en was van de begeerte om zijn leven ambteloos te slijten nooit af te brengen geweest. Deze, om ons zoo uit te drukken, geleerde ledigheid werd bij hem eene uitgebreide en ijverige werkzaamheid. In dezelve en in eene stille en geheel vrije beoefening der letteren, vloot zijn leven ongestoord daarheen, en wat deze werkzaamheden en studiën heb-
{==461==} {>>pagina-aanduiding<<}
ben opgeleverd, hopen wij nader uwer aandacht voor te stellen.
Een lang en werkzaam leven heeft zoodanige vruchten voor geschiedenis, dicht- en letterkunde opgeleverd, als door alle tijden heen zijne kennis en geleerdheid staven zullen.
Genoeg, M.H., om u met den persoon van scriverius bekend te maken; wij willen voortgaan met u zijne verdiensten in het vak der geschiedenis voor te houden; vooraf echter eenige aanmerkingen over den aard der historiebeschrijvingen van die dagen.
Het zal wel aan geen' twijfel onderhevig zijn, dat men in den tijd van scriverius, twee en een halve eeuw geleden, zich een gansch anders denkbeeld van geschiedschrijven vormde, dan nadat de geschiedenis zelve meer uit de dwalingen der kronijken is te voorschijn getreden. Zoo als scriverius teregt zelf zegt: ‘hebben onze voorouders al te ligtvaardig aan verdichte droomen en versierde verhalen geloof gegeven, zonder deze te onderzoeken en op den steen der waarheid te toetsen.’
Eene eenvoudige, drooge opsomming van gebeurtenissen, aangevuld door overleveringen en legenden, ziedaar het kleed, waarin de geschiedenis optrad; uit dergelijke kronijken kan men inzonderheid de oppervlakkige beschouwingen der staatkundige gebeurtenissen opmaken, waarbij sommige dan ook aan echtheid en oorspronkelijkheid veel te wenschen overlieten. Eigenaardig drukt scriverius dit uit: ‘het waren soms niets anders dan stroowissen en visevasen, niet waardig te noemen, daar waar men de waarheid voor oogen moest hebben.’
Op het voetspoor van dousa en emmius, de laatste een Hoogleeraar te Groningen, en van wien verscheidene stukken van de verschillende Grieksche Staten voorhanden zijn, wilde ook scriverius van de Nederlandsche een meer degelijk overzigt geven. - Hij trachtte de oude geschiedenis te zuiveren van de menigvuldige fabelen en dwalingen, welke daarin voorkwamen (*), en het eerste Ne-
{==462==} {>>pagina-aanduiding<<}
dederduitsche werk, hetwelk hij in 1612 in het licht gaf, was zijne Beschrijving van Oud Bataviën, met de antiquiteiten van dien, mitsgaders d'Afkomst en Historie der Graven van Holland, Zeland en Vriesland (*), een werk eenig en alleen geschikt om deze dwalingen aan te toonen en te verbeteren. Wij vinden in hetzelve eene nadere verklaring van Oud Batavia, nu genaamd Holland, wanneer, in wat manieren en van wien het land eerst bewoond is geweest. Deze verklaring bevat tevens vele beschrijvingen van oudheidkundige
bijzonderheden, welke voor dien tijd de lezing hoogst belangrijk maken; onder anderen munt voorzeker hierin uit de beschrijving van den Leidschen Burg, welke beschrijving tevens als eene proeve van zijn vernuft en schrijftrant mag aangemerkt worden.
Over den stijl van scriverius zweefde toch geheel de eigenschap van dien tijd, om bij vele voorstellingen zich van de Mythologie te bedienen. Ten proeve en tevens van het eigenaardig gebruik, hiervan gemaakt, diene: ‘het pleyn des Burgs is seer genoegelick om te zien, men soude meynen de fruyt Goddin Pomona hier woonde, gelyck als elders in de selve Stadt op Rapinburgh de bloemrycke Flora woont, en bij Flora Apollo dansbeleyer der hupscher neghen susteren Musae ghenaemt die dickwijls om de naebuerschap eenen Proteum oft Vertumnum uyt maken, die sich met Pomona soeckt te vermaken’ (†).
Genoeg, M.H., van zijn Oud Batavia. Grooteren roem nogtans verwierf zich scriverius door zijne Hollandsche,
    
{==463==} {>>pagina-aanduiding<<}
Zeeuwsche en Vriessche Kronijk( †). Dit werk behelst, zoo als de geleerde de wind zegt, geen doorloopend geschiedverhaal, maar bestaat alleen uit uittreksels uit de oude kronijken, welke zonder aaneenschakeling achter elkander gegeven worden. Het verdient nog bijzondere opmerking, daar scriverius hier in het Latijn op iederen Graaf een epigram gesteld heeft, en welke regelen, zoo als te regt in het voorberigt gezegd wordt, in gelijk getal, met een wonderlijke aardigheid, door den zeer vermaarden jeremias de decker zijn vertaald. Deze, zoowel als vondel, hebben bij deze oude Hollandsche geschiedenissen in opdragt aan scriverius dichterlijk gedacht.
Wij willen hier niet in het breede uitweiden over de waarde dezer geschiedkundige werken; dit is buiten twijfel, dat vooral het laatstgenoemde uit vele onvervalschte oude brieven, zoo geschreven als gedrukte boeken van verscheiden geloofwaardige Auteuren, niet alleen van de onzen maar ook van anderen, is zamengesteld. Bilderdijk in zijne Geschiedenis des Vaderlands, het tijdvak der Graven behandelende, haalt veelmalen scriverius, om zijn gezag en goede zienswijze, aan; deze getuigenis zal wel genoegzaam zijn, om het belang dezer geschriften in het licht te stellen. Wij merken hier ook op, zoo als dit bij onze geschiedschrijvers ter eere van den geest onzes volks doorgaande wordt aangetroffen, dat scriverius het bestuur eener hoogere magt in de gebeurtenissen onzes lands niet voorbijzag, maar ook, waar dit passe gaf, op Gods genade en Zijne voorzienigheid wees.

{==464==} {>>pagina-aanduiding<<}

Wij moeten nog melding maken van zijn werk onder den titel van Batavia Illustrata (*), zijnde eene verzameling van Latijnsche schrijvers, handelende van de gelegenheid, gewoonte, zeden en geschiedenissen der Batavieren; scriverius leverde in dit werk zeer geleerde aanteekeningen; hij droeg het op aan de Staten van Holland, die hem bij eene Resolutie van den 11 October 1609 voor dit werkeenen vergulden kop vereerden. Het ontbrak van 's Landswege toen hier toch niet aan die aanmoediging, die steeds nuttige strekking heeft en ten prikkel voor letter- en geschiedkundigen strekken kan. - Scriverius deelde er in, gelijk zijn vriend van der does, die eens een' gouden keten en penning voor zijne Jaarboeken (Annales) ontving.
Van zijne geschiedkundige werken gewagende, moeten wij nog met een enkel woord vermelden een vrucht van scriverius werkzaamheid in het laatste zijns levens. Het is de Toetsteen op het oude Goudsche Chronijkje, waarvan jan van naaldwijk door kundige mannen voor den schrijver gehouden wordt. Deze toetssteen geeft belangrijke aanmerkingen en ophelderingen op deze oude Chronijk aan de hand; alles duidt aan, een werk van zeer gezet onderzoek, en welke fabelen in het werk zelf worden opgedischt, scriverius heeft door de bescheiden, die hem ter hand gekomen zijn, ook in dit werk zijne geschiedkundige kennis ten duidelijkst aan den dag gelegd. De nederige man zegt in zijn voorberigt: ‘niet dat ik u wil zeggen de nagels op den kop getroffen te hebben, neen! maar hebbe hierin gedaan naar mijn beste weten.’ Genoeg, M.H., dat ook de Heer de wind de nieuwe uitgave van het Goudsche Chronijkje, door scriverius bezorgd, een werk noemt, 't welk met uitvoerige en zeer geleerde aanteekeningen prijkt.
Uit alles, waaruit wij scriverius tot nu toe leerden kennen, zal het genoegzaam gebleken zijn, hoe zeer geschied- en oudheidkunde de voorwerpen zijner studiën en

{==465==} {>>pagina-aanduiding<<}
nasporingen waren, en wij kunnen daarom een' zijner beoordeelaars (*) nazeggen: ‘zijne geschriften tot de vaderlandsche geschiedenissen betrekkelijk, hebben in onzen tijd nog niets van de achting verloren, die zij in den zijnen genoten.’
Wij willen nu nader eenen blik slaan op zijne letter- en dichtkundige verdiensten. Als geleerde en als taalkundige heeft scriverius mede ongemeene verdiensten. Onvermoeid zette hij steeds zijne letteroefeningen voort, en zijne uitgaven van vegetius, seneca, martialis en apuleius kunnen daarvan het bewijs opleveren - vooral werd zijn Martialis met algemeene goedkeuring bij de geleerde wereld ontvangen, waarvan scriverius de ondubbelzinnigste blijken ontving. Onze schrijver waardeerde dezen zijnen arbeid zelf hoog, eene gedurige lezing en herlezing had hem met de bijschriften van dien auteur zoo gemeenzaam gemaakt, dat martialis, zoo als zijn levensbeschrijver zegt, in hem scheen te herleven, gelijk hij dan dikwijls met den naam van den Hollandschen, den herboren Martialis, in de schriften van zijne geleerde tijdgenooten wordt begroet (†). Over de uitgave van den Latijnschen dichter janus secundus zullen wij in het vervolg onzer rede, om het belangrijke voorval dat hierbij, de tijdsomstandigheden in aanmerking genomen, plaats had, nader spreken. Wij willen hier tusschen vlechten, wat in een Latijnsch bijschrift van caspar barlaeus, onder de beeldtenis van scriverius, over zijne kunst van vertalen gezegd wordt.’

Wij lezen door zijn vlijt de Spaansche grillen dichter 
Het werk van martiaal veel beter en veel ligter; 
Zoo heeft ook seneca met zijnen hoogen stijl 
Door hem een ander oog en eene fijner vijl. 

Te midden van al deze werkzaamheden aan de overzetting van verschillende Latijnsche schrijvers besteed, die hij

{==466==} {>>pagina-aanduiding<<}
doorgaans met geleerde aanteekeningen en ophelderingen van hem zelven en van anderen verrijkte, zag het jaar 1628 van hem een zeer belangrijk werk in het licht. De strijd wegens de uitvinding van de boekdrukkunst door laurens coster ging onzen Haarlemmer ter harte. Hij handhaafde de eere van zijn' geboorteplaats ten aanzien dier uitvinding, schreef aan de eene zijde hevige verzen tegen de voorstanders van Mentz en aan den anderen kant een Laauwerkrans voor laurens coster, ter viering van het tweede eeuwfeest zijner uitvinding. De geleerde hadrianus junius, die van de uitvinding een naauwkeurig verhaal gegeven heeft, en wiens geloofwaardigheid door onzen scheltema ten opzigte van zijne berigten aangaande de uitvinding en beoefening der Boekdrukkunst zoo waardig is gehandhaafd (*), was buitenslands te weinig bekend, dan dat men Mentz of Straatsburg niet voor den zetel der uitgevondene Boekdrukkunst houden bleef. De toenmaals te 's Gravenhage gevestigde Gezant en Staatsraad van den Koning van Zweden Mr. jacob van dijk, die zich veel aan den vaderlandschen roem liet gelegen liggen, noodigde onzen scriverius uit om zijn gevoelen nader over de geschiedenis der boekdrukkunst te Haarlem te ontwikkelen en aan het licht te brengen. Aan deze uitnoodiging hebben wij Nederlanders het boek te danken, dat ten titel heeft: Laurekrans voor Laurens Koster, van Haarlem, eersten vinder van de Boekdrukkerij. (†)
Het is, T., een werk, waarin scriverius de eer der uitvinding beslissend aan Haarlem toekent; wij willen hier te zamen vatten wat over hetzelve door onzen scheltema gezegd wordt: ‘Scriverius trekt met reden zeer gewigtige gevolgen uit de bestaande onderlinge verschillen

{==467==} {>>pagina-aanduiding<<}
der Duitschers over den tijd, de plaats der uitvinding en den persoon des uitvinders.’
‘Op het einde geeft hij zeer belangrijke berigten van den voortgang der Boekdrukkunst in Duitschland en elders, en komt alzoo tot de opgaaf der beoefening van de Boekdrukkunst door Nederlanders, met name door ketelaar, van leempt, veldenaar, gerard leeu en anderen.
Hij deelt de merkwaardige plaatsen van zell en agcursius mede, en na de hartelijkste wenschen te hebben uitgeboezemd, tot het vinden van exemplaren van het schoolboek van donatus, geeft hij zeer naauwkeurige berigten aangaande de exemplaren van den Spiegel, welke na de uitgaaf van het werk van junius te zijner kennis waren gekomen. Hij eindigt alles door eene zamentrekking, waarbij de namen der getuigen voor Haarlem en wat dies meer zij, kort, klaar en krachtig worden bijeengebragt,’ (*) terwijl de algemeene getuigenis van dienzelfden geleerde hier wel het zegel op de onwelkbaarheid van dezen krans drukken zal. ‘Het werk is,’ zegt hij, ‘naar ons inzien zeer belangrijk voor de geschiedenis der Boekdrukkunst in het algemeen en wel zoo volledig, als men het in dien tijd verwachten konde - waardig in alles aan den grooten naam, dien de schrijver in het rijk der wetenschappen, door geleerdheid en ijver en door trouw en braafheid verworven heeft.’
Ofschoon wij, M.H., meer bijzonder van de dichterlijke verdiensten van scriverius spreken zullen, willen wij hier eenige eigenaardige regels van hem, aan zijn boek de Lauwerkrans gerigt, laten volgen. Zij zullen u een bewijs opleveren, hoe hij voor de eer van Haarlem gloeide, hoe waarheidsliefde hem bezielde en tevens hoe hij hoopte, dat zijn werk tot die eer het zijne zoude bijdragen.

Dewijl men noch te mentz niet op en houd van liegen, 
En anderen noch zoekt met valschheijdt te bedriegen; 
Zoo gaat tot hem mijn boek. Gij gaat, maar niet te vlug: 

{==468==} {>>pagina-aanduiding<<}

Gaat aan, mijn boek, gaat aan, eenvoudig en oprecht 
Die met de waarheydt komt, gaat nimmermeer te slecht. 
Al mogt men u wel bet en sierelijker smukken, 
Zoo kunt gij hem dan noch de kroon van 't hoofd wel rukken 
Die kroon komt Haarlem toe, doch blijft ze daar althans 
Zoo brengt den Vinder t'huis dees mijne laurekrans. 
 
Geeft antwoordt aan den Nijdt, doedt alleman bescheydt, 
Dat om ons haerlems eer, dit werk is aangeleijdt, 
En dat daartoe de pen met deze bladen strekken 
Opdat ik uyt het graf de dooden mogt verwekken. 
En zoo ik dan met haar mag Lethes vloedt ontgaan; 
't Is wel, mijn boek, 't is wel: en daarom is 't gedaan. (*) 

Zagen wij alzoo, M.H., in scriverius den handhaver van de eer onzer natie, en was hij er reeds op uit om de kunst, waaraan wij zulke kostelijke voortbrengselen onzer taal- en letterkunde te danken hebben, als op onzen grond uitgevonden, te verdedigen: de taal, waarin die schatten ons moesten toevloeijen, stond niet minder bij hem in hooge achting, en zoo iemand, dan ging de beoefening derzelve hem ter harte.
Het is zoo, voor hooft en vondel was de eere bewaard, om, toen Fransche woorden en uitdrukkingen de Hollandsche taal ontsierden en er een wanstaltig mengelmoes uit geboren werd, dezen stal, als ik mij eens zoo mag uitdrukken, van augias te zuiveren; maar hoe dit zij, scriverius heeft ook zijn aandeel aan de herstelling en aan het meer zelfstandige der taal gehad. De merkelijke verbastering en ongeregeldheid, in de taal doorgedrongen, werd ook door hem tegengegaan; en zoo vorsten zich onze taal en letterkunde in ernst hebben aangetrokken, het is genoegzaam bekend, dat ook scriverius de hooge waarde onzer taal heeft willen doen bekend worden aan de grooten en aanzienlijken, die invloed aan de hoven hadden, terwijl dit alles genoegzaam blijkt uit zijne, zoo wel in proza als in poëzij geschreven voorredenen voor den

{==469==} {>>pagina-aanduiding<<}
Lofsanck van Christus van daniel heinsius, welke beide voorredenen hij rigtte aan den Raad en Ambassadeur, resideerende bij de Staten Generaal der Vereenigde Nederlanden van wege gustaaf II, den reeds door ons genoemden Heer jacob van dijk, en het doet ons thans nog genoegen, dat wij kunnen zeggen eene taal te bezitten, zoo beteekenend als deftig, voor den ongeoefende zoo bevallig als voor den geleerde, en waarvan scriverius reeds gezegd heeft, dat het eene Godin was, die geene hulpe noodig heeft.
Gelijk wij met een enkel woord reeds aanstipten, dat dichterlijke of rhetorische persoonsverbeeldingen, door Mythologie of Allegorie, naar het Latijn overgenomen, in letterkundige voortbrengselen van dien tijd werden ingeweven, en veel in 't algemeen op de Latijnsche leest geschoeid werd; zoo vindt men ook bij scriverius niet zelden eenige harde en Latijnsche constructiën; doch welke gaarne over het hoofd worden gezien om de naauwkeurigheid en zuiverheid der taal. Er is voor dien tijd iets nets in zijnen stijl, en de keus zijner woorden is uitmuntend; hoort, wat hij van onze taal zegt: ‘Wij alleen ondanckbaer tegen ons landt, ondanckbaer tegen onse sprake, hebben tot noch toe meest al of deselfde veracht, ofte laten schoffieren van die ghene dewelcke gheen anderen konden, ende 't'eenemael blindt ende onwetende waren. Daer wij nochtans konnen toonen, dat jae self de voornaemste Fransoysen in de hare veel misslaghen hebben begaen, niet lettende op den toon en de mate van de woorden, die zij merckelijcken gheweldt doen. Ghelijck oock meestendeel de onse, die voor desen in haer moeders tale yet gheschreven ende uytghegheven hebben.’
Het slot dier voorrede, waarvan wij spraken, getuigt tevens, dat de eer van Haarlem bij hem, waar hij kan, te allen tijde wordt gehandhaafd, en om die reden vinden wij ook hier aan den Ambassadeur geschreven, ‘dat hij het niet te vergeefs en acht, dat deze uyt de loffelijcke Stadt van Haerlem ghesproten is, daer onder andere konsten oock de weerde Boeckdruckerije haren eersten oorspronck

{==470==} {>>pagina-aanduiding<<}
heeft gehadt, die u wesende een voorstander aller geleerdheydt en wijsheydt, daer deselfde voedster en de onderhoudster van is soo verre boven de nijdt en de doodt sal verheffen, als uwe deughden haer alreede boven het ghemeyne volck en haer oordeel verheven hebben.’ Tegelijk een lofspraak op den aanzienlijken man, die hier als voorstander van geleerdheid en letterkunde ook nog in onze dagen den grooten en aanzienlijken ten voorbeeld kan strekken.
Die taalkennis, die scriverius als het voertuig voor zijne dichterlijke gedachten, krachtige uitdrukkingen en stoute beelden gebruikte, zal ons voorzeker blijken, als wij u een' blik doen slaan op zijne kleine verzameling van gedichten, die door langendijk met regt genoemd worden:

Paerlen, lang verstrooid op alle wegen, 
Naauwkeurig opgezocht en aan één snoer geregen. (*) 

Het gezegde van propertius: de schipper spreekt van de winden en de herder van zijne kudde, is ons bekend, doch de toepassing willen wij op ons zelven niet zoo gestreng maken, alsof men dichter zou moeten zijn om over dichtkunst te spreken, of eenig oordeel over derzelver waarde uit te brengen. Wie niet geheel en al een vreemdeling is in de letterkundige wereld, en wiens smaak eenigermate opgewekt en veredeld is, zal toch wel eenig regt hebben om zijn gevoelen over dichtkundige voortbrengselen te doen kennen, en ware het niet, dat wij zelven de schoonheden van scriverius' gedichten hadden opgemerkt: aan de hand van bevoegde kunstregters zijn wij toch instaat u die schatkamer zijner kunst binnen te leiden.
Wat wij straks reeds van de constructie in scriverius' verzen aanmerkten, belet in geenen deele, dat wij eenen goeden verzenbouw, welgekozene beelden, kracht van voorstelling en wat het wezen der poëzij zoo zeer uitmaakt, (doch wat, helaas! in onze dagen zoo weinig in dezelve gevonden wordt) gevoel er in aantreffen.

{==471==} {>>pagina-aanduiding<<}

Wij spraken, T., van zijne taalkundige verdiensten en van de hooge achting, die hij der Nederlandsche taal toedroeg; wilt gij, bij een blijk van die hooge achting, tevens eene proeve van scriverius' dichttalent? hoort, hoe hij de Nederlandsche taal bezingt:

Taal, ongelooflijk zoet, princes van alle talen, 
Geboren om de kroon van and'ren hooft te halen: 
Vol zins, vol deftigheyds, vol luysters, lang en ruym, 
En die wel missen kont het overzeesche schuym, 
Taal, rijk, en onvermengt: taal, om ten toon te dragen, 
Godin, die niet behoeft een woord te leen te vragen 
En halen tot uw hulp: taal van gelukkig slag, 
Die gantsch Europa door de talen trotsen mag. 
Schier d'oudste die men vind: niet om te wederleggen: 
Hij booge van de zijn, die wil: wij zullen zeggen 
Dat onze taal de haar zoo verr te boven gaat, 
Als van de zwarte nacht de held're zonne staat 
 
Laat dees zijn onze bruydt, dees laat ons alle trouwen, 
Met deftigheydt voorzien en met geleertheydt bouwen. 
Laat haar toch ongevalscht, met bastaart niet besmet, 
En van haar zelven rijk en van haar zelven net. 
Eens wandelen in 't licht, eens breken door de wolken 
Eens komen aan den dag: ik zie de vreemde volken 
Die zullen allezins met ijver en met lust, 
Deelachtig willen zijn, en deze taal bewust. 
Denkt niet dat dees Godin in 't stuk van hooge dingen, 
Zou wezen onbequaam, en niet om uyt te bringen 
De meening' en den zin van een geleert gemoedt 
Dat Phoebus zelve drijft, Minerva loopen doet 
 
Dus doende, zullen wij niet passen op de Franssen 
Of na d'Etrusche fluyt behoeven meer te danssen 
Haar beyder Poëzij, hoe lieffelijk die lonkt, 
Hoe zij staat toegemaakt, en cierlijk opgepronkt, 
Zal niet bij d'onze zijn in 't minste te gelijken: 
Wij zullen haar de vlag en 't hooge zeyl doen strijken. (*) 


{==472==} {>>pagina-aanduiding<<}

Het zal wel geen breedvoerig betoog behoeven, M.H., dat hier keur van woorden, schoone beelden, vernuft en kernachtigheid in worden aangetroffen; er ligt een gloed, een rijkdom en kracht in, die treft en ons aangrijpt. Men moet echter in zijne gedichten voorbijzien het euvel, waaraan de meeste onzer oude dichters mank gingen, namelijk, eene soms, om ons zoo uit te drukken, laffe vleijerij en verheffing van de verdiensten hunner vrienden; die het gedicht lezen, dat wij voor den Lofsanck van Christus van daniel heinsius aantreffen, zullen zich hiervan ten volle overtuigen; doch dit neemt niet weg, dat de schoonheden rijkelijk opwegen tegen die vlekjes, die men aan tijd en omstandigheden moet toeschrijven.
In zijnen bundel treffen wij veelal uitgebreide gedichten aan. Een klein stukje mogen wij u niet onthouden, en dat in onze dagen, bij den dartelen, onzedelijken, ruwen en onbeschaafden toon van ons volksgezang, wel de lezing en bepeinzing waardig is; het levert tevens een bewijs op van zijn' Christelijken zin en van zijnen eerbied voor Godsdienst, deugd en zedelijkheid. Het is zijn gedicht op het zingen van dartele liedjes.

Nijmphe, die de plas bewoont, 
Die zijn kracht al zwalpend toont, 
Wilt uw stroomen wat bedwingen, 
Pan die wil een liedje zingen. 
 
Blaas doch 't riet niet eens zoo stijf 
Al uw kracht is uyt uw lijf, 
Maar wat hebt gij voorgenomen; 
Met die fluyt bij Godt te komen? 
 
Was 't niet beter een Gebedt 
Slechts met traanen uytgezet? 
Deze spottelijke Dichten, 
Uwe pijn wel wat verlichten; 
 
Maar ten Hemel helpt dit niet, 
't Is geen Dichter ooit geschiedt 

{==473==} {>>pagina-aanduiding<<}

Dat hij vondt den Hemel open, 
Om daar blindlings in te loopen. 
 
Maar men leest van Orpheus wel, 
Dat hij open deed de hel, 
Om Eurydice te haalen, 
't Geen hij moest zoo duur betaalen. 
 
Houd u vrij en uyt den ban. 
Draagt u als een Christen man. 
Breek de Veelen, breek de Fluyten, 
Al dit goedje blijft 'er buyten. 
 
Een gebroken innig hert 
Binnen ingetoogen werdt. 
Dus zoo zult gij wel besteden 
Al uw uuren in gebeden. (*) 

Wij zullen wel niet veel woorden noodig hebben, T., om u verder te overtuigen van den trant, het schoone, gevoelige en vooral ook in dit laatste stukje gemoedelijke zijner poëzij, en wij aarzelen dus niet om een bevoegd beoordeelaar (†) na te zeggen: ‘Gewisselijk, niemand van goeden smaak zal in scriverius den verdienstelijken dichter miskennen, die insgelijks goeden smaak met vernuft paarde, en daardoor zich van velen zijner dichtoefenende tijdgenooten, vondel zelfs niet uitgezonderd, zeer voordeelig onderscheidde. Ook had hij zich in de voortreffelijke school der ouden geoefend, en nimmer de minste gemeenschap met die armzalige rijmgezelschappen, waarvan het in zijn tijd door geheel Nederland wemelde.’
Den tijd, ons tot spreken vergund, zouden wij voorzeker moeten overschrijden, wanneer wij u over scriverius' verdiensten, als geschiedschrijver, als taal- en letterkundige, vooral als Latijnsch dichter (§) en als beoefenaar der

{==474==} {>>pagina-aanduiding<<}
classische schrijvers nog breedvoeriger wilden onderhouden.
T., ik heb u een' onzer verdienstelijke mannen kortelijk geschetst, die, zoo als van goudhoeven in zijne Chronijk van Holland schrijft, door zijne uitgegevene boeken is vermaert geworden, een goet Poëet ende bijzonder ervaren Historijschrijver, die getracht heeft, zoo als van boxhoorn zegt, de nakomelingen waarheid in plaats van leugen over te zenden, en waarvan eenige zijner onsterfelijke schriften ten overvloede getuigen kunnen.
Staat als zoodanige de geleerde scriverius het nageslacht voor oogen, de mensch scriverius, edel van karakter en van uitstekende hoedanigheden, werpt niet minder zachte stralen af, die ons achting en hooge toegenegenheid inboezemen.
Zou ik u deze gehoorzaal kunnen doen verlaten, T., voor zoo veel wij hier als beminnaars van het schoone en goede en als beoefenaars van geschiedenis en letterkunde tegenwoordig zijn, zonder u nog eenige oogenblikken over scriverius als mensch bezig te houden? Hij, de voortreffelijke man, is in vele opzigten een hand aan den weg voor ieder, die de bane van wetenschap en letteren bewandelt.
Wij zien in scriverius den nederigen en werkzamen geleerde, den edelen vaderlander, den gemoedelijken Christen! Verre, M.H., van de opgeblazenheid en betweterij, die, met de strenge geesel der kritiek in handen, het vonnis over anderer kunstvoortbrengselen uitspreekt, was scriverius met nederigheid bekleed. Het was niet bij hem, ‘de Meester zegt het,’ maar hij onderwierp zijne letterkundige voortbrengselen gaarne aan het oordeel van anderen. Het was hem goed en aangenaam, hunne bescheidene aanmerkingen te hooren, die hij zich ten nutte maakte. Op eigen vleugelen altijd voort te zweven, wilde, kon hij niet; bij een gevoel van eigenwaarde, was het gevoel van meer te kunnen en meer te moeten weten hem altijd bij. Roem en eer in te oogsten, jagt te maken op naam en titels, hiervan was scriverius vreemd; hij wilde de zanggodinnen, gelijk ovidius, in veilige eenzaamheid die-
{==475==} {>>pagina-aanduiding<<}
nen. De staat van een' vergeten burger, geloofde hij, paste het allerbest aan een' man van letteren, bijzonder een historieschrijver, die zijn pen zoo vrij wil houden als zijn hart, om door geen hoop of vrees verhinderd te worden der waarheid getuigenis te geven; het kwam bij hem niet op, om, mogen wij ons zoo uitdrukken, met onbekookte voortbrengselen in het licht te treden. Het was alsof vondel het hem had toegeroepen, laat uwe gedichten (dus, wat gij schrijft) eenigen tijd liggen, voordat gij ze in het licht zendt en ga er dan nog eens met verschen adem over. Toen zijn naam door zijn werk: Scriptores rei militaris, bij de geleerden bekend werd en de algemeene goedkeuring wegdroeg, schreef hugo de groot in een zijner brieven aan scriverius, ‘dat hij niet als anderen wijs had willen zijn voor den tijd, maar de eerstelingen van zijnen arbeid voor eenen mannelijken ouderdom had gespaard, om niet dan rijpe vruchten van
kennis en geleerdheid voort te brengen.’ T., waar zóó de nederigheid den geleerde versierd, daar wekt hij hoogachting en bewondering bij de geleerde wereld op, daar ziet men op den zoodanige, als op eenen gids, op wiens oordeel men prijs stelt, neder; en dit mogen wij er gerust bijvoegen, dat waar geleerdheid dergelijke sieraden bezit, daar zal zij steeds goeden voortgang maken en niet ontsierd worden door al dat zinledige en holklinkende, dat zoo zeer achterstaat bij het degelijke en pit en merg bevattende van vorige dagen.
Wat wij daar zeiden, T., dat anderen alsdan op het oordeel van dezulken afgaan, daarvan kan getuigen het voorgevallene tusschen scriverius en onzen daniel heinsius. Heinsius zond hem zijne Hymne van Bacchus toe, in Nederduitsche verzen het gebruik en misbruik van den wijn vermeldende, en verzocht aan scriverius om het gedicht aan de vlammen op te offeren, zoo hij het niet goed vond. Maar scriverius wilde niet alleen het werk van onzen heinsius den Nederlanders doen kennen, maar helderde dezen lofzang met zijne aanteekeningen op. Dat ieder letterkundige zich scriverius ten voorbeeld

{==476==} {>>pagina-aanduiding<<}
stelle, en buiten twijfel zal dan nederigheid de ware roem der geleerdheid zijn!
Zoo zij hij ons ook ten voorbeeld als werkzaam geleerde. Wij hebben het in onze voordragt reeds opgemerkt, dat het eenige doel, hetwelk hij zich voorstelde, dat was, om zoowel door eigen onderzoek en oefening, als door den omgang met geleerden van zijnen tijd, zijne kennis te vergrooten. Hij wist dat de mensch niet alleen voor zich zelven moest leven, maar ook voor zijn vaderland en voor zijne vrienden. Deze hadden aanspraak op zijne talenten, en uit al hetgeen, wat wij tot hiertoe beschouwden, blijkt het duidelijk, dat hij zijn geheele leven ten nutte van anderen besteed heeft, en waarop zijne uitgegevene schriften dan ook onbetwistbaar het zegel hebben gedrukt.
Niet alleen in zijne jeugd en mannelijken leeftijd, door werkzamen ijver aangevuurd, maar ook in zijnen hoogen ouderdom, toen hij het zintuig des gezigts verloor, kon de werkzame geest van scriverius niet werkeloos blijven. De oude zucht tot de letteroefeningen bleef hem bij, en niet in staat om zelf te lezen of te schrijven, bediende hij, wiens zinspreuk was door te lezen en te schrijven (*), zich van den mond en de pen van onzen joachim oudaan, onder onze Nederlandsche dichters genoegzaam bekend. Deze bragt alzoo de gedachten van scriverius op het papier, en zijn Toetsteen op het oude Goudsche Kronijhje, waarvan wij reeds gewaagden, werd door oudaan uit zijnen mond opgeschreven, die er dan ook in 1663 de uitgave van bezorgde. Zoodanige werkzaamheid was in zijne blindheid zijn troost en zijn genoegen, en daarom kon hij schrijven, dat

Zijn oudaan dewijl hij zijn gezicht moest missen 
Hem alles voorlas tot vermaak van zijn gehoor! 

Zoo worden, gelijk cicero te regt aanmerkt, de wetenschappen een troost in den ouderdom, en wie, als scriverius, gelijk later een cats op Zorgvliet en een feith

{==477==} {>>pagina-aanduiding<<}
op Boswijk, de Musen tot huisgodinnen heeft, hij voorzeker heeft licht en vreugde al is het nacht en eenzaamheid rondom hem!
Als vaderlander, M.H., staat scriverius ook in een beminnelijk licht voor onze oogen; als zoodanig leerden wij hem reeds kennen uit zijne geschiedkundige schriften, waarin hij de eer en den roem des vaderlands steeds verhief en verdedigde; als zoodanig vooral in hetgeen hij voor de eer van dat vaderland ten aanzien van eene harer kostelijkste uitvindingen deed: het was eene vaderlandsliefde niet door opgewondenheid of blinde drift geleid, maar die van der jeugd af aan gegrond was op eene uitgebreide kennis van de geschiedenis des vaderlands. En gelijk het den waren vaderlander steeds aan het harte gaat, dat de vrijheid, dat edel kleinood, hetwelk, wanneer het zich beperkt tusschen de grenzen van wet en orde, het heerlijkste volkskarakter ontwikkelt en de schoonste daden verrigten doet, niet met voeten getreden wordt, zoo ook kon hij het geenszins dulden, dat de regten des volks door partijdigheid, haat en gewetensdwang aangetast en ondermijnd werden.
Wie de bladzijden onzer geschiedenis van het jaar 1618 en 1619 opslaat, ziet het register voor zich dier twisten, die zooveel oneenigheid in kerk en staat hebben doen geboren worden. Het lot van eenen barneveld, de groot en hogerbeets behoef ik u niet af te malen. In dat tijdvak vinden wij een merkwaardig voorval van scriverius' vrijheidsliefde aangeteekend. De groot en hogerbeets, op Loevenstein gekerkerd, waren zijne vrienden. Het ging scriverius aan het hart, dat zij onbekend zouden blijven van den gang des regtsgedings, dat in alle opzigten ongemeen was, en niettegenstaande de zorg, die men aanwendde, dat er niets den gevangenen ter ooren kwam, bedacht onze scriverius de vond, om zijne vrienden hiervan kennis te doen dragen. In het jaar 1619 hield hij zich onledig met de uitgave der Latijnsche gedichten van janus secundus; bij de uitgave nam hij uit de proefbladen, zoo van de gedichten als van de be-
{==478==} {>>pagina-aanduiding<<}
schrijving van de reis des dichters, eenige regelen weg, om plaats te maken voor andere, waarin hij de gevangene staatsmannen de toedragt der zaken mededeelde; voorts deed hij het boek zoodanig inbinden, dat de bladen, die het geheim behelsden, onafgesneden bleven, even alsof zulks door ongelijk vouwen veroorzaakt ware. Het boek geraakte op deze wijze in de handen der gevangenen. De groot merkte, aan het lezen gaande, dadelijk het geheim, en alzoo werd deze in Latijnsche verzen van den staat der zaken in het vaderland onderrigt (*). Eigenaardig vinden
wij deswege opgeteekend:

Geen vreeze kon zijn ziel doen beven. 
Hij wist, in spijt van scherpe wacht, 
Secundus boekje te doorweven 
Met tijding, daar geen mensch om dacht. 

De list werd eindelijk ontdekt (†) en de terugvordering van het boek door de regters geëischt; doch welk eenen keer de zaak ook genomen had, hij rustte niet voor en aleer hij het lot der verdrukte onschuld aan de gansche wereld had kennelijk gemaakt, en hij schroomde niet om onder eene beeldtenis van hogerbeets, gedurende de gevangenhouding van dien staatsman in het koper gebragt, een Latijnsch bijschrift tot zijn' lof te stellen, waarin onder anderen de vier volgende merkwaardige regels voorkomen:

{==479==} {>>pagina-aanduiding<<}


De steun der billijkheid, de vader van 's lands wetten, 
Dat opregt Hollands hert, dat voorbeeld zonder smetten. 
O! moeder Holland mag 't gevraagt zijn, waar is d' eer 
Waar is nu 't loon, verdient van zulk een braven heer. 

Naauwelijks was de prent in het licht, of de uitgever werd voor de regters geroepen, en ofschoon scriverius, door diens verklaring, dat hij de maker van het onderschrift was, in eenige ongelegenheid geraakte en in eene boete van tweehonderd guldens verwezen werd, weigerde hij die te betalen, terwijl men ter voldoening derzelve tot het opschrijven en verkoopen zijner boeken besloot.
Toen men hiermede op zijne boekenkamer bezig was, wierp hij den schout eenige boeken toe en zeide op bitsen toon: ‘Deze zijn het die 't mij doen, deze leerden mij regt uit onregt kennen, deze deden mij verbeuren, laat dan ook van deze de boete komen.
Bij zoo veel vrijheidsliefde paarde zich eene standvastigheid van geest, de groote mannen der oudheid waardig. Den meergenoemden Ambassadeur van dijk, die zich met de zaak inliet en hem raadde, zich van het vermoeden, dat men tegen hem had opgevat, van verstandhouding met de gevangene heeren, te zuiveren, voegde hij deze woorden toe: ‘Hebben zij mijn hand, ik geef haar mijn hals, maar tot schuldbekentenis komen, neen, in der eeuwigheid niet.’ Deze proeve van scriverius' vaderlandsliefde en vrijheidszucht zal wel genoegzaam zijn, om u ook in deze den grooten man te doen kennen; geen wonder dan ook, dat onze groote vondel onder anderen in het bijschrift op de boete door scriverius betaald, de volgende regels vervaardigde:

Is dit de deught vergelden? 
Is dit de loon der Helden? 
Wie vont ooit man van grooter lof? 
Dat woort ontstelde 't gansche Hof, 
Het klonk tot in den kerker, 
De lijder wert veel sterker: 

{==480==} {>>pagina-aanduiding<<}

Naerdien, toen elk een tong ontbrak, 
En Schrijvers pen noch waerheit sprak. (*) 

Ik zoude mijne taak hier als afgeweven kunnen beschouwen, M.H., dan bij al het aangevoerde moeten wij in scriverius den gemoedelijken Christen niet voorbijzien.
Aan eene beminnelijke verdraagzaamheid jegens anderen paarde zich een onbepaald vertrouwen op God en de leiding Zijner voorzienigheid. Eerbied voor christus straalde, bij uitgebreide kennis in godgeleerde zaken, bij hem door; zijne verklaringen op den Lofsanck van Christus, door daniel heinsius, kunnen hiervan ten bewijze verstrekken. In zijne blindheid toonde hij eene volkomene onderwerping aan den Goddelijken wil en erkende den bijzonderen zegen van nooit met zware ongemakken of krankten bezocht te zijn geweest, terwijl hij eenmaal, in een gedicht aan van boxhoorn, geene mindere blijken van zijne Godsvrucht aan den dag legde, daar hij zeide, dat hij, nu blind geworden zijnde, zich zelven opbeurde met de hope van eens zijnen Zaligmaker voor altoos te zullen zien, dien hij het voorwerp zijner eenigste overdenking en vereering noemde en van wien hij al zijn licht verwachtte, wanneer eens alles duister wezen zou.
In die verwachting ontsliep de edele man, die met lankmoedigheid en geduld den dag zijner ontbinding had te gemoet gezien. Na een 84 jarig leven (†) ging het licht, dat hier zoo schitterend geschenen had, onder. Leiden, waar hij de schatten zijner kennis het eerst had opgedaan, bewaart zijn stoffelijk overschot; en werd zijn uitvaart pleg-
{==481==} {>>pagina-aanduiding<<}
tig door den Magistraat der stad en de Hoogleeraren gevierd, 's mans gedachtenis werd niet minder door lijk- en lofdichten van onze voornaamste dichters vereeuwigd, die echter veeleer zullen vergeten zijn, dan het onvergankelijk gedenkteeken, dat hij zich zelven door zijne schriften heeft gesticht.
Ziedaar, M.H., petrus scriverius u in zijne verdiensten voorgehouden. Ik heb slechts een eenvoudig en knnsteloos gedenkteeken voor hem opgerigt, ontbreken er eenige sieraden aan zuil of lijst, ik wil ze er aanvoegen door eene getuigenis, dat scriverius onder de schranderste en opgeklaardste koppen der 17de eeuw behoort; dat mannen van de verdiensten van scriverius zeldzaam zijn; dat hij, die van ouds een licht was der poëten, niet om zijn ouderdom ooit oud wordt, dat hij, als een hoog verheven geest, door alle letterhelden was bemint, en heeft vondel zijn dood beschreid, zijn naam heeft de onsterfelijkheid verworven.
Kent gij, M.H., den edelen titus pomponius atticus, dien liefhebber van geleerdheid, die de aanzienlijkste ambten weigerde, omdat hij de rust beminde, en die geene andere vrienden genegenheid toedroeg, dan dezulken, die met hem kennis en geleerdheid vereerden, en die gaarne ook voor anderen werkzaam waren; het zal u dan niet verwonderen, dat onze scriverius meermalen met dien grooten Romein vergeleken is: scriverius, die, even als hij, liever nuttig dan blinkend leefde!




Vergelijkend historisch overzigt.

Een Fransch spreekwoord zegt: Le nom ne fait rien à la chose. Het is ook wel zoo, dat de naam niets ter zake doet, en echter is een naam dikwijls genoeg, om eene lange reeks van gebeurde zaken in het geheugen te herroepen, en verschillende personen, welke onder denzelfden naam bekend zijn, met elkander te doen vergelijken, al ligt er ook een tijdvak van zeer vele jaren tusschen den een' en den anderen in. Zoo ging het ten minste mij, toen ik onlangs in de

{==482==} {>>pagina-aanduiding<<}
nieuwspapieren las, dat karel V afstand gedaan had van den troon. Een andere karel V, dacht ik, deed ook eens afstand van den troon, doch welk verschil tusschen beide historische personen! welk onderscheid in de omstandigheden, die elken Vorst tot het doen van eenen soortgelijken stap bewoog! In beide gevallen gold het Spanje; maar wat is het Spanje van thans, in vergelijking van het Spanje in de helft der 16de Eeuw! wat is een troon, waarop men nimmer heeft gezeten, bij een' troon, wiens bekleeder met waarheid kon zeggen: dat in zijn gebied de zon nooit onderging!
De oudste karel V, aan wien de zich noemende karel V van onze dagen mij deed denken, was - maar wie weet dit niet - een der magtigste Vorsten van zijnen tijd. Keizer van Duitschland (zoo als men toen sprak), Koning van Spanje, van Napels en Sicilië, Hertog van Milaan en van Bourgondië, beheerscher van het tegenwoordig België, Graaf van Holland, en zijn' schepter zwaaijende over een groot deel van Zuid-Amerika. Reeds op zijn 16de jaar erfde hij, door den vroegtijdigen dood zijns vaders, de Spaansche kroon, bij het overlijden van zijn' grootvader, ferdinand de Catholijke, en op zijn 19de de keizerlijke waardigheid, door het afsterven zijns Grootvaders van Vaders zijde, maximiliaanI. Begaafd met groot verstand, en eene bijzondere geleerdheid opgedaan hebbende in de school van adriaan van utrecht, zijn' onderwijzer en vriend, moedig, standvastig, bezat hij vele der hoedanigheden, die een' regeerder betamen, en werd in 't algemeen geëerbiedigd en gevreesd. Evenwel ook hij had met tegenheden te worstelen, en werd eindelijk zoo warsch van het gebiedvoeren en van al de wereldsche magt en rijkdom, die hij bezat, dat hij zich allengs aan alle staatkundige bemoeijingen onttrok, in 1554 Napels, Sicilië en Milaan, in 1555 de heerschappij over de Nederlanden, in 1556 de kroon van Spanje aan zijn' zoon philips overdroeg, in dat zelfde jaar aan zijnen Broeder, den Roomsch-Koning ferdinand, den Rijkszetel afstond, en, zelf met het monniksgewaad gekleed, in het klooster van St. Justus stil ging leven tot aan zijn' dood, die in 1558
plaats greep.
De door de Spaansche Legitimisten genoemde karel V van onzen tijd is karel maria isidorus, de oudste overgeblevene Zoon van Koning karel IV, (want, dit zij hier in het voorbijgaan gezegd, de Vorst, van wien wij vroeger

{==483==} {>>pagina-aanduiding<<}
spraken, was als Keizer de Vde, als Koning van Spanje de Iste, die den naam karel droeg) die, in 1808 door napoleon gedwongen, de kroon aan zijnen oproerigen Zoon ferdinand (VII) af te staan, in 1819 in Italië overleden is. Joseph bonaparte, door zijnen werelddwingenden Broeder, niettegenstaande den afstand van karel IV ten behoeve zijns zoons, Koning van Spanje geworden zijnde, bleef ferdinand zonder gezag tot in 1814, toen joseph, op zijne beurt, voor hem plaats moest maken. Deze, geboren 14 Oct. 1784, een zwak en karakterloos man, in derde huwelijk getrouwd met de doorslepene en moedige maria christina van Sicilië, heeft bij zijne twee eerste Gemalinnen geene kinderen gehad, doch uit zijn' laatsten echt twee Dochters nagelaten. Van deze heeft hij isabella, de oudste, tot zijne opvolgster benoemd, schoon, volgens de in Spanje van kracht zijnde wet, geene vrouw den troon mogt bekleeden. Was hij, zonder de goedkeuring der Cortez, bevoegd, om dusdanig eene verandering in de oude Staatsverordeningen te maken? De Legitimisten beantwoorden die vraag ontkennend. Maria christina en haar aanhang zeggen: Hij had het regt. Ingevolge deze laatstgenoemde uitspraak, werd dan, na ferdinand's dood, die op den 29 September 1833 voorviel, maria isabella louisa, geboren 12 Oct. 1830, onder de voogdijschap van hare Moeder, als Koningin isabella II uitgeroepen en door een deel der natie erkend; terwijl een ander deel, verschillende partijen vormende, regering en regentschap bij uitstek moeijelijk maakten. Aan het hoofd van eene dezer partijen stelde Don
carlos (of karel) zich. Steunende op de Salische wet, en ferdinand's onbevoegdheid tot eigenmagtige afschaffing van dezelve staande houdende, trachtte hij de kroon aan zijne Nicht te ontwringen en die op zijn eigen hoofd te plaatsen; dan dit gelukte niet; hij werd in 1839 genoodzaakt de wijk te nemen, en cabrera, die zijne zaak nog bleef voorstaan, een jaar later; Frankrijk werd 's Prinsen toevlugtsoord, en Bourges hem, door lodewijk filips, tot zijne verblijfplaats aangewezen. Hier vertoefde de zoogenaamde karel V, gedwongen en als een staatsgevangene bewaakt, steeds van zijne regten op den troon van Spanje sprekende, steeds intriguerende, om dien troon voor zich te verkrijgen, steeds weigerende, om daarvan een' afstand te teekenen. Nu eindelijk, in Mei 1845, is hij tot dat besluit gekomen, en

{==484==} {>>pagina-aanduiding<<}
heeft afstand gedaan ten behoeve van Don karel lodewijk maria, zijn' oudsten Zoon, welke die gift aanvaard heeft, doch niet zoo als philips II soortgelijke gift van diens Vader, karel V, aanvaardde. Hier, in het tegenwoordige geval, had inderdaad de gever niets te geven, de ontvanger niets te ontvangen. Bij den ouden afstand en aanvaarding was alles degelijkheid.
Een naam doet niets ter zake; maar de schim van karel V van 1500 zou, kon zij zulks, met een medelijdend schouderophalen op karel V van 1788 (zijn geboortejaar) nederzien; gelijk het jaar 1555 op het jaar 1845, voor zoo veel het den troon van Spanje betreft.

Amsterdam, 17 Junij 1845.




Postreize van Suez naar Cairo, en een Turksche harem.

(Twee stukken uit het Reisverhaal van den Majoor derby griffith en zijne Echtgenoote; Londen, 1845.)

I.

Wij hadden den 26 Junij te Suez in het zoogenaamde hotel van hill en co. eenen ellendigen nacht gesleten. Het tallooze ongedierte had ons geen oogenblik rust gegund, en wij waren dus hartelijk blijde, toen de dag aanbrak. Wij maakten zoo schielijk mogelijk ons toilet, en waren eindelijk zoo gelukkig van aan het ontbijt te komen, dat wij, geplaagd van een' ontzettenden zwerm vliegen, gebruikten; onze thee was naauwelijks ingeschonken, of onze kopjes wemelden er reeds van. Deze plaag keert op gezette tijden in Egypte terug, en het vliegensaizoen was nog niet voorbij. Zij kwelden ons dermate, dat wij ons niet aan tafel konden nederzetten. Ik nam eenige broodjes mede, die ons later in de woestijn zeer te pas kwamen.
Wij hadden vervolgens onze toebereidselen tot de afreis te maken. Het eerste vereischte was, dat wij het postgeld betaalden, waaronder de huur voor de kameelen niet is begrepen. Men kan of tot Cairo betalen, hetgeen de halve som bedraagt, of voor den geheelen weg tot aan Alexandrië. Wij volgden dwaaslijk den baatzuchtigen raad van den agent en betaalden de volle 24 pond sterling, namelijk 12 pond

{==485==} {>>pagina-aanduiding<<}
voor ieder persoon, en waren daardoor genoodzaakt, om van Cairo naar Alexandrië met de onderneming van den Heer hill te gaan; hadden wij dit niet gedaan, zoo hadden wij keuze gehad tusschen verschillende even gemakkelijke en minder kostbare gelegenheden. Wat men in Suez praat van het voorregt, dat men den voorrang heeft op de Nijl-stoomboot, en wat dies meer zij, dat is louter bedrog, daar het geen verschil ter wereld maakt, of men vooruit of later betaalt; het is blootelijk een valstrik, om den vreemdeling te lokken.
Wij hadden onze bagaadje achtergelaten, om haar met het volgende transport ons te doen nazenden, omdat bijna alle kameelen door onze reisgenooten in beslag waren genomen. Allen behalve wij besloten, om in den nacht te reizen, ten einde de hitte te vermijden; zij zetteden evenwel den geheelen volgenden dag den togt voort, die eerst tegen middernacht te Cairo eindigde. Wij daarentegen besteedden twee dagen tot dien togt, reisden alleen des morgens en des avonds, zagen alles, en ontweken zoowel de hitte van den dag, als de ongezonde nachtwinden, die over de woestijn waaijen.
Ik (*) ging de houten trappen af naar het plein van het hotel, en van daar door een' langen gewelfden gang naar het marktplein. Tot mijnen schrik stootte ik daar op dertig tot veertig kameelen, ongelijk aan die, welke ik in Aden had gezien, en ten minste eens zoo groot. Eenigen stapten door den gewelfden gang naar het plein van het hotel, om daar met de pakgoederen beladen te worden, en terwijl zij mij met hunnen deftigen tred voorbijstapten, en hunne lange halzen regts en links draaiden, waarbij zij het eigenaardige gorgelende geluid lieten hooren, hield ik mij in niet geringe vrees aan den arm van den zwarten bediende vast, die naast mij liep. Het gelukte mij, om tusschen hen door te sluipen, en het voor ons bestemde rijtuig te bereiken, waarin ik de vlugt dacht te nemen. Maar toen ik daar kwam, scheen het mij zulk een gevaarlijk voertuig, en het inklimmen zoo moeijelijk, dat ik moest wachten totdat mijn man bij mij kwam, en zoo lang moest blijven staan in de nabijheid der gevreesde kameelen, die in rijen van zes tot tien zamengekoppeld wa-
{==486==} {>>pagina-aanduiding<<}
ren. Ieder kameel wordt aan zijnen voorganger vastgebonden met een touw, dat aan zijnen kop zit en aan het groote pakzadel van den ander is geknoopt. Deze zadels hangen aan de zijden laag neder en bedekken de schenkels geheel, tot wier bescherming zij bestemd zijn. Aan den rand zijn zij dikker, en in het midden hol; van boven zijn twee lange palen in de lengte aangebragt, om de pakkaadje vast te binden.
Het duurde niet lang, of ik was van alle bedelaars uit Suez omringd. Het is treurig op te merken, hoevele menschen uit den geringen stand blind zijn, althans aan één oog. Men ziet vele knapen en meisjes van twaalf en dertien jaren, die geheel van het gezigt zijn beroofd. Ik zou denken, dat het gebrek aan zindelijkheid en de tallooze vliegen, die hun ligchaam bedekken, daarvan de groote oorzaken zijn. Zij schijnen de laatsten ter naauwernood te voelen, en doen nooit eenige poging, om ze uit hunne oogen of de hoeken van den mond weg te jagen. Men kan zich niets afzigtelijkers voorstellen; arme kleine kinderen van twee jaren, die op de schouders der moeders zaten, hadden in iederen hoek der oogen drie, vier dezer insekten.
Doch ik vergat datgene, wat mij van nabij omgaf, bij het schilderachtige van het geheele tooneel. De morgen daagde ter naauwernood, en de lucht was heerlijk koel; de hooge en vrij verwaarloosde gebouwen van het marktplein wierpen hunne schaduwen in het rond. Hier en daar onder eene verandah zat een eenzame Turk, in zijnen wijden, zwarten talaar en witten tulband, zijne morgenpijp te rooken en zijne koffij te slurpen. Aan de andere zijde zaten eenige vrouwen der armere klasse en verkochten durrah-brood, eene zeer grove soort van koeken, die in geheel Egypte door de boeren worden gegeten. Zij droegen wijde hemden van donkerblaauw katoen, die tot aan het midden der naakte beenen reikten en van voren open waren, zoodat zij een groot gedeelte van het ligchaam lieten zien. Haar hoofd was met een' grooten mantel bedekt, welken zij, zoo dikwijls iemand voorbijging, over haren mond en de eene zijde van het gelaat trokken, zoodat slechts het eene oog zigtbaar bleef.
In het midden van het plein was het woeliger. Reeksen van ezels, met lederen waterzakken beladen, die aan weerszijden hangen, reden af en aan. Ook zag men groepen van kameelen in de bevalligste houdingen in het rond staan en

{==487==} {>>pagina-aanduiding<<}
liggen, en naast deze de Arabische voerlieden met hunne schoone donker gebronsde aangezigten en vurige zwarte oogen. De kleeding der boeren is schilderachtig; de donkerblaauwe rok, de roode sjerp en de witte tulband schijnen slechts naar de teekenstift des kunstenaars te wachten. Het tooneel was verrassend, en des te opmerkelijker, omdat ons vierspan er toe behoorde, en ik op den achtergrond stond, verbaasd rondkijkend, als ware ik uit de wolken gevallen.
Doch weldra werd ik uit mijne bespiegelingen tot werkzaamheid geroepen, daar mijn echtgenoot kwam, om mij in het rijtuig te helpen; geen gemakkelijke zaak bij de eerste poging! Ik moet evenwel, om de moeijelijkheid begrijpelijk te maken, het rijtuig beschrijven. Men verbeelde zich twee geweldig groote roode wielen, hooger dan aan de grootste kar of menageriewagen en nog veel onbehouwener; boven deze en niet tusschen beide hangende, (want zij komen slechts eenige duimen boven den bodem der kast) bevindt zich een ding, dat veel gelijkt naar eene zeer kleine bakkerskar, en dat op machines rust, die men uit beleefdheid veêren noemt. De kast heeft tegen de zonnehitte een verdek, dat uit dun, over latten gespannen zeildoek bestaat. Aan elke zijde is eene smalle houten bank aangebragt, waarop twee menschen kunnen zitten; en deze kleine ruimte wordt nog vernaauwd door het zitbankje van den koetsier, dat naar binnen loopt en aldus den voerman in het gezelschap brengt. Van achteren bevindt zich eene kleine houten deur.
Als ik achter dezen phaëton stond, was de bodem van de kast op dezelfde hoogte als mijn hoofd, en tot het opstijgen was slechts ééne trede aanwezig, bestaande uit eenen ijzeren stijgbeugel, die op eene hoogte van vier of vijf voet was aangebragt. Nadat ik dezen door middel van eenen stoel en door geweldig opschuiven bereikt had, kwam ik aan eene uitstekende ijzeren stang, waarover ik heen moest klimmen, om tot het ligchaam van het gevaarte te komen, dat er uitzag, alsof het ieder oogenblik met mij achterover zoude slaan. Eindelijk had ik de hoogte bereikt. Griffith volgde; de zweep van den voerman klapte door de lucht, en de vier paarden vlogen in vollen galop voort, met vreeselijke snelheid de hoeken der straten omslaande, tusschen groepen van kameelen en ezels door, zoodat de ernsthafte Turken en Arabieren zich uit den weg moesten spoeden, om hun

{==488==} {>>pagina-aanduiding<<}
leven te redden. Het stooten van den wagen en de snelheid, waarmede wij voortvlogen, roofden mij den adem en bijna het bewustzijn.
Weldra lag de poort van Suez achter ons, en wij bevonden ons op eens in de woestijn. Doch dit gedeelte van dezelve en bijna de geheele weg naar Cairo is geheel anders, dan wij ons hadden voorgesteld. Het is geenszins eene eindelooze zandvlakte; het uitzigt wordt door eene keten van lage rotsachtige heuvelen begrensd, die zich hier en daar tot stoutere hoogte verheffen; op vele plaatsen wijken zij terug en vormen bogten, die naar den ingang van zeehavens gelijken. In de nabijheid van Suez worden zij zoo hoog, dat zij bijna op den naam van bergen aanspraak kunnen maken.
De geheele oppervlakte van den bodem is met groote, losse steenen bedekt, en de grond is over het algemeen, met uitzondering van twee der middelste stations, eerder rotsachtig dan zandig. De gebaande weg bestaat enkel in het wagenspoor en loopt over steenen en rotsblokken, zonder eenige zorg voor de ribben der reizigers. Ik ben nooit in mijn leven zoo vreeselijk door elkander geschud; desniettegenstaande zou niets onderhoudender geweest zijn, dan onze reis door de woestijn, zoo niet mijne onpasselijkheid mij het genot had bedorven. Reeds de bekoring, welke in de gedachte lag, om door deze woestijnen der Oostersche fabelwereld door een vierspan te worden voortgetrokken, bood schier genoegzame vergoeding aan voor het ligchamelijke ongemak, om niet te spreken van de tallooze belangwekkende voorwerpen, die zich aan ons vertoonden. De snelheid van onzen togt was in de daad buitengewoon; men liet de paarden geen oogenblik in den stap of den draf komen, en de Arabier, die ons den geheelen weg reed, was een bekwaam koetsier.
Het eerste, wat wij zagen, toen wij Suez achter den rug hadden, was eene bron in de woestijn, waar vele kameelen, na den langen togt van Cairo tot hier heen, gedurende welken zij niets te drinken bekomen, hunnen dorst leschten. De plek was met de beenderen dezer dieren bedekt, namelijk van dezulken, die zich uitgeput hadden nedergelegd en gestorven waren. Het is een huiveringwekkende aanblik, de honderden van lijken te zien, welke langs den geheelen weg liggen verspreid; hun vleesch wordt spoedig door de

{==489==} {>>pagina-aanduiding<<}
wolven en ratten verteerd, terwijl de beenderen blijven liggen, om in de zon te bleeken. Het water dezer bron is, gelijk overal in de woestijn, zilt; zij is met eenen muur omgeven, en ter zijde staat eene kleine moskee ten gerieve der vrome pelgrims. Er moeten zich in verscheidene streken der woestijn vele bronnen bevinden, die enkel aan de Beduïnen bekend zijn, welke hare ligging geheim houden.
Wij ontmoetten verschillende troepen van dezen krijgszuchtigen stam, eenige op kameelen, andere te paard; zij waren allen mét lansen, pistolen, geweren en sabels gewapend, en zagen er zoo woest en boosaardig uit, dat wij niet konden nalaten ons te herinneren, dat wij het alleen aan hunne vrees voor mehemed-ali te danken hadden, dat wij ons zoo ongestraft op het zand hunner woestijnen durfden wagen. Hunne kleur is bijna zwart; zij hebben allen schoone opene gelaatstrekken en ranke leest, maar leggen toch groote spierkracht aan den dag. Ofschoon zij roovers van beroep zijn, kan men hun zelfs ongeteld geld toevertrouwen. Alle bagaadje, die door de woestijn wordt gezonden, is aan hunne bewaking toevertrouwd, en nooit raakt er ook de minste kleinigheid zoek. Geen enkel stuk van onze goederen was met een slot voorzien, en toch kwam alles behouden en onaangeroerd ter plaatse van deszelfs bestemming.
In stede van den grond geheel dor en onbegroeid te vinden, gelijk men hem doorgaans beschrijft, troffen wij eene menigte van schoone gewassen aan, vele in vollen bloei en met bloemen van uitstekend schoone kleur en vorm. Meestal hadden zij een' zeer sterken geur, dikwijls te sterk om aangenaam te zijn. Van tijd tot tijd zagen wij groote vlugten van korhoenders over den weg loopen; wij zagen er op dien dag honderden, en daarbij duizenden van leeuwrikken. Ik kan mij niet begrijpen, waar deze menigte van dieren haar voedsel vindt. Ook vele andere vogels, wier namen wij niet kenden, vertoonden zich, en dikwijls bespeurden wij op de hoogte van eene kleine rots eenen statigen arend, die op zijnen buit loerde.
Het werd half acht ure, voordat wij het stationsgebouw No. 7 bereikten. Er staan acht dergelijke gebouwen in de woestijn, die mehemed-ali tot gemak der reizigers heeft laten zetten. Zij zijn door hill en co. gepacht, die in alle paarden tot nieuwe spannen gereed houden en van de reizigers het verschuldigde geld innen. Zij tellen van Cairo af.

{==490==} {>>pagina-aanduiding<<}
No. 1, 3, 5 en 7 zijn enkel paardenstallen, terwijl No. 2, 4 en 6 kamers bevatten en met mondbehoeften voor de reizigers zijn voorzien. No. 8 is te Suez.
Spoedig zetteden wij onze reis voort. De syce of staljongen, die dikwijls naast de paarden liep, werd op ieder station te gelijk met de paarden gewisseld; maar het tuig bleef altijd hetzelfde. Of het paste of niet, kwam niet in aanmerking, en het gevolg daarvan was, dat de ruggen en schouders der arme dieren dikwijls geheel ontveld waren. Wij hadden tot aan No. 7 twaalf Engelsche mijlen afgelegd, en moesten er nog dertien afleggen, voordat wij aan No. 6 zouden komen, waar wij gedurende de hitte des daags wilden uitrusten. Ofschoon het nog vroeg was, maakten toch reeds de door de zandvlakte teruggekaatste zonnestralen de hitte bijna onverdragelijk, en het stooten van den wagen was erger, dan ooit. Wij ontmoetten verscheidene troepen kameelen, die, met manden vol gevogelte beladen, naar Suez gingen. Alle levensmiddelen moeten uit den Delta derwaarts worden overgevoerd, zelfs het drinkwater uit den Nijl, omdat alle bronnen er ziltig zijn. De geraamten van kameelen werden gedurig talrijker; verscheidene waren nog met vleesch bedekt. Van tijd tot tijd kwamen wij eene kleine verhevenheid van zand en steenen voorbij, die het graf van eenen pelgrim aanduidt. Vele van deze ongelukkigen bewijzen zich deze laatste dienst gedeeltelijk zelve. Wanneer zij voelen, dat hun einde nadert, zoeken zij eene kleine diepte, waarin zij zich nederleggen, en hoopen, zoo lange zij de kracht daartoe bezitten, losse steenen en zand om zich op, terwijl zij alleen het aangezigt voor hunne laatste ademhalingen vrijlaten; zij vertrouwen daarbij van de menschlievendheid van hem, die het eerst zal voorbij komen, dat hij het werk zal voltooijen. Het land is in deze geheele streek meer of minder golvend. Wij reden verscheidene heuvels op en af; andere ontweken wij door eenen omweg, terwijl wij vroeger in eene regte rigting voortsnelden.
Eindelijk bereikten wij het stationshuis No. 6. Wij zagen het niet, voordat wij er vlak voor stonden; in het algemeen echter is het land dikwijls zoo vlak, dat men van uit het eene het andere kan zien, ofschoon zij twaalf tot zestien mijlen van elkander verwijderd zijn. No. 6 staat op eene zandige vlakte, en geen enkel grasspiertje groeit in den omtrek; het schitteren der witgepleisterde muren was alles be-
{==491==} {>>pagina-aanduiding<<}
halve uitlokkend voor ons, die slechts naar schaduw zuchtten. Ik hoopte en verwachtte intusschen, dat het inwendige regt vol gemakken zoude zijn, daar ik zooveel gehoord had van de goede tafel en de voortreffelijke inrigting dezer herbergen in de woestijn, en ik droomde, toen ik binnentrad, van vruchten en koel Nijl-water, doch slechts om bitter teleurgesteld te worden. Het was negen ure; wij bestelden derhalve terstond het ontbijt, en namen de plaats intusschen in oogenschouw.
Het huis bestond uit twee kamers, eene keuken en woonkamer en eene groote gastenkamer, die de geheele eene zijde besloeg en eenen kleinen tuin omsloot. Wij begaven ons naar het laatstgenoemde vertrek. Drie kanten van hetzelve waren met divans bezet; in het midden stonden eene lange tafel en verscheidene stoelen, en aan ieder einde was een venster; daar echter geen van deze kon worden geopend, zoo had de lucht slechts door middel van de deur toegang, en de hitte was vreeselijk. Dit was evenwel niet het ergste. De myriaden van vliegen gingen alle beschrijving te boven. De tafel, de muren, de spreijen, de vloer, alles was letterlijk met geheele zwermen bedekt. Daarbij voegden zich nog duizenden van muskieten, die om mij heen gonsden en mij in gezigt, in handen en voeten staken. Eindelijk werd het ontbijt opgedragen. Het was zeer moeijelijk, om de geregten te onderscheiden, daar men niets zag, dan hoopen vliegen. Na veel jagen en blazen ontdekte griffith een eijerstruif, een schotel met rijst en een met zeer slechte curry. Vruchten waren niet te bekomen, en slechts eene eenige flesch met goed water, ofschoon beide in de gedrukte aankondigingen, die langs den muur hingen, werden toegezegd. Met dat al moet men zich verwonderen, dat men in deze Arabische woestijn de levensmiddelen en de inrigting nog zoo goed vindt, als het geval is, wanneer men bedenkt, dat ieder artikel, ieder druppel water op kameelen uit Cairo moet worden aangevoerd. Men moet slechts niet op de dikwijls als verkrijgbaar geroemde lekkernijen, als hammen, veldhoenders en champagne, rekenen. Wij hadden intusschen zeer goede thee en voortreffelijke geitenmelk, waarvan men in de geheele woestijn zooveel kan bekomen als men wil. In plaats van brood heeft men groote ronde stukken beschuit, vaster en harder dan scheepsbeschuit en met een' sterken bijsmaak van teer.

{==492==} {>>pagina-aanduiding<<}

Toen het ontbijt op tafel stond, was de moeijelijke vraag, hoe wij het eten zouden, zonder de vliegen, die om de hoeken van onzen mond zaten, mede op te happen. Ik waagde het niet onder de sprei van daan te komen, waaronder ik de vlugt genomen had, en poogde van het bord op mijne knieën eenige lepels rijst onder mijnen voorzigtig aan een hoekje opgetilden sluijer naar binnen te smokkelen. Het middagmaal was niet smakelijker of uitlokkender, dan het ontbijt. Daar wij geen goed water konden bekomen, eischten wij eene flesch claret; zij was zuur; eene flesch Marsala-wijn, dien wij daarop proefden, was niet veel beter.
Om half vijf ure waren wij weder op weg. De namiddagzon was gloeijend heet, en kon door het dunne dekkleed niet uit het binnenste van het rijtuig worden gehouden. Griffith maakte jagt op verscheidene hagedissen, en bragt er mij eene, om ze mij te laten zien. Zij was geheel anders gevormd, dan die, welke wij tot dusverre zagen, en van eene lichte steenkleur, even als de steenen der woestijn, van welke zij, wanneer zij zich niet beweegt, moeijelijk is te onderscheiden. Deze eigenaardigheid merkten wij op bij alle dieren, die wij ontmoetten. De woestijnwolf is even zoo gekleurd, ja zelfs met de leeuwrikken was dit het geval. Nadat wij twaalf mijlen hadden afgelegd, wisselden wij in het stationsgebouw No. 5 van paarden; het gelijkt geheel naar No. 7 en de overige paardenstallen. De volgende station bedroeg veertien mijlen. De heuvels aan beide zijden zijn in deze streek lager; de vlakte is grooter en zandiger. De geheele bodem is met tallooze rattenholen bedekt. Ook zag ik verscheidene kleine struikgewassen; doch het is mij onbekend, van welke soort zij waren.
Wij waren hartelijk blijde, toen wij No. 4 bereikten. Dit gebouw staat halverwege, en is daarom ook het beste in de woestijn. Het is veel grooter dan de overigen, en bevat eene lange reeks van slaapkamers en twee gezelschapszalen. Voor het huis is een ruime, ommuurde tuin, waarin korhoenders, ganzen, schapen en geiten voor de tafel der reizigers worden gekweekt. Ook is nabij het huis eene groote tent opgeslagen. Wij moesten een' steilen trap opklimmen, daar alle kamers boven de stallen liggen. In ieder vertrek was slechts ééne slaapplaats, en mijn echtgenoot liet voor zich daarom eene matras op een paar tafels leggen. Wij vonden het logement veel zindelijker en koeler, dan het voorgaande. Er

{==493==} {>>pagina-aanduiding<<}
was daar een zeer beleefde Italiaansche bediende, die sedert den bouw van het huis, dus sedert zeven jaren, zich aldaar ophoudt. Wij kregen overvloedig goed water, om onze thee te zetten, waarin wij de boven genoemde beschuit weekten, ten einde haar eenigzins eetbaar te maken.
Ondanks mijne onpasselijkheid sleet ik in de woestijn een' veel beteren nacht dan in Suez, en werd veel minder door de insekten geplaagd. Wij stonden bij het aanbreken van den dag op, terwijl de vinnig koude nachtwind nog over de woestijn woei, zoodat wij ons zelve geluk wenschten, dat wij daaraan niet waren blootgesteld. De morgennevel had geheel het voorkomen van een' vochtigen mist. Den indruk, dien de eerste station dezen morgen op ons maakte, kan ik naauwelijks beschrijven. De landstreek was geheel onderscheiden van die, welke wij tot dusverre hadden gezien. Wij hadden de keten van heuvelen uit het gezigt verloren, en alles rondom ons was eindelooze, onafgebrokene woestenij. Tot geluk voor mijn arm ziek hoofd was de grond zeer goed en met veel minder steenen; het ging dien ten gevolge ook onbeschrijfelijk snel voorwaarts. De voerman vierde van het station af terstond aan zijne paarden de teugels; zij stoven in vollen galop voort, en hielden dezen bijna den geheelen weg vol. Het was, alsof wij over de vlakte vlogen; de koele morgenlucht scheen aan de paarden kracht en vlugheid te geven. Ik was te ziek om vrees te gevoelen, waartoe anders bij dien razenden spoed wel reden zou geweest zijn.
Wij vlogen groote kudden van kameelen voorbij, die aan de Beduïnen toebehoorden. Vele hadden jongen naast zich loopen. Het jonge kameel is doorgaans lichtbruin van kleur en heeft gekroesd haar op de huid; betrekkelijk schenen zij mij kleiner, dan onze veulens. Kort daarop haalden wij de kameelen in, die met onze bagaadje en die onzer reisgenooten waren beladen en ons gedurende den nacht vooruit waren geraakt. Met verbazing zag ik, dat één kameel onze twee groote kisten droeg, in ieder van welke eene latafel was met volgepakte laden. Aan elke zijde was eene van dezelve vastgebonden, en het edele dier stapte met de bevallige beweging, welke aan dit dierengeslacht eigen is, voort, alsof het zijnen last niet voelde.
Daar wij vier retourpaarden ontmoetten, hield onze voerman stil, om een van dezelve, dat hem beter beviel, met een minder te verwisselen. Toen wij verder wilden, brak

{==494==} {>>pagina-aanduiding<<}
het tuig, dat evenwel spoedig hersteld werd, en wij reden weder in galop voort, die zelden vertraagde, totdat wij, na het afleggen van vijftien mijlen, de station No. 3 bereikten. Wij hadden een muildier als paard, dat tusschen de boomen liep, en op hetwelk de koetsier onophoudelijk met eene kantschu sloeg, die hij tot dit einde nevens zijne lange zweep in de hand had. De weg werd al spoedig heuvelig en oneffen, zoodat wij langzamer moesten rijden.
Wij ontmoetten eene belangrijke karavane. Het was de familie van een' rijken Bey op hare pelgrimaadje naar Jiddah en Mekka. Zij telde tusschen de twintig en dertig kameelen. Die, welke den Bey zelven en zijnen Harem droegen, hadden kostbare dekkleeden en tuigen. De vrouwen, welke alle digt gesluijerd waren, zaten in eene soort van groote opene kasten, die aan beide zijden als manden hingen en met roode zijde als bedgordijnen waren omhangen. De Bey rookte zijne prachtige pijp, en achteraan volgden tallooze slaven met den voorraad.
Wij merkten meermalen het verschijnsel der Fata Morgana of luchtspiegeling op, dat door de reizigers zoo dikwijls is beschreven, en dat den moeden en dorstigen pelgrim zoo vreeselijk bedriegt. Nu eens meenden wij eene verre zeehaven te aanschouwen, dan weder een meer, op welks vlakte zich de voorwerpen aan den oever afspiegelden. Deze station (13 mijlen) kwam ons zeer lang voor. De weg liep onophoudelijk over kleine heuvels, met diep zand daartusschen, en kronkelde dikwijls aanmerkelijk. Wij bereikten het stationsgebouw No. 2 iets vóór negen ure. Het gelijkt op een haar naar No. 6; maar er waren minder vliegen en beter kost. Althans zoo dachten wij er over, toen ons tot ontbijt eene voortreffelijke koude schapenbout werd voorgezet, die eenigen van onze reisgenooten van het middagmaal des vorigen daags hadden overgelaten.
Terstond na het ontbijt legde ik mij te bed en poogde wat te slapen, maar te vergeefs. Ik werd den geheelen morgen door vlooijen gekweld. Ik zag ze nooit bij zooveel duizenden bijeen. Wij spreidden kussens op de eettafels, en legden ons daarop neder; maar de vliegen gunden ons geen rust, tot dat wij ten laatste alle hoop op slaap vaarwel zeiden, en ik mij den tijd verdreef met eene fraaije Perzische kat te voeren, terwijl mijn echtgenoot haar teekende. Tot

{==495==} {>>pagina-aanduiding<<}
middagmaal kregen wij het overige van onzen schapenbout, en begaven ons daarna weder op weg.
De weg werd nu hobbeliger, dan te voren; hij liep dikwijls over rotsruggen, die naauwelijks door het zand waren bedekt; het stooten en hotsen was bijna ondragelijk. Na dertien mijlen gereden te hebben, bereikten wij het stationsgebouw No. 1. Van hier tot Cairo troffen vooral de menigvuldige blokken van versteend hout onze aandacht; geheele boomstammen lagen ter zijde van den weg, en blijkbaar moet deze geheele streek eens een woud zijn geweest. De woestijn, die ons omringde, had golven, als de zee; maar wij ondervonden, dat ons rijtuig deze geenszins zacht doorsneed, maar op eene wijze, die ons niet toeliet aan water te denken.
Toen wij No. 1 ongeveer eene mijl achter ons hadden, zagen wij aan den westelijken horizon eenen stroom kronkelen; het was de heerlijke Nijl, die met zilveren wateren glinsterde, terwijl alle andere voorwerpen in eenen nevelsluijer waren gehuld. Hoe nader wij kwamen, des te meer rezen de boschjes en bouwlanden aan zijne oevers op, en vormden het treffendste kontrast met de woestenij, die ons omgaf. Wij kwamen nader en nader, en met ieder oogenblik werd het uitzigt schooner en grootscher. Voor mijnen geest rezen al de overleveringen op van ouden roem en luister, vooral de bijbelsche herinneringen, die zich aan Egypte en zijnen magtigen stroom vasthechten. Ik kon het naauwelijks gelooven, dat ik nu werkelijk het schouwtooneel zou betreden, waarnaar ik van mijne kindschheid af met grootere nieuwsgierigheid had uitgezien, dan naar eenig ander deel des aardbols. Eindelijk werden torens en minarehs zigtbaar, en voor ons lag Groot-Cairo, met de wonderbare piramiden op den achtergrond. Wij hadden intusschen nog verscheidene mijlen voor ons, maar rolden nu, met het doel van den togt zoo nabij voor oogen, vrolijk voort. Aan de grenzen der woestijn kwamen wij verscheidene prachtige moskéën voorbij, de graven der Kalifen, geloof ik. De weg voerde ons vervolgens omstreeks eene mijl lang door eene streek, waar overal kleine groepen van gebouwen lagen van gebakken steen. Dat is de legerplaats der Beduïnen, die een- of tweemaal 's jaars naar Cairo komen, om koorn en andere dingen in te koopen, maar die hun verblijf niet mo-
{==496==} {>>pagina-aanduiding<<}
gen houden binnen de muren. Zij was op dit oogenblik onbewoond. Wat verder ligt de Arabische begraafplaats.
Wij bereikten nu, wat men de voorstad van Cairo zou mogen noemen. De weg liep bestendig tusschen ommuurde, voortreffelijk aangelegde tuinen door, vele vol prachtige cactussen, of oranjeboomen en olijven. Boven de meeste muren verheft zich eene reeks van pilaren, met wijngaardranken en andere slingerplanten omwonden; in het rond ziet men bloeijende boomen en struiken, onder anderen het bevallige laburnum in vollen bloei; overal schoonheid en overvloed.
De voerman zwenkte zijne paarden, met groote bekwaamheld en in den vollen galop, door de enge straten en om de scherpe hoeken. Ieder oogenblik drongen zich nieuwe beelden aan ons op: groepen landlieden van beiderlei kunne, die van hunnen arbeid huiswaarts keerden, bevallige vrouwen in hare lange blaauwe rokken met gesluijerd gelaat, vele met aarde watervaten van klassieken, schoonen vorm op het hoofd, de mannen met hunne groote veelkleurige tulbanden, sommigen kruiselings zittende onder het rooken hunner pijp, anderen op rijkgetoomde ezels en muildieren ronddravende, soms een moedig Arabisch paardje met fluweelen dekkleed, dat ongeduldig steigerde en sprong. Het was eene reeks van kleine schilderijen van schoonen omtrek en fraai koloriet, die slechts eene lijst behoefden, om de begoocheling volkomen te doen zijn. De tinten zouden het oog van eenen schilder verrukt hebben. Boschjes en afzonderlijke groepen dadelpalmen vertoonden zich overal en drukten den stempel van het Oostersche op het landschap.
Eindelijk reden wij de stadspoort binnen en bevonden ons op de groote markt van Cairo. De hooge, overhangende huizen met hunne versierde houten traliemuren, waardoor menig vurig oog heenzag, de opeengepakte drommen van voetgangers en ruiters, allen in eene voor mij ongewone kleederdragt, bovenal de Egyptische vrouwen, die met onder het lijf geslagene beenen op ezels reden, met hare golvende zwarte kleederen en welgevormde leest - dat alles maakte zulk eenen indruk op mij, dat ik zelve niet weet, hoe wij het Great Eastern Hotel bereikten.

(Het vervolg en slot hierna.)





{==497==} {>>pagina-aanduiding<<}

Servië's vrijheidsoorlog.

Onder bovengemelden titel is onlangs in Frankrijk in het licht verschenen, en thans ook reeds in het Hoogduitsch vertaald, een opstel van ch. de sor, hetwelk de belangrijkste gebeurtenissen en karakters uit de jongste geschiedenis van dat land met zoo veel geest als waarheid afschildert, en inzonderheid met levendige trekken ons dien geweldigen worstelstrijd voor oogen stelt, die zoo rijk aan dramatische voorvallen en romantische tafereelen is, als weinig andere tijdperken in de jaarboeken der wereld. De Servische opstand, van zijne eerste ontwikkeling tot zijne verbazende uitkomsten, toont ons voornamelijk twee gestalten, die als de hoofdpersonen van dit grootsche treurspel op den voorgrond staan en boven alle andere onze belangneming tot zich trekken; czerny- of kara-george (in het Servisch en Turksch de zwarte Joris) en milosch. Deze twee werktuigen, van welke God zich tot wederopheffing eener Christennatie bediende; deze arme boeren, zonder eenig onderrigt of opleiding, ziet men, als door de magt eener hoogere zending aangegrepen, eene wonderbare bekwaamheid in de krijgs- en regeringskunst aan den dag leggen, alle hun in den weg gestelde hinderpalen onderstboven werpen, tot dat zij eenen troon vinden, waarop zij plaats nemen. Beide deze helden, zoo verschillend in hunne karakters en elkander toch zoo gelijk in hunne uitstekende begaafdheden, hunne geestdrift, hun streven en handelen, bieden aan de studie der menschenkennis eene onuitputbare bron van rijke en merkwaardige waarnemingen. Om hen groepeert zich het geheele tafereel van den Servischen opstand; de vrucht van hun werken is de verlossing van hun vaderland, deszelfs erkenning als onafhankelijke staat van den kant zijner vroegere beheerschers, en deszelfs constitutionele staatsinrigting; voordeelen, welker bereiking des te opmerkelijker is, wanneer men bedenkt, dat zij in een land verkregen
werden, dat, als Turksch wingewest, en ook ten deele om deszelfs eigene zeden en gebruiken, als tot het Oosten behoorende kan beschouwd worden.
Aan dit belangrijk geschrift ontleenen wij de volgende schets uit het leven van kara-george, dat karakter vol wilde grootheid en ruwe deugden, vol heldenmoed en be-
{==498==} {>>pagina-aanduiding<<}
sluiteloosheid, kracht en zwakheid, stouten ondernemingsgeest en middelmatige bekwaamheid in staatszaken.
‘Kara-george is een dier reuzen, die, waar zij hunnen voet nederzetten, den grond doen dreunen en daveren, maar tevens onbekwaam zijn om iets te grondvesten en op te bouwen.’ Dus sprak naroleon in 1809 te Weenen van den aanvoerder der Servische insurrectie, die, na twintig jaren voor de verlossing zijns vaderlands van het Turksche juk met vrucht gestreden te hebben, nog niet geleerd had, aan hetzelve het eerste levensvereischte, eenen vasten regeringsvorm, te schenken.
George petrowitsch, naderhand zoo beroemd onder den naam van kara-george, werd in het jaar 1770, in het dorp Wischewzi, van arme ouders geboren. Hij was een dier gloeijende, sombere en zwijgende organisatiën, die geschapen schijnen om den veldheersstaf te voeren, en of allen tegenspoed te overweldigen, of de fortuin op de moeijelijkste proeven te stellen. Wanneer de natuur te midden eener natie van slaven zulk een mensch doet ontstaan, geeft zij hem tot uitzigt, of den troon of het schavot.
In het tiental jaren van 1800 tot 1811, dat groote tijdperk van het Fransche Keizerrijk, brak kara-george's roem door, en verwierf zich, ondanks de merkwaardige gebeurtenissen, welke destijds aller oogen in Europa tot zich trokken, algemeene oplettendheid. In alle kringen werd zijn naam genoemd, werden zijne ongehoorde wapenfeiten, zijne aan het wonderdadige grenzende dapperheid, zijne Spartaansche handelingen, die gelijkelijk de kenmerken van het schrikkelijke en het verhevene droegen, verhaald en wederverhaald. Om Servië zelf, dat kleine land van weinige mijlen omtreks, dat op de kaarten naauwelijks aangeduide punt, bekommerde destijds bijna niemand zich nog; maar met kara-george hield geheel de beschaafde wereld zich bezig. Deze varkenshoeder, die, aan het hoofd van eenige duizend arme boeren als hij, vijftien jaren lang geheel de Ottomannische magt onder bevel harer beste veldheeren weêrstond, haar stap voor stap van den grond zijns zoo lang onder het juk gebukten vaderlands terugdrong, moest eene levendige nieuwsgierigheid, eene innig deelnemende belangstelling verwekken. Voor de prentwinkels verdrong zich de menigte, om een' blik te kunnen slaan op zijn beeld met de sterk gekenmerkte gelaatstrekken, het hooge voor-
{==499==} {>>pagina-aanduiding<<}
hoofd, het schrikwekkend oog, het uitzigt alsof hij heer van geheel de wereld was, alles nog verhoogd door zijne schilderachtige landskleeding, welke hij nimmer heeft afgelegd. Op de markten, aan de hoeken der straten stond het volk met bewondering naar de liedjeszangers te luisteren, die op hunne wijs, in hunne breedsprakige dichtrijmen, de groote daden van den herdersheld bezongen, en juichte hun handenklappend bijval toe.
George's kindschheid was eenzaam en treurig voorbijgegaan; de spelen en verlustigingen der jeugd had hij niet gekend. Zijn ontembaar vrijheidsinstinkt vond genoegen in de ruwe maar krachtige bezigheden des vechoeders, in wiens zwervend leven hij zich eene volstrekte onafhankelijkheid had weten te verschaffen. Nog als een zeer jonge knaap kookte zijn bloed, vonkelden zijne groote, zwarte oogen, bij het zien der Turken, die zoo gehate overheerschers; hij ontvlood hunne nabijheid, en dreef zijne kudden, verre van de woningen der menschen, op afgelegene, bijna ontoegankelijke weideplaatsen. Weken, soms geheele maanden verliepen, dat men hem in zijn dorp niet zag.
Wat mogen destijds wel de droomen van den knaap geweest zijn? Verrees misschien de schim van het oude, eens vrije, krijgshaftige Servië, bij den klank der volksgezangen, welker natuurtoonen hij in deze eenzame en woeste oorden deed weêrgalmen? Of verscheen welligt, in die dichterlijke en heldere nachten van het Oosten, eene liefelijke, aanminnige willis der wouden van Schumadia, en fluisterde hem schitterende droomen der toekomst in het oor, voorspelde hem gevechten, wonderdaden en eene kroon om zijne fiere slapen? En wanneer dan, bij zijne terugkomst in de vaderlijke woning, zijne moeder hem vroeg; waarom hij aan deze ruwe en wilde levenswijs boven huiselijkheid en het leven in den boezem des gezins de voorkeur gaf, antwoordde het hooghartige kind, met den glimlach der verachting om de lippen: ‘Omdat daar ginds de slaaf zich ten minste vrij mag wanen.’
Zoo verging george's vroegste jeugd. Later dreef zijn rustelooze geest hem, om, hoezeer van geldmiddelen ontbloot, eenen handel in varkens te ondernemen. Hij slaagde hierin, en, twintig jaren oud zijnde, kon men hem, voor eenen Servischen boer, rijk noemen. Maar rijkdom zonder vrijheid had voor hem geene bekoorlijkheid. ‘Ik acht dit

{==500==} {>>pagina-aanduiding<<}
geld slechts in zooverre ik het eerlang tegen staal en lood zal kunnen verruilen,’ antwoordde hij zijnen ouden vader petroni, toen deze, als beveiliging van het verkregene, hem vermaande in betere verstandhouding met de Turken te leven, van welke hun lot afhankelijk was.
Op eenen winteravond zat geheel het gezin in het gemeenschappelijke stookvertrek der hut; de vrouwen sponnen, rondom eene tafel gezeten, boven welke, aan een balk hangende, eene lamp ook de overige deelen der kamer verlichtte, waarin de mans zich bezig hielden met het maken of herstellen van hun akkergereedschap. In eenen hoek aan den haard zat petroni op eene iets meer verheven zitbank, en zong, volgens zijne gewoonte, bij de droefgeestige toonen der guzla, eene oude volksballade, welke de daden van vroegere dagen in het destijds vrije vaderland afschilderde. Eensklaps opent zich de deur; op den drempel verschijnt een man van rijzige gestalte, in een pels gewikkeld, op het hoofd een hoed met breeden, neêrgeslagen rand. Vóór hij binnentreedt luistert hij, ziet buiten regts en links in het rond, en eerst nadat hij zich verzekerd heeft, dat hem niemand volgt, sluit hij de deur, maar blijft nog steeds aan dezelve staan, met eenen dolk in de eene hand en de andere op eene der twee in zijn' lederen gordel stekende holsterpistolen gelegd.
‘Vader, geef mij uwen zegen! moeder, bid mijnen beschermheilig st. joris, den dapperen strijder, dat hij mij bijsta in mijne ballingschap!’ sprak de man op bijna blijmoedigen toon.
‘George, vermetele jongen! wat hebt gij gedaan?’ riep de grijsaard, en breidde zijne sidderende armen den zoon te gemoet.
‘Ik heb eenen Turk gedood,’ gaf deze met fierheid ten antwoord.
‘Wee! wee!’ roept angstig de moeder en wringt in wanhoop de handen. ‘O christus, erbarm u over mijn kind!’
‘Toen ik van Schiprovati naar Wischewzi terugkwam,’ vervolgde de jongeling, ‘voerde mij de Duivel eenen Janitsaren-aga in den weg; hij was te paard, ik te voet. “Uit den weg, Christenhond!” riep hij mij toe, “en neem den hoed af voor uwen heer!” - Ik drukte mijnen hoed nog vaster op het hoofd en zag hem scherp aan. Hij trok een pistool en mikte naar mijn hoofd; ik verbrijzelde het

{==501==} {>>pagina-aanduiding<<}
zijne met dezen knaap hier. Thans kan ik niet meer in het bewoonde land blijven, maar trek naar onze broeders in de bergen, om het leven van eenen Heiduk te voeren. Doen de Turken u iets om mijnentwille lijden, zoo kom ik terug en lever mij over.’
‘Dat verbied ik u, op straf van mijnen vloek!’ riep de vader. ‘Vlied, ongelukkig kind, en moge God u behoeden!’
Op dit oogenblik hoorde men buiten de stappen van iemand, die ijlings naderde, en terstond daarop werd er aan de deur geklopt.
De grijsaard, van zijne zitplaats opspringende, vliegt naar het bed, tast in den stroozak, trek er een schietgeweer uit, en plaatst zich nevens zijnen zoon. De overige manspersonen scharen zich, gewapend met hunne zeissen, rondom hen; terwijl te gelijk de moeder met de haast der wanhoop eene lange stang grijpt, het stroo, dat boven aan dezelve eene tweesnijdende kling omwikkeld houdt, er afstroopt, en, met radeloozen blik op haren man en haren zoon gevestigd, het zware wapen in hare zwakke handen vooruitsteekt, om hun tot bescherming te strekken.
Ettelijke seconden lang heerscht eene doodsche stilte en zet aan dit tooneel eene onbegrijpelijk plegtige uitdrukking van angstige verwachting bij.
Niemand dezer ongelukkigen valt levend den vijanden in handen: in hunne blikken is het besluit te lezen, dat hun mond niet uitspreekt.
Een tweede en sterker kloppen volgt. ‘Wij moeten er een eind aan maken,’ zegt george, en, zijnen dolk tusschen de tanden nemende, in elke hand eene pistool, opent hij snel de deur en vertoont zich op den drempel.
Een meisje stort het vertrek binnen.
‘Geloofd zij God!’ fluistert de moeder en zinkt op de knieën.
‘Ik ben het, vrienden! - Het is uwe bruid, mijn dappere george!’
‘Jelitza! mijne geliefde jelitza!’ roept de jonge man en drukt haar met vervoering aan zijn hart.
‘Ik wachtte op uwe komst; ik bespiedde u, toen gij hier henen gingt. En gij anderen, vreest niets,’ voegde zij er bij; ‘mijn vader en mijne broeders hebben aan den ingang van het dorp post gevat: door een afgesproken teeken zullen

{==502==} {>>pagina-aanduiding<<}
onze buren gewaarschuwd worden, en naderen er Turken, dan melden zij het ons.’
‘Ga, mijn zoon, terwijl het hier nog veilig is! - Vlugt, george!’ voegde de grijsaard op meer gebiedenden toon er bij.
‘Mijn arm kind! Ik bezweer u in den naam des hemels, doe het!’ zeî de moeder en strekte de zaamgevouwen handen naar haren zoon uit.
‘Vlugt, george, het moet zoo zijn!’ zegt het meisje zuchtende.
‘Jelitza. - U vaarwel zeggende, geef ik u uw jawoord terug,’ zeide, met half gesmoorde stem, de jonge man.
‘En ik, george, ik neem het niet aan. Ik wil trouw en eed bewaren, in deze booze tijden even als in de goede.’
‘Ik ben een balling, een balling voor zeer langen tijd.’
‘Ja, gij wordt balling, wordt vervolgd, omdat gij eenen Turk gedood hebt, een' van onze gevloekte onderdrukkers. Heil, heil u, mijn moedige bruidegom!’
‘Maar gij weet niet, dat ik de wijk wil nemen naar de bosschen, om er, gezamentlijk met onze broeders, krijg te voeren tegen onze vervolgers?’
‘Ik volg u weldra. Wilt gij, dat nog heden de Pope ons verbond zal inzegenen, george’
‘Zou ik u dan tot bruidschat het ellendige leven van eenen Heiduk schenken, arm meisje?’ zeî george, zijne barsche stem verzachtende. Vervolgens voegde hij er met vastheid bij: ‘Neem uw jawoord terug, jelitza! Voor ballingen zijn er geene bruiden.’
‘Neen, nimmer doe ik dit!’
‘Nu dan, het zij zoo! Voor dit leven en het volgende de uwe, jelitza!’
Het goede meisje wierp zich aan de borst haars bruidegoms.
‘Doch bedenk nog één ding; na mijne vlugt zullen deze schandelijke geweldenaars allen vervolgen, die mij liefhebben; zoo zij nu, om op mij wraak te nemen, u geweld aandeden?’
De jonge man zeide dit met het innigste gevoel, want de gedachte doorsneed hem de ziel.
‘Ga en vrees niets, george! - dit hier zal mij voor hun geweld beveiligen,’ antwoordde zij bedaard en trok een' verborgen dolk ten halve uit hare keurs. ‘Dit is het eenige tooisel,’ voegde zij bitter lagchend er bij, ‘hetwelk der vrouwen van het overheerde Servië nog overblijft.’

{==503==} {>>pagina-aanduiding<<}

Tranen, de eerste misschien, welke de jonge man vergoten had, biggelden hem over de door zon en weder bruin en hard gewordene wangen, toen hij zijne ouders en bruid bij het afscheidnemen omarmde.
‘Vaart allen wèl! ik zal over u waken; wee hem, die u een haar op het hoofd durft krenken! En thans,’ voegde hij er met kracht bij, ‘is de teerling geworpen: eeuwige krijg, strijd op leven en dood tegen de Ottomannen!’
Met deze woorden verdween hij.
Dit voorval besliste over het leven van george petrowitsch en over het lot van Servië.
Over geheel den grond van het ongelukkige Servië, zoo lang het aan de Turksche sabel onderworpen was, gebeurden elken dag, elk uur, dergelijke hartverscheurende tooneelen.
De Heidukken, gewoonlijk bergroovers genoemd, versterkten hun getal door vlugtelingen uit de Serviërs der vlakte, wanneer er van dezen, met regt of ten onregte, door de Turksche policie vervolgd werden. De beschuldigde vlood in de overoude bosschen des vaderlands, en vond er, na zich met hen, die om soortgelijke redenen deze wildernissen bewoonden, verbroederd te hebben, eene woeste onafhankelijkheid; hun ongeluk was een gemeenschappelijk lot, en derhalve maakten zij ook gemeenschappelijke zaak en leefden broederlijk met elkander. Slechts tegen de Turken voerden de Heidukken krijg, en namen hun niet zelden de geldtransporten af, die van Konstantinopel naar Belgrado gezonden werden; door hunne landslieden werden zij niet als vijanden beschouwd. In den winter nam men hen in de dorpen op; de bewoners verborgen hen in hunne hutten; sommigen keerden zelfs eerst met het voorjaar in de wouden terug, zoo niet eene gewigtige onderneming de aanwezigheid van al de leden der bende vereischte.
Later, gedurende de onophoudelijke gevechten van den opstand, vonden de gezinnen der ongelukkige opstandelingen bij hen eene to vlugt; grijsaards, vrouwen en kinderen verlieten hunne hutten, zetteden zich met hunne kudden in de bosschen neder, en bragten van daar, met trotsering van duizend gevaren, hunnen echtgenooten, kinderen en broeders, die in de vlakten streden, levensmiddelen toe.
Een jaar na zijne komst bij de Heidukken was georgr reeds in het bezit der waardigheid van oppersten aanvoer-
{==504==} {>>pagina-aanduiding<<}
der, en bestuurde de aanvallen met eene bekwaamheid en onverschrokkenheid, die de Turken deden bevroeden, dat de Heidukken thans aan hunne spits een opperhoofd moesten hebben, dat voor de heeren des lands zeer te vreezen was. Tot nog toe hadden hunne verrigtingen zich beperkt tot het plunderen van reizigers en het van tijd tot tijd opligten van regeringsgelden op de groote wegen; thans echter strekte het aanranden van personen en van goederen zich reeds tot binnen de steden uit. Elken dag ontmoette de Turksche policie de sporen van eenen geheimen invloed, die den geest des oproers onder de nabij het gebergte wonende bevolking verbreidde, en aanhoudende deelsgewijze weêrspannigheden bevestigden ten overvloede het bestaan eener uitgestrekte zamenzwering tegen de Turken.
Bij de gevechten, die tusschen de Heidukken en de tot hunne bestrijding uitgezondene troepen voorvielen, ontwikkelde george alle eigenschappen van den bekwaamsten partijganger.
Aan het hoofd zijner volledig gewapende en in oefening en krijgstucht uitmuntende benden bragt de onverschrokken aanvoerder, door de juistheid zijner bewegingen en de stoutheid zijner aanvallen, wanorde en schrik in de gelederen zijner vijanden, en, met de te weeg gebragte verwarring zijn voordeel doende, vervolgde hij hen met het zwaard boven hunne hoofden, en overdekte den grond met Turksche lijken, zonder zelf veel volks te verliezen. Nimmer nam hij een' open veldslag aan, waarbij de schrikwekkende onevenredigheid van getal de zijnen mogt doen wankelen en het zelfvertrouwen der Muzelmannen verhoogen.
Een sterk, zwart paard berijdende, beheerschte george, met zijn donkerbruin gezigt, zijne sterk geteekende trekken, die door vliegende lokken van gitzwart haar omgeven waren, met zijn dreigend voorhoofd, vreeswekkenden blik, onstuimige gebaren, fiere taal en kolossale gestalte, al wat hem omgaf; george, de Servische boer, in zijne gemeene kleeding, welke hij nimmer heeft afgelegd, scheen geboren om overal en over allen te heerschen.
Nimmer verwonnen, steeds overwinnaar, werd de Heidukken-hoofdman de schrik der Turksche soldaten. In hun bijgeloof schreven zij hem tooverkrachten toe en noemden hem kara-georg. (*)

{==505==} {>>pagina-aanduiding<<}

Maar weldra moest de Turksche regering ook erkennen, dat de aanval een beslissend staatkundig kenmerk had aangenomen. Niet lang duurde het, of bij alle ernstige gevechten stroomden de bewoners der vlakten toe en stonden hunne broederen uit het gebergte bij; vervolgens, nadat zij hun hadden helpen de overwinning behalen, keerden zij tot hunnen landarbeid terug.

(Het vervolg en slot hierna.)




Eerste ontdekking van Amerika.

Sedert lang reeds is het boven allen redelijken twijfel verheven, dat het Noormannen, lieden van Germaanschen stam, stoute IJslandsche zeevaarders geweest zijn, die, vijfhonderd jaren vóór christophorus columbus, het Vaste Land van Amerika ontdekt en zich op hetzelve, ten zuiden der geweldige St. Laurensrivier, nedergezet hebben. - Een wegens manslag voor de volksvergadering vredeloos verklaard man, eirek rauda (erick de Roode), moest, ingevolge deze uitspraak, IJsland mijden. Hij besloot nu, gedurende den zomer des jaars 982, in het westen een land op te zoeken, hetwelk, langen tijd te voren, een andere IJslandsche zeevaarder, gunnbjörn, wel gezien, maar niet bezocht had. Na eene reis van verscheidene dagen zag hij eene kust met ijsbergen, zeilde zuidwaarts, en zette zich vervolgens op een eiland neder, dat weinige dagreizen ten zuiden van het voorgebergte lag, waaraan men sedert den naam van Kaap Vaarwel gegeven heeft. In het volgende voorjaar vestigde hij zich in de diepte eener baai op het Vaste Land en onderzocht de kust. Op IJsland teruggekeerd, nam hij verscheidene vrienden met zich naar het nieuwontdekte land, dat hij Groenland noemde. Een dezer volkplanters, herjulf, had een' zoon, bjarni, die gewoon was verre reizen te ondernemen. Dit jonge mensch kwam met een rijkgeladen schip naar IJsland terug, waar hij vernam, dat zijn vader zich inmiddels op Groenland nedergezet had. Om hem op te zoeken, stak hij weder in zee, doch werd verscheidene

{==506==} {>>pagina-aanduiding<<}
dagen en nachten lang door stormen heen en weder geslingerd, tot dat hij eindelijk in het westen land zag. Groenland was het echter niet, maar eene vlakke, met bosch bedekte kust. Ondertusschen hij ging niet aan wal, maar stuurde naar het oord, waar zijn vader woonde. Daar verhaalde hij van hetgeen hij gezien had, en een der zoons van den hier boven vermelden erick, leif geheeten, verlangde nu, het onbekende land op te zoeken. Hij ging scheep, vond het, en noemde het Helluland (het steenplaatland.) Kort daarna ontdekte hij nog eene andere kust, waaraan hij den naam van Markland (boschland) gaf, en vervolgens verder noordwaarts een eiland vóór eene kust. Hier sloegen de zeevaarders hutten op, want het was goed land met zeer zachten winter, waar de zon op den kortsten dag van half acht ure des morgens tot vijf ure des avonds zigtbaar bleef. Bij nader onderzoek van het land vond een van leif's medgezellen, een Duitscher, met name tyrker, wijnstokken en druiven. Toen zij in het voorjaar weder scheep gingen, noemden zij de laatst ontdekte landstreek Vinland (wijnland). Naderhand werd dit oord nog meermalen bezocht. Hetgeen de hierboven vermelde bjarni op zijne vaart gezien had, was de kust van Nieuw-York, Nieuw-Engeland en Terre-Neuve. Leif's Helluland is het tegenwoordige Labrador; Markland de streek, welke men thans Nieuw-Schotland noemt, gelijk zulks door zijne beschrijving der kust buiten twijfel gesteld wordt. Zijne eerste nederzetting vestigde hij in het tegenwoordige Rhode-Island aan de Mount-Hope-baai, waar ook thans nog de wilde wijnstok gevonden wordt. Zijn broeder thorvald bezocht de
Massachusetts-baai; en dat deze opgave juist is, bewijzen ook sprekende gedenkblijken. Reeds omstreeks het einde der zeventiende eeuw ontdekte Dr. danforth aan den oostelijken oever der Tauton-rivier eene rots met zonderlinge schriftteekens, van welke hij in het jaar 1680 eene ruwe schets gaf. Later is deze beschreven rots naauwkeurig afgebeeld geworden. Noordsche oudheidkundigen herkenden in de eerste beschrijving bij den eersten opslag reeds eene in het oog vallende gelijkvormigheid met oud-Noordsche gedenkteekenen. Uit de letters lazen zij de woorden: Nam Thorfins (bezitneming van Thorfin). De Assonetneck, aan welks voet het rotsblok met dit opschrift ligt, staat ongeveer twee uren gaans van de plaats, waar de Tauton-rivier

{==507==} {>>pagina-aanduiding<<}
in Mount-Hope-baai uitwatert, op welks oever leif zich nedergezet had. Thorfin was een reisgezel van leif. Het woord Nam, bezitneming, komt menigmaal in geschiedboeken en opschriften voor. - Niet verre van daar, in den Staat Rhode-Island, zijn nog meer rotsen met daarin gehouwen teekens, die op eenen dergelijken oorsprong verwijzen; zij toonen menschengedaanten en Noordsche Runenstaven; kortom, dat Noormannen die oorden bezocht hebben, is onbetwistbaar. Al wat daartoe betrekking heeft, is duidelijk ontwikkeld voorgesteld in een verdienstelijk en met vlijt bewerkt geschrift, hetwelk onlangs Dr. karzl hendrik hermes, te Brunswijk, (bij vieweg) uitgegeven heeft. Het voert ten titel: De ontdekking van Amerika door de IJslanders in de tiende en elfde eeuw. De schrijver, die met grondige historische en spraakkunde voorzien is, heeft zich alle voorhanden zijnde bronnen, met name de oud-Noordsche Sagen, welke hij aan eene strenge kritiek onderwerpt, en de door Koppenhagensche oudheidonderzoekers in het licht gegevene Antiquitates Americanae, zorgvuldig ten nutte gemaakt, en het door hem behandelde onderwerp in een helder licht geplaatst.

Weluitgedachte wraak.

In het begin dezes jaars ontving de Fransche kunstenares in het paardrijden, L., van zekeren bekenden Graaf, te Weenen, een briefje, waarin hij haar duizend gulden voor een liefdes-rendez-vous bood. De trouwe gade, gaf dit briefje aan haren man, die, snel zijne partij kiezende, een dergelijk briefje aan de schoone vrouw van den Graaf zond, met dit onderscheid, dat hij haar daarin tweeduizend guldens aanbood. De diep verontwaardigde Gravin wendt zich, door haren echtgenoot, tot de policie. L. wordt ontboden. Hij erkent, dat hij het briefje aan de Gravin geschreven heeft, maar vertoont nu ook het briefje van den Graaf. De Commissaris bevindt zich in de uiterste verlegenheid, durft de zaak niet verder voortzetten, en de snedige Franschman verwijdert zich, lagchende over het voorval, dat nu weldra, tot groote ergernis van het Grafelijke paar, ruchtbaar wordt.


{==508==} {>>pagina-aanduiding<<}

Blijk van verstand.

De satyricus X., die juist niet voor overmatig galant bekend stond, werd eens, in een gezelschap van heeren en dames, door deze laatsten aangezocht om te beslissen, wie over het algemeen het meeste verstand hadden, de mans of de vrouwen? ‘Ontegenzeggelijk de vrouwen,’ antwoordde hij; ‘want deze huwen mans en de mans slechts vrouwen.’

De speelbank.


Drie deuren heeft dit hol, die 't openen en sluiten; 
De Hoop, de Eerloosheid, en de Dood: 
Zoo de eerste u tot den ingang noodt, 
Door de andren slechts komt gij weêr buiten. 


Aan een' rijmelaar.


Ik dicht alleen des nachts, zegt Rimax. Juist, mijn vrinden! 
Zoudt gij dit ongeloofbaar vinden? 
Omdat hij 't bij den nacht verrigt, 
Schuwt ook zijn rijm altijd het licht. 


De kraai en de tortelduif.


Kraai. 
Nog immer zucht ge, o duif! waarom met jammerklagten 
De lucht vervuld, daar liefde en vreugd in 't loof u wachten? 
Tortelduif. 
Mijn trouwe tortel stierf; hem velde 's jagers lood: 
Wat rest mij, dan de dood? 
Kraai. 
Maar gij, gij bleeft bestaan, beveiligd voor zijn schroot. 
Tortelduif. 
Gevoellooze, ach! juist dáárom wensch ik mij den dood. 






{==509==} {>>pagina-aanduiding<<}

Mengelwerk.

Eenige losse bladen uit het dagboek mijner schoolen studiejaren.

eene voorlezing.

Door H.J. Spijker, Theol. Doct. en Predikant te Amsterdam.

Onlangs, M.H., op een' der eerste avonden van het jaar, zat ik op mijn studeervertrek. Ik had eenige boeken en papieren, uit den tijd mijner jongelingschap voor mij op de tafel. Ik zocht naar eenige aanteekeningen van letterkundigen aard. Ik vond dezelve; doch niet zonder vele en nog meerdere papieren te hebben omgehaald. Bij dat omhalen en doorzoeken werd mijne belangstelling in die boeken en papieren, die ik anders reeds lang had ter zijde gelegd, op nieuw weder levendig. Ik bleef aan het zoeken, rangschikken en lezen. Ik las naar volgorde van tijd. Ik verplaatste mij in die dagen en jaren, toen ik die boeken gebruikt, en die papieren geschreven had. Ik herinnerde mij levendiger en levendiger mijne school- en studiejaren. Mijn eigen beeld, en het beeld van al wat mij toen in die kleine letterkundige wereld omringd had, kwam mij duidelijk voor den geest. Ik verdiepte mij in die herinneringen. Ik vergeleek hetgeen toen was, met hetgeen nu is. Bij groot verschil merkte ik ook groote gelijkheid op. Die school- en studietijd vertoonde mij als eene zinneprent van het latere maatschappelijke leven. Ik las en peinsde nog voort, toen het uur van middernacht mij ernstig aanmaande, om, zoo ik nog langer peinzen wilde, dit niet op het studeervertrek te doen.
Van die herinneringen en overpeinzingen wilde ik u,

{==510==} {>>pagina-aanduiding<<}
M.H., thans iets mededeelen. Iets zeg ik, niet alles. Want al ware het oorbaar, het zou toch niet nuttig zijn, alles mede te deelen. Ik zou het ook niet kunnen doen, zonder uwe welwillendheid te misbruiken, of zonder mijne rede uit te strekken tot het uur van middernacht. Wat ik u ga mededeelen, zal in het geheel en in zijne deelen betrekking hebben tot de waarde van menschelijke kennis en wetenschap. Ik zal u daaromtrent eenige opmerkingen mededeelen, die wel niet zonder zamenhang of orde zullen zijn, maar waarin gij toch geene juist wijsgeerige of redekunstige volgorde verwachten moogt. En wat zal de titel zijn van deze verhandeling? Ja, M.H., daarover heb ik zelf lang nagedacht. Ten slotte heb ik het eigenaardig gevonden, om haar te noemen:

Eenige losse bladen uit het dagboek mijner school- en studiejaren.

Ik ga u die bladen uit het dagboek voorlezen. Moge die lezing niet zonder nut, noch zonder genoegen zijn!

Het eerste blad heeft ten opschrift:

Het schoolexamen.

Het is nu meer dan vijfëntwintig jaren geleden, M.H., dat voor mij een nieuw en belangrijk tijdvak van mijn leven is aangevangen, hetwelk op al den volgenden tijd een' beslissenden invloed gehad heeft. Aan de maand Februarij van het jaar 1819 ben ik gewoon met dankbaar gevoel terug te denken. Reeds drie of vier jaren had ik te vergeefs uitgezien naar hetgeen ik toen voor het eerst durfde hopen. Het vooruitzigt der toekomst begon mij toen meer helder te worden. De wensch, om de loopbaan der letteren in te treden, eerst met kinderlijk verlangen, en daarna met de drift der jongelingsjaren in den borst gedragen, zou niet altijd ijdel zijn. De moed herleefde. Een grijsaard, wien ik slechts weinige maanden vóór zijnen dood leerde kennen, maar wien ik nooit vergeet, nam mij met vaderlijke welwillendheid het eerst

{==511==} {>>pagina-aanduiding<<}
bij de hand, om mij tot die loopbaan en tot de verwezentlijking van mijne vurige wenschen te geleiden. En het was slechts weinige weken daarna, dat ik stond op den gewijden drempel van den tempel aan Minerva geheiligd; of om meer duidelijk te spreken, dat ik geëxamineerd en toegelaten werd als leerling op de Latijnsche school. Dat examen was er niet op ingerigt om iemand af te schrikken. Maar het deed toch onderscheiden, wie beter en wie minder goed voorbereid was voor de beoefening der letterkunde. Een enkele was in het geheel niet voorbereid. De meeste anderen ontvingen, bij de heusche vermaning om zich ijverig te oefenen, de verlangde toelating. En één jongeling, boven allen uitmuntende, werd naar verdienste boven allen geprezen. Die jongeling wist van Engelsch, of Fransch, of Italiaansch geen enkel woord. Maar van algemeene beginselen der taal, van geschiedenis en rekenkunde had hij meerdere en betere kennis dan al de anderen. Hij was een leerling van eene onzer openbare armenscholen. Hij stond hoog boven allen. Dit had hij aan eenen gelukkigen aanleg, aan volhoudenden ijver; maar toch ook aan het betere onderwijs, dat hij genoten had, te danken. Ik dacht nu, M.H., aan dat schoolexamen en aan dien jongeling terug. Ik peinsde er over na, dat dikwerf het onderwijs in deugdelijkheid verliest, wat het in omvang wint, dat het beter is weinig goed, dan veel gebrekkig te weten, dat de hoogere standen niet altijd en in alles de meest bevoorregte zijn, dat onze Eeuw vooral ten aanzien van het volksonderwijs niet vergeefs heeft gearbeid. Ik dacht aan de prijsvraag, voor eenigen tijd door een Genootschap uitgeschreven: van waar het kome, dat vreemdelingen, bij den hoogen lof aan het lagere onderwijs op onze openbare en armenscholen toegekend, zoo karig het onderwijs op de scholen van hoogeren rang en instituten prijzen. Ik weet niet of die prijsvraag beantwoord is. Ik geloof, dat in de laatste vijfëntwintig jaren ook het onderwijs
op de scholen van hoogeren rang is vooruitgegaan. Dat het op sommige voortreffelijk is, weet ik nu bij ervaring. Maar ik wilde nu eigenlijk over dien jongeling spre-
{==512==} {>>pagina-aanduiding<<}
ken. Hij is mijn schoolmakker en mijn vriend geworden. Zijn leerlust vuurde mijnen ijver aan. Te zamen oefenden wij ons tot meerdere kennis. Bij hem en bij mij was een brandende dorst naar wetenschap. Hooggespannen was onze verwachting van de kennis, die ons zou worden medegedeeld. IJzervast was onze wil en onze ijver om te leeren. De tempel der wetenschap was ons geopend. Waardige priesteren leidden ons tot het heiligdom in. Ons pogen en werken bleef niet onbeloond. Ons zelven schenen wij toe met reuzenschreden voort te gaan. Iederen dag leerde ons ongekende en te voren nooit gehoorde dingen. Terugziende naar de vallei, uit welke wij begonnen waren op te klimmen, verbaasde ons zelven de hoogte, waarop wij stonden. En nu, mijn vriend, ik mag hem zoo noemen tot op dezen dag, hij staat nu veel hooger dan toen. Maar ik weet hoe hij over zijne tegenwoordige hoogte denkt. En ook mij verbaast de hoogte niet meer, waarop ik nu sta. - Is dan de kennis, die wij ontvingen, ijdel of gering te schatten? Het zij verre, M.H.! Wie in den tempel der wetenschap is toegelaten, indien hij niet onwaardiglijk zijne wijding ontvangt, bezit eenen schat van wijsheid boven ieder, die buiten den tempel staat. Maar hij ook weet beter dan anderen, dat het binnenste heiligdom voor alsnog hem ontoegankelijk blijft. Hij rigt zijne blikken, zijne handen, zijne schreden, geheel zijn aanwezen naar het licht, waarvan hij enkele stralen heeft opgevangen. Maar het licht zelf heeft hij niet gegrepen. Die op den berg staat, ziet verder en ademt eene fijnere lucht in dan de dalbewoners. Maar hij ziet dan ook vóór zich, wat zij niet zien, een veld, eene hemelruimte zonder grenzen, die hij wel met den span zijner armen niet zal omvatten willen. - Doch wilt gij, M.H., de leering van dit blad uit het dagboek in
eigenlijke woorden u zien opgegeven, zij is deze: toen ik discipel was, meende ik veel te weten. En nu ik een man geworden ben, onderschrijf ik met diep gevoelde overtuiging, wat een wijze der oudheid heeft gezegd: wij zijn van gisteren, en weten niets!

{==513==} {>>pagina-aanduiding<<}

Het tweede blad uit mijn dagboek noem ik:

De vuurproef.

Op den bewusten avond, van welken ik begon te spreken, M.H., kwam mij ook in handen een Latijnsch themaboek, en in hetzelve eene met zorg bewerkte lijst van fouten, van goede en kwade teekenen, en in de laatste kolom het resultaat, d.i. de rang, welke aan ieder der kampstrijders was toegewezen. Aangenaam was mij de herinnering van al die schoolmakkers. Inzonderheid dacht ik nu aan één' hunner terug: hij is niet dezelfde, van wien ik zoo even sprak. Wij hadden lang en ernstig met elkander gewedijverd. Ten laatste was de overwinning beslist en aan mijne zijde. Doch er werd nog gevorderd eene opentlijke proef van bekwaamheid. Ik maakte daarbij, natuurlijk zonder het te willen of te weten, twee kapitale fouten. Bij het naar huis gaan, de uitspraak moest eerst den volgenden dag geschieden, overtuigde mijn kampstrijder mij, dat ik verkeerd geschreven had. Ik werd bedroefd, en hij werd ook bedroefd om mijnentwil. Hij deed meer. Hij ging aan het zoeken, en rustte niet, vóórdat hij in eene Hoogduitsche spraakkunst, die mij niet bekend was, de gronden voor mijne verdediging gevonden en bijeenverzameld had. Uit zijnen adem geloopen, met een oog dat van blijdschap tintelde, kwam hij tot mij, gaf mij de spraakkunst in handen, en toen men evenwel mijne defensie niet gelden liet, protesteerde mijn kampstrijder te mijnen behoeve, wat hij voor zich zelven nog nooit had gedaan. Evenwel, gelijk ik zeide, de overwinning was reeds vroeger beslist. Toen ik in deze dagen hieraan terugdacht, werd mij de borst warm, en op de vraag: wie was toen wel in waarheid de eerste? gaf ik een voor mij beschamend antwoord. Zoo is dan het oordeel der menschen meestal eenzijdig, en dikwerf verkeerd. Wel eens is hij de eerste, op wien de wereld minder acht geeft. Er is een hooger oordeel, dan het menschelijke. Dat oordeel is als eene vuurproef, welke het echte en het valsche metaal met juistheid en zekerheid kennen doet. Naar dat

{==514==} {>>pagina-aanduiding<<}
oordeel is deugd beter dan wetenschap, en edelmoedigheid meer dan menschelijke roem!
Eene edelmoedigheid, als die ik in mijn' schoolmakker roemde, is mij op lateren leeftijd slechts zelden ontmoet. Dikwerf ziet men afgunstig op den man, die in de schatting der wereld hooger staat. Zijne onbedachtzaamheid, zijne zwakheden en gebreken worden meestal streng gegispt. En heeft hij zich op de eene of andere wijze bloot gegeven, velen, die beneden zijne hoogte staan, vallen op hem, als de arenden op het aas. De edelmoedigheid van mijn' kampstrijder heeft mij vroeg een' afkeer gegeven van dat booze, hetwelk zoo ligtelijk den menschelijken boezem binnensluipt; en heeft mij de ware en betamelijke eerzucht doen kennen, als het verlangen, niet om eere te genieten, maar om eere waardig te zijn.
De herinnering van dien wedstrijd bragt mij als van zelve den dag der plegtige en opentlijke bekrooning voor den geest. Ik trad toen het eerst als opentlijke spreker op. Wat ik toen sprak, was Latijn, en dus geleerd, het was ook dichterlijk: althans aan zinnebeelden en vergelijkingen ontbrak het niet. Het was ten naastebij, wat de Duitsche wijsgeer kant dolgeworden proza noemde. Met de oogen naar het tempelgewelf gerigt, als ware dáár mijn souffleur gezeten, met levendige en nabootsende gebaren, sprak ik van palmtakken en laurierkransen, en het hoofd scheen zich te buigen onder den zwaren last der eerekroon. Ik herdacht nu dit alles, en een spottende lach plooide zich om mijnen mond. Ik mogt immers wel lagchen, M.H. Het was om mij zelven. Maar ernstig werd mijne ziel, en de lach verdween, toen ik mij afvroeg: is de toejuiching der wereld wel van betere gehalte, dan die papieren kroon? Kan zij de vuurproef wel doorstaan? Is eerzucht niet altijd naverwant aan...? Maar waartoe meer? Op dit blad schreef ik: sic transit gloria mundi! d.i. getrouwelijk overgezet: der menschen roem, beziet gij 't wel, is niet veel meer dan kinderspel!
Maar ik moet nog eens spreken van mijnen edelmoedigen schoolmakker. Gij vraagt wel niet, of hij mijn vriend is

{==515==} {>>pagina-aanduiding<<}
geweest. Hij is het geweest, en lange gebleven. En is hij het nu niet meer? Op die vraag moet ik met omzigtigheid antwoorden. Ik weet, dat hij mijn' naam in aandenken bewaart. Mijn vriendschapsgevoel voor hem is niet verminderd. Maar in het jaar 1825 is hij buiten 's lands zijne studiën gaan voortzetten. Mij heeft hij eene dierbare gedachtenis achtergelaten. En sedert dien tijd hebben wij elkander slechts eenmaal weêr gezien. Want wij zijn afgescheiden door een' hoogen scheidsmuur, die tusschen menschen van zoo gelijke gezindheden, tusschen vrienden, broeders en Christenen nooit had moeten bestaan. Zoo heeft de godsdienst...... neen! ik zal het heiligste goed der menschheid niet lasteren!...... menschelijke dwaasheid en verkeerdheid heeft gescheiden, wat letterkundige beschaving, achting en vertrouwen, edelmoedigheid en erkentelijk gevoel vereenigd hadden. De orde, waartoe hij behoort, heeft zich altijd vijandig betoond tegen veel, dat mij, om der menschheid wil, dierbaar is. Maar ik zal daarom den vriend mijner jongelingsjaren niet beschuldigen, noch veroordeelen. Hij zal het mij niet doen. Zijne hand, zoo min als de mijne, kan dien boozen scheidsmuur geheel wegnemen of verbreken. Ik zal hem blijven achten en beminnen. Al staan wij niet op hetzelfde standpunt, wij beoogen toch hetzelfde doel. Eens zal wel die scheidsmuur wegvallen, gelijk alles wat de groote vuurproef niet kan doorstaan. En de vriendentrouw, welke die proef doorstaat, zal dan van alle smet gezuiverd, boven ieder vooroordeel verheven, en tegen elke afwisseling beveiligd zijn.

Ik ga over tot de lezing van

de Catalogus.

Onder mijne boeken en papieren uit vroegeren tijd vond ik ook een geschreven catalogus, d.i. eene naamlijst van mijne boeken, opgemaakt in het jaar 1822. Ik las: in folio, een Statenbijbel, flavius josephus en de Nederlandsche Historiën van hooft, in quarto, eenige woor-
{==516==} {>>pagina-aanduiding<<}
denboeken, de kerkgeschiedenis van eusebius, Nederduitsche vertaling, en klopstock's Messiade, in octavo, zoo al naar evenredigheid. Bij het nazien trof mij de geringheid van het getal der boeken, die toen nog mijn eigendom waren. Maar toch ook lette ik op de innerlijke deugdelijkheid en de goede soort van die boeken. Vele, de meeste boeken waren, ieder in zijne soort, de beste. De verzameling, hoe klein, was niet arm. De goede keus der boeken was niet het gevolg van mijne wijsheid, maar van de noodzakelijkheid van bezuiniging, die mij was opgelegd, en ook van den wijzen raad van een' getrouwen Mentor, wien ik, als den voornamen leidsman mijner studiën vereer tot op dezen dag. Mij dunkt, ik hoor het dien man nog zeggen: Vriendje! non multa, sed multum, d.i. vooreerst hebt gij aan weinig genoeg. Wat baat de rijkste boekverzameling, als de bezitter naauwelijks de banden en de titels kent! - Inderdaad, de wijze man had gelijk. Ik herinner mij nog met blijdschap, hoe ik mijne meestgeliefde schrijvers gedurig al weder en weder las, omdat ik geene andere had. In succum et sanguinem: ik wil zeggen, ik leerde ze van binnen en van buiten. Wat er in die boeken was, leerde ik gebruiken en op al mijne studiën overbrengen. Van de oude classieken is het te dezer plaats min gepast te spreken. Maar onder mijne meestgeliefde auteurs behoorden vooral muntinghe, Geschiedenis der Menschheid naar den Bijbel, van der palm's Bijbel voor de Jeugd,
borger's Leerredenen, van der palm's Salomo; en voorts bellamy, tollens, klopstock. Aan die schrijvers had ik en heb ik nog veel te danken. Ik dweepte met hen. Naauwelijks kon ik begrijpen, dat iemand aan andere schrijvers de voorkeur, of zelfs een' gelijken rang geven kon. En nu, voor het tegenwoordige, dweep ik met die schrijvers niet meer, omdat dweeperij, van welken aard, moge zij in den jongeling niet onnatuurlijk zijn, voor den mannelijken leeftijd niet meer past. Maar ook nu erken ik met dankbaar gevoel, dat vooral de genoemde schrijvers mijnen geest met nuttige denkbeelden verrijkt, mijn' smaak gevormd en mijn gevoel gezuiverd heb-
{==517==} {>>pagina-aanduiding<<}
ben. Ook nu eer ik hen als die mijne leermeesters zijn geweest. Ook nu nog beveel ik hen aan, zoo iemand naar boeken van blijvende waarde vraagt. Maar ook nu ben ik blijde, dat mij in mijne school- en studiejaren de gelegenheid om vele boeken te bezitten en te lezen ontbroken heeft. Ik verheug mij vooral, dat ik in het kiezen mijner boeken een' goeden raadsman heb gehad. Mijne overtuiging staat nu nog vaster dan ooit, dat veelweterij, hoedanig vooral de jeugdige leeftijd pleegt na te jagen, tot niets dienen kan, dan tot ijdelen waan en tot verwarring des geestes; dat een goede roman onschadelijk en nuttig wezen kan, maar nimmer en voor niemand een boek van studie mag zijn; dat iemands kunde niet afhangt van de menigte, maar wel voor een goed deel van de hoedanigheid der boeken, die hij leest; dat wij, om winst te doen met hetgeen wij gelezen hebben, het ook overdenken, in onzen geest bewerken en bewaren moeten; en dat die boeken den meesten invloed op ons leven hebben, die in de jaren der jongelingschap gekend en beoefend worden.

Er volgt, M.H., eene

Mathematische les.

Het was, in gehoorzaamheid aan de landswetten op het hooger onderwijs, dat ik ook het onderwijs in de wiskunde heb bijgewoond. Ik beken gaarne, dat ik de reden niet wel inzag, waarom een leeraar van de Godsdienst noodig had de onderlinge verhouding van driehoek, vierkant en cirkel te kennen. Ik dacht zelfs voor een oogenblik, dat al die voorschriften van vreemdsoortige studiën meer dienden om af te schrikken, dan tot wezentlijk nut. Maar hoe ben ik beschaamd geworden! Hoe heb ik door ondervinding geleerd, dat de menschen dikwerf laken, wat zij niet verstaan! Eerst heb ik de Mathesis lief gekregen, en daarna heb ik hare nuttigheid ingezien. Ik heb leeren verstaan, waarom plato boven zijne school geschreven had: niemand kome hier zonder wiskunde in! Maar gelijk in iedere wetenschap, zoo vooral ook in deze

{==518==} {>>pagina-aanduiding<<}
hangt veel van den onderwijzer af. En wie is er, die van swinden gekend heeft, en niet weet, dat hij een voortreffelijk onderwijzer was! Ik herinner mij nog altijd den statigen en toch zoo vriendelijken man. Uitgebreide wetenschap was in hem met ongeveinsde nederigheid, een philosophische geest met godsdienstigen zin, aangenaam, gezellig onderhoud met waardigheid altijd vereenigd. Een zijner lofredenaars heeft teregt gezegd, dat, zoo iemand het vooroordeel bestrijden wilde, alsof de Mathesis eene drooge studie ware, hij slechts op van swinden te wijzen had. Ik beroep mij op allen, die met mij het onderwijs van den grooten man hebben mogen genieten, zoo er de zoodanigen onder mijne hoorders zijn, of ik tot zijnen lof iets te veel gezegd heb. Maar ik wil u zelven laten oordeelen, en u eene zijner Mathematische lessen mededeelen, die op mij eenen diepen indruk gemaakt en bij mij achtergelaten heeft.
Er werd gehandeld over de veelhoeken in den cirkel. Ik moet voor sommigen tot opheldering zeggen, dat het tot hiertoe eene verborgenheid is, of en hoe de lijn, die den omtrek van een cirkel uitmaakt, op wiskunstige wijze, d.i. met juistheid en zekerheid gemeten kan worden. Wist men eenmaal dit, het zou niet moeijelijk zijn een vierkant te berekenen, hetwelk ten aanzien van den inhoud gelijk ware met den cirkel. Dit vraagstuk wordt genoemd de quadratuur van den cirkel. Het is nog altijd onopgelost. Groote schatten zijn te vergeefs uitgeloofd voor die eene voldoende oplossing vinden zou. Van swinden hield het niet voor onmogelijk, dat die oplossing eenmaal gevonden wierd. Hierover dan werd door hem gehandeld. Hij was bezig ons aan te wijzen, dat men wel eene menigte van lijnen en figuren kende, die ten aanzien van uitgebreidheid met den omtrek, en ten aanzien van den inhoud met den geheelen cirkel ten naastebij overeenkwamen. Hij sprak nu bepaaldelijk over de veelhoeken in den cirkel. Ieder van deze is kleiner dan de cirkel zelf. Maar de zeshoek in den cirkel komt veel naderbij, dan de driehoek, de twaalfhoek nader dan de zeshoek. De zesën-
{==519==} {>>pagina-aanduiding<<}
negentighoek verschilt minder dan de twaalfhoek, enz. Zoodat men door de hoeken en zijden te vermenigvuldigen altijd aan de gezochte grootheid naderbij komt, zonder haar ooit te kunnen evenaren. In de wiskunstige taal wordt dit genaamd, dat de cirkel de limiet in grootte is van al de veelhoeken, die in den cirkel beschreven worden. Toen van swinden in zijne les zoo ver gevorderd was, hield hij plotseling stil. Er was eerbied in zijn gelaat, waardigheid in geheel zijne houding. Ziet, M.H., zeide hij: zulk eene grootheid, die men wel gedurig naderen, maar nooit, in de eeuwigheid niet evenaren kan, is de Godheid voor den menschelijken geest. Zij is de limiet in grootte voor ons. Onze kennis in vergelijking van de hare is slechts gering.
Maar onze geest is onsterfelijk. Wij hebben eene eeuwigheid voor ons, en zijn vatbaar voor altijddurende volmaking. Het is onze bestemming, om der Godheid steeds naderbij te komen. Maar wij mogen niet vergeten, dat het onmogelijk is, geheel aan haar gelijk te zijn. Meer zeide van swinden niet. Maar zijne hoorders waren allen stil. Eene verhevene gedachte was in aller ziel. Wij hadden eene theologische les ontvangen, die misschien te beter werkte, omdat zij niet door een' theoloog gegeven was.
Bij van swinden's dood was er een wijze, die zeide het daarvoor te houden, dat eene der eerste vragen, welke deze groote wiskunstige in de eeuwigheid doen zou, betrekkelijk zou zijn tot de quadratuur van den cirkel. Ik wil die gissing niet beoordeelen, noch als de mijne overnemen. Maar dit weet ik, dat het begrip van die limieten bij mij altijd van kracht is geweest, om bij het brandende verlangen naar hoogere kennis, en bij het besef van de geringheid onzer tegenwoordige kennis, den moed en den ijver levendig te bewaren; wat klagen wij over de traagheid onzer vorderingen! Wij hebben eene eeuwigheid voor ons, om die vorderingen voort te zetten. Wat verheffen wij ons op de grootheid, die wij misschien wanen bereikt te hebben. Altijd, en wel op oneindigen afstand, staat de volmaakte grootheid van het hoogste Wezen boven ons. Wat

{==520==} {>>pagina-aanduiding<<}
van onze tegenwoordige wetenschap blijvende waarde in het toekomstige leven hebben zal, weet ik niet. Of ik dan nog verlangen zal om de quadratuur van den cirkel te kennen, kan ik niet bepalen. Maar dit weet ik, dat het eene mijner liefste voorstellingen is, dat ik geesten, als van swinden, in hoogeren kring wederzien, en dan hoogere dingen, welligt ook van hen, leeren zal.

M.H., indien ik op deze wijze wilde voortgaan, de tafel, die in mijne verbeelding nog vol boeken en papieren ligt, kwame niet opgeruimd vóór middernacht. Maar ik moet toch nog één blad uit het dagboek u mededeelen. Dit zal het laatste zijn. Er staan op dit blad drie jaartallen en drie woorden geschreven. De jaartallen zijn:
1821, 1823 en 1826.
De woorden zult gij aanstonds leeren kennen. - In het jaar 1821 had ik reeds iets meer gedaan, dan de eerste schreden op mijne letterkundige loopbaan. Ik wist, in vergelijking van toen ik die loopbaan begon, veel. Ik sprak het Latijn. Ik las het Grieksch. Ik begon het Hebreeuwsch te vertalen, en zelfs het Arabische alphabet was mij niet onbekend. De Mathesis beoefende ik met vlijt. Van Logica had ik reeds iets gehoord. Ik wist wel, dat er nog meer gekend moest worden. Maar ik meende mij toch reeds eenigermate onder de geleerden te mogen tellen. Ik begon iets te gevoelen van het onderscheid tusschen een geletterd en ongeletterd mensch. Ik gevoelde kracht in mij om alles te leeren. Geene hoogte was mij te steil, om haar te beklimmen. Geene wetenschap te vreemd, om tot hare binnenste geheimen te willen doordringen. Ja, indien de wereld door studie en wetenschap hervormd, veranderd, en uit hare nave getild moest worden, ik geloofde, dat ik het zou kunnen doen. - Onder dat jaartal heb ik nu geschreven: waan van wetenschap.
Onder de vakken van wetenschap, die in mijn letterkundig leven nog niet bearbeid waren, en waarin ik dus nog op de hoogte van het volksleven stond, behoorden

{==521==} {>>pagina-aanduiding<<}
godsdienst en zedekunde. Daaraan werden nu de eerstvolgende jaren besteed. Maar hoe vreemd was het mij, omtrent de genoemde wetenschappen nu andere denkbeelden te leeren kennen, dan die mij van de jeugd af gewoon waren geweest. Een' tijd lang hield ik mijne begrippen zoo tamelijk vast. Maar nog altijd herinner ik mij, hoe heftigen schok ik ondervond, toen het mij helder werd voor den geest, dat een mijner vroegere begrippen ongegrond en ongerijmd was. Ik was eerlijk genoeg voor mij zelven, om dat begrip op te geven en weg te werpen. Maar ik scheidde daarvan met weemoed. Ik begon nu ook mijne andere begrippen te wantrouwen. Ik gevoelde nu eene neiging in mij, om het een na het andere weg te werpen. Ik vertrouwde nu ook de vastheid der later mij bijgebragte denkbeelden niet. Ik wantrouwde alle menschelijke wetenschap. Ik gevoelde mij zelven ongelukkig. Ik verlangde die rust weder, welke mij vroeger bezield had, toen ik geene andere denkwijze kende, dan die ook de mijne was. Ik prees de onkundige volksmenigte gelukkig. Ik wenschte, dat het mij nooit gelukt ware, om het veld der letteren en wetenschappen in te treden. Ik zou mijn eigen aanzijn betwijfeld hebben, indien het mogelijk ware geweest, den mensch zoo geheel uit te schudden. Dit alles herdacht ik nu, en met een donker oog, en met bevende hand schreef ik onder het jaartal 1823 het rampzalige woord: Twijfeling.
Reeds lange, M.H., is het jaar 1823 voorbij. En toch ik denk er dikwijls aan terug, hoe bang mij die strijd der twijfeling geweest zij. Dat zwoegen en sloven, dat aangrijpen nu eens van den een', en dan weêr van den anderen rietstaf, die slapelooze nachten, die beurtelingsche koude en warmte van hart, - o! ik verblijde mij, dat ik dit alles heb doorgestaan. Maar ik zal het nooit vergeten. Ik weet niet, of bij ieder wetenschappelijk gevormd mensch zulk een tijdperk van twijfeling bestaat. Maar ik weet wel, dat het jaar 1823, op mijn toenmalige standpunt, of een' dweepend ijveraar voor al wat vroeger geweest is, of een' twijfelaar van mij maken moest. In de daad, wanneer eene bekrompene en eene ruimere, eene donkere en meer

{==522==} {>>pagina-aanduiding<<}
heldere, eene bijgeloovige en meer redelijke denkwijze met elkander in aanraking komen, dan moet er botsing en strijd ontstaan. Van vele omstandigheden hangt het af, hoedanig de uitslag van dien strijd zal zijn. Bij den een' wordt er uit geboren een onverzettelijk vasthouden aan het vroeger aangenomene begrip, bij den anderen twijfeling, verloochening van alle waarheid, ongeloof, bij sommigen, ook wel eens langs den weg van twijfeling, een meer helder en vast geloof. Onze tijd vertoont die verschillende uitkomsten in geheel ons werelddeel. Wij houden het daarvoor, dat dit niet anders zijn kan, of moet. Naar de beginselen eener redelijke en zedelijke vrijheid gelooven wij, dat aan geenen mensch het regt toekomt, om die verschillende geestesrigtingen gewelddadig tegen te gaan. Voor goede orde, veiligheid en rust behoort gewaakt te worden. Laster en aanranding van personen moet worden gestraft. Maar voor het overige behoort het iederen mensch vrij te staan, om te denken, wat hij wil, en wat hij denkt, te zeggen. Doch ik zou ongemerkt uwe aandacht van het dagboek afleiden. - Voor mij is het tijdperk van twijfeling de overgang geworden tot een meer helder en vast geloof. Zoo veel begreep ik weldra, dat twijfeling noch het doel, noch de hoogste trap van menschelijke kennis wezen kan. Ik zocht mij zelven te vermannen tot den moed, om al wat ik betwijfelde, voor een' tijd weg te werpen, tot dat ik niets meer over had. Een twijfelaar, die te lafhartig is, om, of geloovig, of ongeloovig te zijn, is niets. De ongeloovige is ten minste iets, een mensch, die weet wat hij denkt, gevoelt en wil. Maar ook de ongeloovige is naakt en arm en koud. Hij heeft geene zedelijke kracht om de rampen des levens te dragen, het kwaad te bestrijden, en in blijde rust te sterven. In sommige leerstelsels en beginselen, die in onzen tijd door sommigen voor de ware slotsom van alle menschelijke wijsheid worden aangezien, is een geest van ongeloof. Deze is gelijk aan den roover, die
eerst den reiziger van al het zijne berooft, en hem dan zóó, naakt en ellendig, aan zich zelven overlaat, of misschien dan nog wel hem bespot. Een

{==523==} {>>pagina-aanduiding<<}
ieder wachte zich voor schade, wanneer die roovershand naar hem grijpt. Ik voor mij verblijde mij, dat, hoe geslingerd mijne overtuiging ook vroeger geweest zij, het stelselmatige ongeloof mij nooit onder zijne bewonderaars of slagtoffers heeft kunnen tellen. Toen ik de proef nam, om iedere betwijfelde waarheid als ballast over boord te werpen, zag ik duidelijk in, dat dit op deze wereldzee wel de grootste dwaasheid was, die een redelijk en zedelijk wezen, als de mensch is, begaan kan. Ik nam dus voorzigtiglijk, sommige, weinige, groote waarheden weêr op, ik toetste en zuiverde dezelve. Naar wetenschap, mathematische zekerheid van het bovenzinnelijke zocht ik niet meer. Het was mij nu voor het leven genoeg, te weten, dat licht en warmte zonder de zon op onze wereld niet kan zijn. En het philosoferen over licht en warmtestof liet ik aan anderen over. Ik begreep het nu beter dan vroeger, dat een boom niet denkt, het uurwerk den tijd niet kent, en dat de mensch geen boom en geen uurwerk is. Het oneindige twisten over den tooverband, die geest en stof vereenigt, werd ik moede. Het gissen en raden naar verborgenheden, die ons te hoog zijn, leerde ik als dwaasheid verachten. Zóó, en op soortgelijke wijze heb ik de voornaamste waarheden op den weg van redelijke overtuiging weêrgevonden. Ik heb ze vastgehouden, en bezit ze onverminderd tot op dezen dag. Bespiegelingen, die niet meer zijn dan dit, behagen mij nu niet zoo veel als vroeger. Kracht der waarheid tot veredeling en heiliging des menschen is mij het hoogste. Die kracht, waar of bij wien ik ze vinde, schat ik hoog. Ik ben overtuigd, dat het den mensch gezet is, hier te gelooven, en hierna te zien. Op dit standpunt sta ik sedert lang, en voor het tegenwoordige. Daarom, hetzij ik het jaartal 1826 of 1845 kieze, met wel bevestigde overtuiging schrijf ik er onder het heilige woord: geloof.





{==524==} {>>pagina-aanduiding<<}

Postreize van suez naar cairo, en een turksche harem.

(Vervolg en slot van bl. 496.)

II.

Eene lang verwachte uitnoodiging tot het bezoeken van eenen Harem (dus verhaalt Mevrouw griffith) verscheen eindelijk, ten gevolge van welke ik mijne onpasselijkheid, zoo goed ik kon, zocht te vergeten en mij opsierde met de fraaiste kleederen, die mijne reisgarderobe opleverde. Ik haalde een' blaauwen met rozen gegarneerden zijden hoed uit de diepte van een' koffer, waar hij in duizend bogten was geknoeid, en nadat ik mijne vingers met ringen en mijne geheele persoon met alle kettingen, doekspelden en armbanden, die ik bezat, had bedekt, begaf ik mij op weg. Ik liet mij eerst brengen naar het huis eener Fransche dame, die zich had aangeboden, om mij naar den Harem van mochta bey te begeleiden en mij als tolk te dienen. Zij is de dochter eener Française, die verscheidene jaren lang, op last van den Pacha en andere voorname heeren, de keuze en den koop van zijden stoffen bezorgd heeft voor de schoone gevangenen van den Harem, en die zich op dat oogenblik weder te Parijs bevond, om nieuwen voorraad te halen. Mijne vriendin, hare dochter, die in Egypte geboren en opgevoed is, en dat land nog nimmer heeft verlaten, is eerst sedert kort met eenen jongen Italiaan gehuwd.
Wij reden door vele naauwe straten, en hielden na een klein half uur stil voor eene groote poort, die op een gegeven teeken door eenen slaaf werd geopend. Wij kwamen door dezelve in eenen ruimen tuin, waarop vele met naauwe, kunstig en veelsoortig uitgesnedene traliën voorziene vensters uitzagen. Hier werden wij door eenen rijk gekleeden gesnedene ontvangen. Wij stegen af, lieten onze ezels en onze bedienden achter, en volgden onzen leidsman, eenen korten marmertrap op, en door eenen met gordijnen gesloten ingang, naar een tweede, met marmer geplaveid en van pilaren omringd plein. Vijf of zes slavinnen kwamen ons aan den ingang te gemoet. Mijne vriendin ging vooruit, om mijne aankomst te berigten, maar wenkte mij spoedig, om haar te volgen.

{==525==} {>>pagina-aanduiding<<}

Wij traden een vertrek binnen op de benedenverdieping, dat door twee vensters werd verlicht. Het is eene ruime en hooge kamer, in twee deelen gesplitst, die men durkah en liwan noemt; de vloer van de laatstgenoemde is zes of zeven duim hooger, dan die van de eerste. De durkah, bij welke zich de ingang bevindt, is prachtig met zwart en wit marmer en met gepolijste roode tigchelsteenen bevloerd, die allerlei teekeningen vormen. In het midden staat eene fontein, die hare waterstralen bijna tot aan den zolder opspuit en ze dan laat nedervallen in een vlak bekken, dat met voortreffelijk mozaïk van pietra dura is ingelegd, en waaruit zich eene aangename koelte verspreidt. De muren zijn ter halver hoogte met marmerplaten van de levendigste kleuren in smaakvolle afwisseling bekleed. Aan de eene zijde zijn verscheidene marmeren tafels, die op bogen en dunne pilaren van dezelfde stof rusten en in gelijken stijl zijn versierd als het bekken der fontein. Op deze kostbare consolen stonden verscheidene zilveren vazen. De liwan, het hoogere deel des vertreks, is met fijne matten belegd en van divans omgeven, uit matrassen bestaande, die niet hoog boven den grond zijn verheven en van peluwen voor den rug zijn voorzien. Zij zijn met gedrukt karmozijnrood en geel atlas overtrokken, hetgeen zeer goed staat. De wanden van de liwan zijn zeer eenvoudig.
De zolderingen van beide afdeelingen zijn zeer smaakvol en schoon gewerkt. Die van de durkah is eenvoudig; zij bestaat uit gesneden balken, omstreeks een voet van elkander en rijk verguld; in de tusschenruimten zijn bont gekleurde figuren geschilderd, hetgeen een sierlijk voorkomen geeft. Maar het oog wordt spoedig tot de rijkere helft getrokken, die misschien niet zoo smaakvol, maar veel schitterender is. Hier zijn, in plaats van balken, houten lijsten op de planken gespijkerd, die de zonderlingste en meest zamengestelde, maar hoogst regelmatige figuren vormen. De lijsten zijn verguld, de dieper liggende tusschenruimten rood blaauw en zwart geschilderd. Dit doet een zeer rijk en sierlijk effekt, en daar het vertrek hoog is, houdt men het bij den eersten opslag voor een bas-relief van edele steenen.
Nadat ik aldus gepoogd heb het vertrek, waarin wij ontvangen werden, te beschrijven, kom ik tot de schoone bewoonsters. Op eenen stapel violetkleurige fluweelen kussens, die in de nabijheid der fontein op den grond lagen,

{==526==} {>>pagina-aanduiding<<}
zat, met de beenen kruiselings onder het lijf, eene schoone, majestueuze vrouw. Ofschoon zij ten minste veertig jaren oud moest zijn, was er geen enkele rimpel in de heldere doorschijnende huid van haar gelaat te ontdekken. Hare trekken waren uitnemend edel, hare tanden uitstekend bewaard en wit, en in hare donkerblaauwe oogen schitterde een zacht vuur. Ik heb nooit zulk een lieftallig gelaat vol waardigheid gezien. Hare lokken waren onder een' rijk geborduurden doek, die om het hoofdtooisel of turbusch gewonden was, geheel verborgen. Zij droeg een hemd van sneeuwwit zijden gaas, en eene soort van broek van dezelfde stof, die boven de heupen reikte en iets onder de knieën was vastgemaakt, maar toch lang genoeg, om tot aan de voeten neêr te hangen. Een kort vest, dat tot aan de heupen kwam en wijde opene mouwen had, voltooide haar toilet. Haar eenig versiersel bestond in vijf snoeren groote paarlen, die zij om den hals had.
Deze dame was weduwe en de moeder van de gemalin van mochtah-Bey. Haar zoon, wiens naam mij is ontschoten, is onmetelijk rijk. Een derde gedeelte van alle huizen en tuinen in Cairo behoort hem; zij zelve is eene bloedverwant van den Pacha. Zij stond niet op, om ons te ontvangen, omdat zij ouder was dan wij, maar zij raakte mijne hand met hare regterhand aan, drukte deze daarop tegen haren boezem en bragt haar toen aan hare lippen en haar voorhoofd. Zij wilde niet toelaten, dat ik mij op den divan nederzette, daar zij wel wist, hoedanig het gebruik in Europa was, en zij zond eene schoone Georgische slavin om eenen stoel van groen atlas, den eenigen, die in huis was, en deed mij op dezen tegenover haar plaats nemen.
Zij deed mij daarop, door middel van mijne Fransche vriendin, een aantal vragen, bijv.: ‘Hoe oud zijt gij? Zijt gij gehuwd? Zijt gij voor de eerste maal gehuwd? Hoe oud is uw man? Hoe groot is hij? Welke kleur hebben zijn haar en zijne oogen? Is hij goed voor u? Heeft hij nog meer vrouwen? Waarom laat hij u ongesluijerd door de straten rijden? Hebt gij kinderen? Wat bewoog u, om zoo verre van uw vaderland weg te gaan?’ enz. Ik bevredigde hare nieuwsgierigheid zoo goed ik konde, en zij scheen zich over mijne antwoorden te verheugen. Hare stem was bij uitstek zacht en aangenaam, en zij deed hare vragen met zooveel bevalligheid, alsof zij een zeer beschaafd

{==527==} {>>pagina-aanduiding<<}
en interessant gesprek voerde. Zij sprak Arabisch, wijl mijne gezellin geen Turksch verstond.
Na den eersten stroom van vragen, zeide zij mij, dat hare dochter weldra zou verschijnen, daar deze bijzonder verlangde om eene Engelsche dame te ontmoeten. Ik vond nu een oogenblik tijd, om de groepen van schoone slavinnen te beschouwen, die in onderscheidene houdingen in de kamer stonden, lachten en met den vinger naar mijne kleeding wezen. Het waren meest Georgische en Circassische meisjes, sommige wezentlijk schoon, met blanke tint en donkere oogen. Alle waren in de kostbaarste, doorgaans bonte stoffen gekleed, en twee of drie der schoonsten droegen fraaije versierselen van gewerkt goud en edele gesteenten. Zij waren rijker gekleed, dan hare gebiedster; ik geloof, dat de Turksche dames er een genoegen in vinden, om hare lievelingsslavinnen met hare kostbaarste kleederen en sieraden te omhangen, terwijl zij zelve, behalve bij bijzondere gelegenheden, hoogst eenvoudig zijn gekleed.
Eindelijk verscheen de dochter, de vrouw des huizes, een zeer beminnelijk schepsel. Haar vel is het blankste en bloeijendste, dat men zich kan voorstellen; haar voorhoofd is hoog en geheel open, want haar lichtbruin haar, dat haar in achtelooze vlechten en lokken van onder den hoofddoek over schouders en rug nedervalt, is, volgens Turksch gebruik, rondom het gelaat kort afgesneden. Hare tanden, die zij gestadig tusschen hare rozige, lagchende lippen zien liet, zijn volmaakt gelijk en doorschijnend wit, en het vuur van hare heerlijke oogen van het diepste, zachtste blaauw komt door de coquette beschildering van de oogleden en wenkbraauwen met khol nog meer uit. Dit geeft aan derzelver uitnemende schoonheid nog meer diepte en schaduw, gelijk de goed gevatte diamant nog luisterrijker schittert.
Hare kleeding geleek volmaakt naar die van hare moeder; haar lijfje alleen was zoo laag uitgesneden, dat hals en borst vrij en enkel door de dunne plooijen van haar gazen hemd bedekt waren, zoodat de geheele vorm van haren boezem zigtbaar werd. Hare armen waren bloot, en door ronding en kleur volkomene toonbeelden van schoonheid; de smalle, spitse vingers der fraaije handen waren met hennah rozenrood geverwd. Zij trad met den waggelenden gang, die alle Turksche dames eigen is, naar mij toe, en nadat zij op dezelfde wijze, als hare moeder, mij gegroet had, vlijde

{==528==} {>>pagina-aanduiding<<}
zij zich op eenen soortgelijken stapel kussens in eenen anderen hoek van het vertrek neder, en verzocht mij, naast haar te komen zitten. Ik moest dezelfde reeks van vragen nog eens beantwoorden, waarbij zich nog eene menigte andere voegden over Engeland en Engelsche zeden, en of ik ooit een zoo fraai huis had gezien als het hare, en of ik lezen en schrijven kon, enz. Nadat ik aan hare nieuwsgierigheid voldaan had, verhaalde zij mij, dat haar echtgenoot, mochtah-Bey, een zeer schoon man geweest was, en zij gaf mij zijne hoogte en de lengte van zijnen baard op; hij was zeer geleerd geweest, en mehemet-ali had hem naar Engeland gezonden, waar hij zich een geheel jaar had opgehouden. Na zijne terugkomst had hij niet meer met de vingeren willen eten, maar tafels en stoelen laten maken en zich van een mes en een lepel bediend; doch daar hij onlangs overleden was, zoo had zij al die nuttelooze dingen weggedaan en zou spoedig weder in het huwelijk treden. Zij scheen er zeer trotsch op te zijn, dat zij een weinig borduren kon; dat geldt onder de Oostersche dames als een hooge graad van beschaving.
Haar grootste verdriet, gelijk zij zeide, was, dat zij nooit moeder was geweest. Om zich hiervoor eenige vergoeding te bezorgen, had zij een kind van de straat opgenomen en voedde het op als haar eigen. Zij liet de zuigelinge door eene slavin halen, en op den arm der gekochte min verscheen weldra een klein meisje, acht of tien maanden oud, dat mij buitengewoon leelijk voorkwam en dat armoedig gekleed was. Naauwelijks was het evenwel in de kamer, of mijne aanvallige gastvrouw nam het in haren arm en liefkoosde het alsof het haar eigen kind ware geweest. Het scheen het speelpopje van den geheelen Harem. Maar op eens begon het te schreijen, en alles kwam in beweging. De oudere dame nam van de vruchten, die, om koel te blijven, in het water der fontein lagen, een komkommer, en liet het daarop knabbelen. Ik vernam spoedig, waarom het kind zoo armoedig gekleed was; onder de Mahomedaansche moeders heerscht het bijgeloof, dat fraaije kleederen het ‘booze oog’ aantrekken.
Vervolgens werd mijne geheele kleedij op het naauwkeurigste bezigtigd, mijne ringen stuk voor stuk bekeken en bewonderd. Ik had een kleed van zwart atlas aan, en allen verwonderden zich, dat het niet groen, blaauw of geel was.

{==529==} {>>pagina-aanduiding<<}
Daarop werden mijne handen bekeken, en alle slavinnen mogten mij, de eene na de andere, in het gezigt zien. Op eene van deze, eene groote, sterkgebeende Nubische, de voormalige zoogster van mijne schoone gastvrouw, maakte mijn persoon, de eerste Europeane, die zij zag, zulk eenen indruk, dat zij, nadat zij al mijne kleederen betast en mij lang onder den hoed aangestaard had, naauwelijks te bewegen was, om mij te laten staan; zij zette zich eindelijk, hetgeen slechts zij zonder bijzondere toestemming doen mogt, in eenen hoek der kamer neder en hield voortdurend met opgesperden mond het oog op mij gerigt.
Eene zeer groote en schoone doekspeld, welke ik droeg, trok de opmerkzaamheid der dame bijzonder. Zij verzocht mij, dezelve af te doen, opdat zij haar van naderbij mogt kunnen bekijken, stak haar daarop zeer bedaard in de plooijen van haar hemd, en begon over iets anders te spreken. Ik wachtte een tijdlang, en daar zij geene aanstalten maakte, om de speld terug te geven, en ik geen lust had, om haar die te laten behouden, deelde ik mijne verlegenheid aan mijne gezellin mede, die haar beleefdelijk te kennen gaf, dat het gouden versiersel zoo zwaar was, dat het gaas van haar hemd er door scheuren zoude, en zich aanbood, om de speld weder los te maken. Zij begreep den wenk, ofschoon met blijkbare spijt, en mij speet het zeer, dat ik niet iets voor mij van minder waarde bij mij had. Zij zou in dat geval de beleefdheid zeker beantwoord hebben.
Terwijl wij met de dochter lachten en praatten, hield de moeder zich bijna geheel stil, luisterde, en voegde er slechts van tijd tot tijd eene vraag tusschen, in haar zacht, welluidend Turksch, dat met het murmelend plassen van de fontein scheen ineen te smelten. Zij verheugde er zich zeer over, dat die fontein mij zoo zeer behaagde, en beval eene der slavinnen mij te toonen, hoe de waterstraal geregeld werd. De kraan is in een klein kastje van ingelegd hout verborgen, en het water wordt door buizen uit de rivier hierheen geleid. Eene menigte van vruchten waren ter verkoeling in het bekken gelegd, en naast hetzelve stond een zilveren blad met poreuze bekers, die hier te lande tot het verkoelen des waters dienen.
Twee schoone Georgische slavinnen bragten nu de door haar toebereide koffij. De eene droeg de schoon gevormde koffijkan van massief goud, de andere een zilveren schenk-
{==530==} {>>pagina-aanduiding<<}
blad met het benoodigde aantal porseleinen kopjes daarop. Zij bevatten slechts eene kleine hoeveelheid van den drank, hebben geene ooren, en ieder staat weder in een tweede kop van fijn goud-filigrain. Deze laatste heet zurfs, en zorgt, dat de drinkende zich de vingers niet brandt. Naar Oostersch gebruik werden de vrouwen des huizes vóór de gasten bediend. De koffij was zeer sterk en met amber gekruid; er was noch melk noch suiker in, behalve in het voor mij bestemde kopje, dat, om mijnen vooronderstelden Engelschen smaak te streelen, zoo zoet als stroop was gemaakt.
Zoodra wij onze koffij hadden gedronken, werden er pijpen gebragt. Ook mij werd er eene aangeboden; maar ik verontschuldigde mij met te zeggen, dat ik de kunst van rooken niet had geleerd, en vreesde, dat de rook mij in de luchtpijp mogt komen en daardoor ons aangenaam onderhoud storen. Zij lachten, en mijne onbekendheid met eene van hare grootste genietingen scheen haar zeer te vervrolijken. Zij vroegen, of dan de Engelsche dames nooit rookten, en toen ik deze vraag ontkennend beantwoordde, trokken zij medelijdend de schouders op en dampten met verdubbelden ijver. Hare pijpen zijn even lang, maar wat dunner, dan die der mannen en zeer kostbaar versierd. De mondstukken bestaan gedeeltelijk uit roode koraal, in goud gevat en met agaat en jaspis belegd; de roeren zijn van kersenboomenhout, maar met bonte zijde en gouddraad omwonden; de kop rust in een klein zilveren bekken op den grond. Haar tabak was zeer zacht en had zelfs voor mij niets onaangenaams, ofschoon ik anders zelfs in het voorbijgaan den reuk eener cigaar naauwelijks verdragen kan. Het denkbeeld van eene rookende vrouw heeft iets zoo stuitends, dat het onmogelijk schijnt zich daarmede te verzoenen; maar mijne schoone gastvrouwen hanteerden hare kostbare pijpen met eene bevalligheid, als waren het tooverstaven geweest, en behandelden de geheele zaak met zooveel sierlijkheid, dat ik, in plaats van af te keuren, bewonderen moest. De schoone jonge hanoum zag er waarlijk betooverend uit, terwijl zij den geur der plant door hare fijne pijp inzoog, en het rooken scheen haar slechts vrolijker te maken, in plaats van haar in de stilte te brengen.
Toen de shibouks uitgerookt waren, sloeg men mij voor, om het huis te bezien. Daar de tijd van het middaggebed na-
{==531==} {>>pagina-aanduiding<<}
derde, ging de jonge eigenares niet mede; maar wij werden door de geheele schaar van slavinnen begeleid, die om ons heen dansten en lachten, als een troep kinderen, die zich in het bezit van een nieuw speeltuig verheugen.
Op het plein ontmoetten wij een hoop leelijke, zwarte menschelijke wezens, groot en beenig, die enkel een stuk katoen om het lijf hadden geslagen, en wier haar in wanordelijke vlechten langs het gezigt hing. Zij zagen er volstrekt niet vrouwelijk uit, en daar ik er op het oogenblik niet aan dacht, waar ik mij bevond, zoo vroeg ik in alle onschuld, of het mannelijke slaven waren. Waarlijk verdoovend was de kreet van verbazing en ontzetting en het gelach, waarin zij losbarstten, toen haar deze vraag werd vertolkt. Het denkbeeld alleen, dat een man in deze geheimzinnige plaats zou kunnen doordringen, was haar geweldig aanstootelijk en wekte tevens hare vrolijkheid op. Zij wezen op den gesnedene, en verzekerden mij, dat deze buiten den nu overleden heer des huizes, de eenige was, die haar ooit ongesluijerd had gezien. De bedoelde slavinnen, wier verwilderd uitzigt mijne dwaling had veroorzaakt, waren Abyssinische en Negerinnen, die het geringste dienstwerk in huis verrigtten. De blanke slavinnen hebben niets te doen, dan de koffij te kooken, de pijpen te stoppen en aan te steken, en hare meesteressen en zich zelve op te tooijen; zij brengen dus een groot gedeelte van haren tijd in ledigheid door.
Wij gingen nu eene deur door, achter welke een steenen trap ons naar de eigenlijke vertrekken van den Harem bragt. De kamer, in welke wij ontvangen waren, en die de vrouwen om hare koelte bewoonden, behoort eigenlijk tot de woning van den heer des huizes. Boven aan den trap hangt eene groote gordijn voor de deur van het voornaamste vertrek, waarop alle overigen uitloopen. Deze kamer, ckaah geheeten, is van grooten omvang en moet de geheele helft van het huis beslaan. Aan beide zijden is een deel van den vloer opgehoogd, zoodat daardoor twee liwans gevormd worden, gelijk die van de benedenkamer; zij zijn hier evenwel veel fraaijer; de grond is met prachtige Turksche tapijten bedekt, en de divans zijn van fluweel. De zoldering is zeer hoog, en in het midden van het vertrek tusschen de beide liwans nog eenige voeten hooger. Dit gedeelte is met traliewerk omgeven en met een' kleinen koepel gekroond. De

{==532==} {>>pagina-aanduiding<<}
vensters met rijk gesneden houten traliën zien op het buitenplein uit, waar onze ezels ons wachtten. Toen mijne gezellinnen mijnen draagstoel zagen, ging er een kreet van verwondering op, hoe ik toch in dat ding kon komen, en waarom ik niet reed, gelijk de andere vrouwen?
Het ckaah is de eigenlijke gezelschapszaal van den Harem; doch daar er geene afzonderlijke slaapvertrekken zijn, zoo gebruikte de moeder van de meesteresse des huizes het tegenwoordig als zoodanig, en haar kleine ledekant van fraai ingelegd hout stond in eenen hoek. Overigens waren er geene beddelakens of iets van dien aard te zien; deze worden, na gebruikt te zijn, terstond weggenomen, toegevouwen en in kasten bewaard, die in dit en in andere vertrekken worden gevonden.
Van het ckaah loopen twee rijen kamers, ieder uit twee of drie vertrekken bestaande, tusschen welke eenige trappen op- of benedenwaarts voeren. De reeks aan de linkerzijde is met kostbaar geel atlas gemeubeld; die aan den regterkant met lichtblaauwe zijde. Het hoofdvertrek in beiden is vierkant, ruim, en omstreeks veertien voet hoog. Alle zijn met Turksche tapijten bedekt, en zoo er geen tafels hadden ontbroken, of wat daarvan de plaats kon bekleeden, dan zoude ik mij hebben kunnen verbeelden, dat ik mij in eene Londensche of Parijsche bezoekkamer bevond. Verscheidene fraaije spiegels versieren de muren, en op de overal aangebragte kleine consoles staan kostbare porseleinen vazen en bekers met wassen bloemen. In een van de kamers zag ik zelfs een Fransch slingeruurwerk van or moulu, dat mochtah-Bey uit Europa had medegebragt. In iedere kamer staat een servies van massief oudmodisch zilver, bestaande uit koffijkannen, zilveren bekkens, zonderling gevormde lepels, bekers enz. Van iedere zoldering hangt een fijn, eigenaardig geweven net met strikken en katoenen koorden naar beneden. Men zeide mij, dat het moest dienen, om de vliegen te vangen of af te keeren; ik kon mij niet regt begrijpen, hoe dit in zijn werk ging. Daar de vensters aan deze zijde slechts op den tuin uitzien, zoo mogen zij groot en slechts voor de benedenhelft getralied zijn; omstreeks twee voet van boven af bestaan zij uit gekleurd glas, hetgeen zeer goed staat; in het midden zijn ruiten van wit glas.
Het laatste vertrek, waarin men ons bragt, was het merkwaardigste van allen. Het komt ook op den tuin uit, maar

{==533==} {>>pagina-aanduiding<<}
is geheel onderscheiden van de overigen en meer naar den echt Turkschen smaak, voordat de Parijsche moden den Harem waren binnengeslopen. De wanden, met gips bedekt, zijn met ruwe voorstellingen van vogels en bloemen beschilderd, en de eene zijde van het vertrek wordt geheel van eene reeks der bovengenoemde sierlijke kasten ingenomen. De vensters springen naar buiten uit, en hebben digte houten traliën, die zeer groot, maar net en zorgvuldig gesneden zijn. Van boven en aan beide zijden zijn de latten gekleurd, en de lijsten zijn beschilderd en kunstig ingelegd. Dit vertrek was oorspronkelijk de gezelschapszaal, maar werd op dat oogenblik door mijne jonge gastvrouw bewoond. Haar ledekant is geheel met elpenbeen en paarlemoer ingelegd, gelijk de fraaije zoogenaamde Bombay-kisten; naast dezelve stonden hare geborduurde pantoffels.
Alle, ook mijne Fransche vriendin, hadden voor de deur van het ckaah hare schoenen uitgetrokken en gingen de kamers blootsvoets door. Ik was de eenige, wie men van dit gebruik verschoonde. Nadat wij al het merkwaardige gezien hadden, gingen wij de trappen weder af, om afscheid te nemen, maar vonden de jonge hanoum nog met hare godsdienstoefening bezig. En daar zij niet gestoord mogt worden, wachtten wij, tot dat haar gebed was geëindigd. Zij stond op de liwan, de gewone plaats; een klein bidtapijt lag voor haar uitgespreid, en over haar hoofd was een rijke kanten sluijer geworpen, die bijna tot op den grond reikte. De Mahomedaansche vrouwen naderen haren Schepper nimmer ongesluijerd; dit geeft haar eene roerende uitdrukking van demoed; dit althans was het geval bij mijne schoone biddende. De ijver en de ernst, waarmede zij zich volgens de voorschriften harer godsdienst boog en op de knieën wierp, boezemden mij eerbied in, en verhoogden hare schoonheid nog in mijne oogen. Inmiddels rookte hare moeder zeer bedaard hare pijp, en vroeg ons, hoe ons de kamers gevielen. Eindelijk was het gebed afgeloopen; de sluijer werd ter zijde geworpen, en onze schoone gastvrouw zette zich weder op hare kussens, terwijl hare lippen zich nog in het slotgebed bewogen.
Wij stonden op, om afscheid te nemen; maar zij verzocht ons, om vooraf met haar den tuin rond te wandelen. Zij drong ook er op aan, dat ik mijn bezoek zou herhalen, en zeide mij, dat ik, zoo ik slechts den dag vooraf bepaalde,

{==534==} {>>pagina-aanduiding<<}
mijnen man kon medebrengen, om hem den tuin te laten zien; zij wilden hem dan door de traliën opnemen, omdat zij gaarne wenschten te weten, hoe hij er uitzag. Zij stonden beide op, om ons vaarwel te zeggen, en nadat zij, even als vroeger, eerst mijne hand aangeraakt en toen de hare aan borst en voorhoofd gebragt hadden, vergezelden zij mij over het binnenplein, waarbij zij zonder schoenen of kousen over de koude marmersteenen trippelden. Ik moet nog opmerken, dat hare voeten zeer klein en fraai gevormd waren; de jongste was misschien wat dik, maar dat houden de Turken voor eene schoonheid. Haar laatste woord was, dat ik toch mijnen echtgenoot in den tuin mogt brengen.
In dezen tuin begaven wij ons thans. Het is eene groote, met hooge muren omgevene ruimte met groepen van dadelboomen, maar zonder smaak aangelegd. Ik kon mij intusschen gemakkelijk begrijpen, dat deze plek de gevangene bewoonsters van den Harem, die alleen binnensmuurs ongesluijerd de vrije lucht mogen inademen, als een paradijs toeschijnt. Men gaf mij eenen ruiker bloemen, die grootendeels uit goudsbloemen bestond, waarschijnlijk eene lievelingsbloem der vrouwen; want de tuin was er vol van. De gesnedene bragt ons weder naar onze ezels, en wij keerden naar ons hotel terug.




Servië's vrijheidsoorlog.

(Vervolg en slot van bl. 505.)

De Porte zag in, dat zij zonder ontwikkeling eener geduchte krijgsmagt niet in staat zou zijn, deze benden te bedwingen, die gedurig stouter werden en overal hulptroepen vonden in de bewoners des lands. Zij besloot dus eene poging te doen om tijd te winnen, en de Pacha van Belgrado, waar de zetel der Turksche regering in dat oord gevestigd was, ontving van den Sultan bevel, om in het geheim den gevreesden aanvoerder der Heidukken schitterende aanbiedingen te doen. Men bood hem, als prijs voor zijne persoonlijke onderwerping, kwijtschelding der doodstraf, welke hij door den moord van den Janitsaren-aga verdiend had, eene groote som gelds en eenen hoogen rang in de Turksche armee aan. Maar george wees deze aanbieding met verachting van de hand. ‘Zeg hun, die u gezonden hebben,’

{==535==} {>>pagina-aanduiding<<}
antwoordde hij den gelastigde, ‘dat ik noch hunne mildheid noch hunne genade verlang. Zoo lang mijn arm nog mijnen haat kan bijstaan, zal ik de onderdrukkers van mijn vaderland bevechten; zoo lang een druppel van het oude Servische bloed, dat in mijne aderen stroomt, nog gezond is, zal ik hun onverzoenlijke vijand blijven.’
Nu werd er een hooge prijs op kara-george's hoofd gesteld, zijn huis met den grond gelijk gemaakt, zijn vaderlijk vermogen verbeurd verklaard; de oude petroni, zijn vader, die persoonlijk vervolgd werd, had eene wijkplaats bij jelitza's vader gevonden.
Doch de aan petroni door zijne vrienden bewezene herbergzaamheid zal hen in zijn ongeluk medeslepen en hem toch niet redden. De Turksche policie is waakzaam. George wil zijnen ouden vader, het eenige goed, dat hem overblijft, aan het buitenland vertrouwen. Drie jaren zijn verloopen, sedert hij de ouderlijke stulp verlaten heeft; zijne arme moeder is gestorven; de smart om hem heeft haar gedood; zijn vader heeft geenen steen meer, waarop hij zijn vergrijsd hoofd kan nederleggen; zijn jongere broeder is op de vlugt, - dit ontzettend ongeluk, deze treurige verwoesting van het vaderlijke huis, dit alles is zijn werk. Wanneer bij deze puinhoopen aanziet, vervult zich het hart des roovers met bitterheid; zijn haat tegen de Turken wordt dweepende woede; zij, zij alleen zijn de oorzaak en oorsprong zijner ellende! van hen zal hij tot zijnen laatsten ademtogt rekenschap vorderen wegens het ongeluk der zijnen!
Het is middernacht; de bleeke maan beschijnt met haren zwaarmoedigen glans eenen man, die geknield voor eene nederige grafplaats op het kerkhof van Wischewzi bidt. Krampachtige zuchten ontwringen zich aan zijne borst; herhaalde malen werpt hij zich op de reeds met mos begroeide grafzerk, kust die, besproeit die met zijne tranen. Eindelijk zich vermannende, springt hij met haastige beweging overeind. ‘Vaarwel, moeder; gij zult gewroken worden!’ zegt hij met eene vreeselijke uitdrukking in toon en trekken; vervolgens werpt hij zich op zijn paard, welks teugel hij al dien tijd in de hand gehouden had, en rijdt stapvoets naar eene aan het eind des dorps gelegen stulp.
Op een gegeven teeken opent zich de deur; verscheidene mannen komen ijlings naar buiten, in hun midden een ontstelde grijsaard; men zet hem achter den ruiter op het

{==536==} {>>pagina-aanduiding<<}
paard; deze buigt zich voorwaarts in den zadel en omarmt zijne vrienden.
‘Dank, broeders! vaarwel, jelitza!’ zegt hij al fluisterend; hierop drukt hij zijn krachtig ros de sporen in de zijde en snelt ijlings vandaar.
Niet ver van den oever der Sau gekomen, die Servië van de Oostenrijksche staten scheidt, stijgt kara-george van het paard, en gaat met zijnen vader, wiens wankelende schreden hij ondersteunt, naar eene aan den oever vastgemaakte schuit, die met twee Heidukken bemand is.
Maar op het oogenblik, dat hij deze oorden voor altijd verlaten zal, deze oorden, die hem hebben zien geboren worden, de oevers der beken, die getuigen van de spelen zijner kindschheid, van de eerste liefde zijner jongelingsjaren geweest zijn, de akkers, die hij in het zweet zijns aanschijns bebouwd heeft, den grond, waarin het gebeente zijner vaderen, zijner geliefde gade rust, begeert de zeventigjarige slaaf, die zich aan zijn juk gewend heeft, tot dezen prijs zijne vrijheid niet. Tranen bevochtigen zijn eerwaardig aangezigt.
‘George,’ zegt hij, ‘op mijnen ouderdom is het brood der vreemden bitter, de lucht, die zij inademen, doodelijk. Laat ons hier blijven, mijn kind! Ik zelf wil den Pacha opzoeken; ik wil hem bij de schim van den veelgeliefden zoon, dien hij verloren heeft, smeeken, mij u te laten behouden. Onderwerp u aan de Turken, mijn kind! Wat helpt ons tegenstreven? Zij zijn nu eenmaal onze heeren.’
Deze laatste woorden hebben al de snaren getroffen, die in de ziel van den vaderlandminnenden jongman trillen; eene nieuwe smart doorvlijmt hem de borst. Zij hebben het Servische bloed zelfs in zijnen vader bedorven!
‘Krijg, eeuwigdurende krijg tegen deze gehate onderdrukkers!’ roept hij, trillende van woede. ‘Voort van hier!’
Op dit oogenblik doen zich snaphaanschoten hooren: het zijn de Muzelmansche Bosniaken, die aanrukken, vechtende met de Heidukken, welke als tirailleurs geposteerd zijn, om de vlugt van hunnen aanvoerder te dekken.
Geen oogenblik is meer te verliezen.
‘Vader,’ zegt george, zijne barsche stem verzachtende, ‘in den naam mijner goede moeder, die uit den hemel op ons nederziet, bezweer ik u, kom, kom!’ en hij trekt hem half met geweld naar den oever.

{==537==} {>>pagina-aanduiding<<}

Maar de grijsaard verzet zich; hij werpt eenen langen, smartelijken blik in het rond. ‘Op dezen grond heb ik geleefd, op dezen grond wil ik sterven!’ roept hij, en omstrengelt met al zijne krachten eenen boom.
Reeds kletteren paardenhoeven; een kogel, op de groep gerigt, welke de beide vlugtenden vormen, slaat in den boom, dien de grijsaard omarmt. Thans is de vlugt niet meer mogelijk.
Koude zweetdroppels parelen op kara-george's voorhoofd; zijn haar rijst te berge; zijn blik krijgt eene ijzingwekkende uitdrukking; hij schreeuwt de vreeselijke woorden: ‘Nu, sterf dan, eer gij levend in handen der Turken valt!’ Hij werpt zich voor zijn' vader op de knie, bidt hem om zijnen zegen, en met den van het bloed zijns vaders rookenden dolk in de hand rent hij ijlhoofdig, razende van smart, naar den oever, en verdwijnt in de golven van de Sau.

In het jaar 1796 werd de Servische opstand algemeen, en ook kara-george verschijnt weder in het strijdperk. Hij was naar Hongarije gevlugt, doch zonder zijne verstandhouding met de moedigste patriotten van zijn vaderland op te geven. Om kennis van de geregelde militaire dienst te verkrijgen, was hij als onderofficier in een Hongaarsch regement getreden. Zoodra, na zijne terugkomst, de eerste gevechten geleverd waren, dacht niemand er meer aan, om hem het opperbevel te betwisten. Het geluk begunstigde al zijne krijgsverrigtingen; overal werden de Turken geslagen, de Turksche beambten verjaagd, en met elken dag zonk het gezag dier overheerschers meer en meer.
Zoo veel heldhaftige krachtsinspanning was niet vruchteloos aangewend, zoo veel bloed niet vergeefs gespild. In 1806 bezaten de Turken, stap voor stap teruggedrongen, nog slechts de vestingen des lands, en de Serviërs waren meester van alle niet versterkte steden en dorpen. Servië haalde adem.
Nu deed zich de behoefte eener geregelde, burgerlijke staatsinrigting gevoelen, om met het militair gebied, dat tot nog toe het eenige geweest was, hand in hand te gaan. Kara-george beheerschte, door het overwigt van zijn groot karakter, door de magt van zijnen roem, al wat hem omgaf; de gloriekrans, waarin hij, van zijne komst bij de

{==538==} {>>pagina-aanduiding<<}
Heidukken af aan, der natie verschenen was; de luisterrijke diensten, welke hij in lateren tijd aan zijn vaderland bewezen had, hadden hem sedert lang reeds de plaats aangewezen, welke te bekleeden hij bestemd was; eenstemmig werd kara-george tot opperst hoofd der regering gekozen.
‘Maar ik versta niet te regeren,’ gaf hij eerlijk ten antwoord; want aan dezen man was alles waarheid en opregtheid, hetgeen hem versierde zoowel, als hetgeen hem ontsierde.
‘Wij zullen u raad geven,’ zeiden de Knezen.
‘Maar mijn opvliegend temperament maakt mij weinig geschikt, om andere lieden te kommanderen, dan soldaten: ik zal in het vele spreken geen' smaak vinden. Mijn pistool zal meermalen den babbelaren den mond snoeren; dat waarschuw ik u vooruit.’
‘Strengheid is noodig,’ gaf men hem ten antwoord.
‘Welaan dan, het zij zoo!’
Goedkeurend gejuich en vreugdegeroep des volks beantwoordden de verklaring van kara-george, die terstond met onbeperkte, zoo militaire als burgerlijke, Dictatorsmagt over geheel Servië bekleed werd.

Een opmerkelijk schouwspel biedt dit wilde, ongetemde karakter, nu het met de banden der beschaving en de vereischten eener regelmatige orde in strijd geraakt.
Kara-george bleef ook op den troon, wat zijn' persoon betrof, onstuimig of zwak, somber of op dwaze wijze lustig, mild of karig, goedhartig of wreed, billijk of onregtvaardig, steeds grillig, steeds zonderling.
Somwijlen zag men hem dagen lang, in zichzelven gekeerd, zonder een woord te spreken, op de nagels kaauwen. Sprak men hem aan, zoo wendde hij het hoofd af, zonder te antwoorden; des anderen daags danste hij op een dorpsfeest den kolo met al de onbezorgde vrolijkheid van een kind. Hij verachtte weelde en praal, en op den hoogsten top van zijn geluk bleef hij het gewone gewaad der boeren dragen, zijnen ouden pels en zijne zwarte muts. Terwijl hij als oppermagtig vorst regeerde, ging zijne dochter nausikaä, als hare naamgenoote uit den ouden tijd, met de overige meisjes van het dorp water halen aan den welput. Te Topola zou men hem voor een' eenvoudigen landman gehouden hebben;

{==539==} {>>pagina-aanduiding<<}
hij bebouwde met zijn volk den grond, of leidde het water naar eenen molen; op andere tijden vischte hij met zijne naburen in de Jasenitza; ook ploegde en zaaide hij met eigene hand.
George beminde orde en regelmatigheid; schrijven had hij niet geleerd (te naauwernood kon hij lezen) en echter was alles in zijn hoofd met de tot in het kleinste gaande naauwkeurigheid geordend. Ongeduldig verdroeg hij den slakkengang der kanselarijbehandeling; desniettemin liet hij daaraan den vrijen loop; maar zoodra de zaken de onderscheidene trappen der regtspraak doorloopen hadden en eindelijk voor hem kwamen, was zijne geregtigheid snel en vreeselijk. Zijn eenige broeder, die waarschijnlijk geloofde na george's verheffing zich alles te mogen veroorloven, had een jong meisje geschonden. Kara-george deed hem in de deur zijner woning ophangen. ‘Wij hebben,’ zeide hij, ‘geenen oorlog op leven en dood met lieden gevoerd, die vrouwen onteeren, om ze nu zelven te verkrachten: hij heeft, wat hij verdiende.’
Op zekeren dag zat hij in eene zaal, waar hij gewoonlijk zijn maal nam, aan tafel. Kermen en klagen dringt hem in de ooren, en te midden van verscheidene stemmen, die zijnen naam uitspreken, hoort hij, hoe een zijner bedienden van de klagenden verlangt, dat zij terugkomen zullen, als zijn heer gegeten heeft. Maar deze zoo vreeselijke kara-george nam de aan hem gerigte klagten te allen tijde aan, en sprak, waar zulks mogelijk was, op staanden voet regt; niemand verliet hem zonder ten minste gehoord te zijn. Ook ditmaal springt hij op, stuift naar de deur en rukt die open.
Oogenblikkelijk werpt eene vrouw, omgeven van vijf kleine kinderen, zich hem te voet en roept: ‘Geregtigheid, george, geregtigheid voor ons, arme lieden!’
‘Sta op, vrouw; alleen voor God moet men zich vernederen,’ zegt hij op strengen toon.
Toen deze, door zijne barsche stem verschrikt, al bevende aan het bevel gehoorzaamd heeft, voegt hij op zachter toon er bij: ‘Wat wilt gij van mij? Wie heeft u leed gedaan?’
Nu begon de bedroefde vrouw een door snikken afgebroken verhaal, hoe de Pope aan het stoffelijk overschot hares mans gebed en lijkdienst geweigerd had, omdat zij geen gelds genoeg bezat om de kerkelijke kosten te betalen, en dat nu haar man begraven was geworden als een hond.

{==540==} {>>pagina-aanduiding<<}

‘Is dat waar?’ vroeg george.
‘Ik zweer het bij christus!’ snikte de arme weduwe.
‘Gaat naar huis, kinderen; geregtigheid zal u geworden.’
Oogenblikkelijk doet hij den priester ontbieden.
‘Vader,’ zegt hij tot hem met gedwongene zachtheid, ‘naar ik verneem hebt gij onze moeder, de heilige kerk, niet willen laten verkorten in hetgeen haar toekomt. Zeker, de geestelijkheid moet niets verliezen, en derhalve spoed ik mij, de schuld van onzen broeder, die gestorven is zonder genoeg na te laten om zich ter aarde te laten bestellen, te voldoen.’
En dit zeggende, haalde hij eenige geldstukken uit den zak, welke de Pope, zich tot op den grond toe buigende, aannam.
‘En nu,’ voegde hij er met zijne donderstem bij, ‘gij priester zonder gevoel en erbarming, door uwe schandelijke hebzucht onwaardig den naam van een' Christen te dragen, nu zult gij loon naar werken ontvangen!’
Hij wendde zich tot zijne Nomken, die hem steeds omgaven en te gelijker tijd zijne lijfwachten en de uitvoerders der vonnissen waren, welke hij als Dictator velde: ‘Ik beveel, dat men dezen priester nevens het lijk van den man, dien hij de aalmoes zijner gebeden geweigerd heeft, levend begrave.’
Dit alles is ontzettend. De bestudering van het onverklaarbare raadsel, dat men het menschelijk hart noemt, is vaak eene vreeselijke studie. En was het toch niet een aangeboren gevoel voor menschelijkheid en regt, dat dezen man zijne ijzingwekkende vonnissen ingaf?
Toorn en wraakdorst, deze in kara-george's borst zoo magtige hartstogten, maakten hem somwijlen tot een' wreedaard. Gewoonlijk was hij goedaardig; weder tot bedaardheid gekomen, stortte hij tranen en verwenschte zijne woede; ook wist hij te vergeven, doch slechts beleedigingen, die hem persoonlijk aangedaan waren; aan anderen toegevoegde verongelijkingen strafte hij met onverbiddelijke gestrengheid, gelijk uit het bovenstaande gebleken is en de volgende daadzaak nog nader bewijst.
Op een' dier heldere, liefelijke avonden der zuidoostelijke deelen van Europa waren kara-george en zijn gezin op eenen grasrijken heuvel bijeen, die, met rijzig eikenbosch en bloeijende dorenhagen omgeven, in zachte glooijing

{==541==} {>>pagina-aanduiding<<}
naar de landelijke woning van Serviës beheerscher afhelde en haar tegen de noordewinden dekte. Kara-george zat en lag half in het gras; met het hoofd op den eenen arm gesteund, zijn' windhond aan zijne voeten, en rookte zijne lange pijp, terwijl zijn blik met innig zielsgenoegen op de aanminnige groep gerigt was, die, weinige schreden van hem verwijderd, door zijne trouwe, nog altijd schoone gade jelitza, nausikaä, zijne blonde dochter met de zwarte oogen, beide aan een biezentapijt vlechtende, en door zijnen jongsten zoon tzerni gevormd werd, die, bij moeder en zuster staande, zich oefende, met den boog naar vogels te schieten, welke zich op den naburigen muur kwamen nederzetten.
Zie, daar bragten twee Nomken eenen man, aan wiens hals twee zakken met graan hingen, stegen met hem den heuvel op, naderden george en zeiden: ‘Hier hebben wij uwen korendief; daar is hij!’
Kara-george vraagt den man, met bedaarden toon en gelaat, waarom hij het koren stal, dat hij zelf gezaaid had, om aan zijn gezin voedsel te verschaffen.
‘Om voedsel aan het mijne te verschaffen,’ antwoordt de gevangen kloekmoedig.
‘Gij hadt tot mij moeten komen en zeggen: George, ik ben in nood, en hetgeen gij nu lafhartig ontvreemddet, had ik u geschonken.’ En met verachting wenkt hij den man, dat hij heen kan gaan, terwijl hij er bijvoegt: ‘Ga en kom niet weder onder mijne oogen!’
‘Maar dien anderen zakvol heeft hij van suwan's akker gestolen,’ zeiden de Nomken, die in last hadden de korendieven naauwkeurig na te sporen.
Bij deze nieuwe aanklagt springt george overeind, rigt zich in de volle hoogte zijner rijzige gestalte voor den man op, en roept met vonkelende oogen en schrikwekkende stem hem toe: ‘Ellendeling! Iemand bestelen, die armer is dan gij!’
‘Ik heb genomen, waar ik iets vond, om mijner vrouw en kinderen te eten te kunnen brengen,’ antwoordde de man, zonder eenige gemoedsbeweging te verraden.
‘Wuk!’ zegt george tot een' der Nomken, ‘met heden avond te beginnen, brengt gij elken dag uit mijn huis een brood aan de weduwe en de weezen van dezen man.’
Hierop rukt hij eene der twee pistolen, welke hij nimmer

{==542==} {>>pagina-aanduiding<<}
aflegde, uit zijnen gordel, spant den haan, mikt op den man, en buldert hem nog de woorden toe: ‘Gij hebt Gods gebod: Gij zult niet nemen uws naasten goed, overtreden. Ontvang uwe straf!’
Het schot gaat los; de kogel schampt af op een' min of meer links staanden boom, en treft zijn' schoonen windhond, die, doodelijk gekwetst, zich op den grond wentelt.
Wat deed george, die steeds gewoon was met wissen arm zijn doel te treffen, ditmaal missen? Jelitza had zich tusschen den regter en het offer geworpen en het schietgeweer afgewend.
Bij het gezigt van zijnen hond, dien trouwen, hem nimmer verlatenden medgezel, die, krampachtig met de beenen spartelende, een klagend gehuil uitstoot, werpt kara-george de geloste pistool van zich, grijpt de andere, en roept brullend zijne vrouw toe: ‘Op de knieën, slavin! Gij zult het loon uwer vermetelheid ontvangen!’
‘Ja, over mij, uwe slavin, hebt gij regt van leven en dood, george, maar niet over een' uwer broederen,’ zeide zij moedig.
De beide kinderen omstrengelden hunne moeder met hunne armen, terwijl deze zich voor haren man op de knieën nederwerpt.
George's reeds opgeheven arm is neêrgezonken. Roerloos, de oogen strak op den grond gerigt, kampt hij tegen zijne wilde natuur. Zoo verloopen eenige minuten. Eindelijk rigt zijn blik zich weder op zijne vrouw en kinderen, die snikkend in elkanders armen liggen; hij schijnt als uit een' droom te ontwaken, gaat regt op hen aan, heft hen op, drukt hen aan zijne borst en zegt: ‘Ik zou al mijn bloed voor u willen storten, jelitza; maar ik kan mijnen toorn niet vermeesteren. Bij jezus, wekt dien toch niet! Weest toch allen voorzigtiger!’
Zeer zelden inderdaad gelukte het haar, de uitsporigheden van deze onstuimige inborst zoo als ditmaal te bedwingen. Gelijk al de vrouwen dezer, door uit het Oosten gekomene volksstammen bewoonde gewesten, was zij zeer onderdanig jegens haren man, en verdroeg zijne opvliegendheid zonder morren. Menigmaal echter bad zij voor anderen om erbarmen, en stelde zich moedig aan zijne woede bloot, in de edelaardige bedoeling, om hem het begaan van een openbaar onregt te besparen.

{==543==} {>>pagina-aanduiding<<}

Op de slagvelden was kara-george een held van reusachtige grootte; in de betrekkingen van het huiselijke leven verkleinde hij zich tot de maat der uiterste gewoonlijkheid.





Teregtwijzing der gravin Merlin.

Aan de Redactie der Vaderlandsche Letteroefeningen.

WelEdele Heeren!

Uwe, mij bekende, zucht, om, zoowel in het beoordeelend gedeelte van uw Maandwerk, als in de Mengelingen, de waarheid en niets dan de waarheid te huldigen, noopt mij u deze regels toe te zenden, volkomen verzekerd, dat zij door u, zoo spoedig mogelijk, in uw veel gelezen wordend Tijdschrift zullen worden opgenomen.
In No. 9, voor Julij l.l. vond ik, op bl. 426 e.v., een verslag over de Gevangenissen en de behandeling der Gevangenen te Philadelphia, overgenomen uit de Brieven van Mme. la Comtesse merlin over de Havana.
Ik vermoed, dat het onderschrift: de Redactie, aan het einde van dit verslag geplaatst, alleen ten oogmerk heeft, om den lezer te doen zien, dat dit stukje niet is ingezonden, maar door de Redactie zelve voor de Vaderlandsche Letteroefeningen is vertaald en gereed gemaakt; en waarlijk, al wat de, in den hoofde dezes genoemde Gravin, mededeelde is, als de vrucht van een vlugtig bezoek der gevangenis van het Oosten van Pennsylvanië (Cherry-Hill), bij eene oppervlakkige beschouwing, uitlokkend genoeg, om de overname te wettigen. Daarbij komen hem, die de zaken van meer nabij en uit officiéle bescheiden leerde kennen, hier en daar wel eenige kleine onnaauwkeurigheden voor; dan hij vergeeft zulks gaarne aan de schrijfster, wier geheugen zich ligt kon laten misleiden, en die, overigens, in geene partijdige beoordeeling tredende, zich bescheidenlijk vergenoegt met eenige indrukken mede te deelen, die zij, bij het bezigtigen van een schoon en merkwaardig gebouw, heeft ondervonden.
Hierom ga ik dan ook het gebrekkige in de lokale beschrijving van het gesticht stilzwijgend voorbij, om mij te bepalen tot hetgeen, op bl. 433, te beginnen met den vol-
{==544==} {>>pagina-aanduiding<<}
zin: ‘De Directeur had een wetboek van straffen, of liever van martelingen, in werking gebragt,’ en vervolgens, tot en met het berigt nopens den mondprop (iron gag), bl. 435 te vinden.
Zou men, dit een en ander lezende, niet natuurlijk op het denkbeeld komen, dat de hier verhaalde gevallen van straffen en martelingen op of omstreeks dezen tijd in de gevangenis van Pennsylvanië werden toegepast? Het is zoo, de schrijfster spreekt in den voorleden tijd, en voegt er bij: ‘dat de Inspecteurs den Directeur tot die tuchtigingen nimmer gemagtigd hadden;’ met andere woorden: dat die straffen en martelingen vreemd zijn aan het stelsel van afgezonderde opsluiting; maar men kan er toch uit besluiten, dat zij (op wat wijze dan ook) alsnog in praktijk worden gebragt. De Redactie der Vaderlandsche Letteroefeningen schijnt het althans in dien zin te hebben opgevat, en wij besluiten dit uit de woorden, bl. 436: ‘daargelaten de onmenschelijke straffen, door hardvochtige gestrengheid en barbaarsche wreedheid aan beklagenswaardigen, willekeurig, op eigen gezag, uitgeoefend,’ enz.
En, inderdaad, het stelsel der afgezonderde opsluiting (*) behoefde niet eens zulke onmenschelijkheden voor te schrijven - het behoefde dezelve slechts toe te laten, om de afkeuring van alle weldenkenden te verdienen; en het is daarom van belang te achten, stellig te weten, wat waarheid zij. Dit is van des te meer belang, vermits de bestrijders van het stelsel niet nalaten het beginsel, waarvan het-
{==545==} {>>pagina-aanduiding<<}
zelve uitgaat, met de namen van wreedaardig en onmenschelijk te bestempelen.
Van veel gewigt is de vraag: wanneer de Gravin merlin de gevangenis te Philadelphia bezocht heeft? Het oorspronkelijk werk niet kennende, kan ik zulks, zelfs niet bij gissing, bepalen; maar wanneer de schrijfster na het jaar 1834, en dus ruim tien jaren geieden, in Cherry-Hill vertoefde, dan acht ik mij geregtigd te vooronderstellen, dat zij op een bloot van hooren zeggen is afgegaan. Deze vooronderstelling zal ik (de overige schrikbarende verhalen aan hunne plaats latende) met bewijzen staven, voor zoo veel het verhaalde nopens den ijzeren mondprop (iron gag) betreft.
Zekere Heer elwee, Lid der Wetgeving van Pennsylvanië, schijnt, ten jare 1834, een beklag, omtrent het gebeurde met zekeren macumsey, bij de Kamer der Vertegenwoordigers te hebben ingebragt. Ten gevolge van dat beklag werden er vijf Leden uit genoemde Kamer (waaronder de Heer elwee) en vijf uit den Senaat benoemd, om eene zoo veel geruchtmakende zaak te onderzoeken. Deze benoeming had plaats op den 6 December 1834, en het gedaan onderzoek had een rapport der vereenigde Commissie ten gevolge. Hetzelve was, in alle opzigten, gunstig voor het reglement van huiselijke tucht der gevangenis, en werd door al de Leden (den Heer elwee alleen uitgezonderd) als zoodanig onderteekend. Meergenoemde Heer gaf daarbij een verslag op zichzelve, tevens berigt gevende van de toepassing van den mondprop en andere strafwerktuigen, die, voorheen, in Cherry-Hill, zoo hij zegt, in gebruik waren. De overige negen Leden rapporteerden desonaangezien, dat dit strafwerktuig den dood van genoemden veroordeelde niet had veroorzaakt; maar dat hij was gestorven aan de gevolgen eener chronische ongesteldheid. (Zie A vindication of the separate System, Philad. p. 31.) De Wetgeving heeft zich dan ook met het rapport van de meerderheid der Commissie vereenigd.
Merkwaardig is vooral hierbij de houding van den Heer elwee, die zich, ondanks zijnen billijken afkeer van den iron gag, als een' wakkeren voorstander van het stelsel van Pennsylvanië blijft betoonen (the excellence of solitary confinement over every other mode of punishment is undeniable); gelijk verder uit de behandeling dezer aanklagt is gebleken, dat, indien er ook al, tijdens de invoering van

{==546==} {>>pagina-aanduiding<<}
het stelsel der eenzame opsluiting, (met het sedert ingevoerde stelsel van afzondering niet te verwarren) eenige pijnlijke straffen en strafwerktuigen in gebruik waren, die instrumenten bereids in 1834 voorkomen onder bewoordingen, welke duidelijk aantoonen, dat zij destijds reeds buiten toepassing waren gesteld. Het heet toch: This was an iron instrument, enz. this instrument was placed in the mouth, enz. the straps were passed enz. enz. Men ziet, altijd is het: was en werd.
Had de bedoelde Gravin zich op deze wijze, even als het officiéle rapport eener Staatscommissie, uitgedrukt, dan ware alle aanleiding tot misverstand weggenomen geworden. Vermoedelijk heeft de verdienstelijke schrijfster het geschrift van den Heer elwee, of, waarschijnlijker nog, de opgaven van een of ander dagblad geraadpleegd, en wat zij vond, ter goeder trouwe, in hare Brieven overgenomen.
Met de overige, door haar opgenoemde, straffen en strafwerktuigen zal het wel eveneens gesteld zijn. Ik vermoed zulks, zonder dit te kunnen bewijzen, gelijk mij dit ten aanzien van het geval van macumsey heeft mogen gelukken. Maar wanneer ik overtuigend heb doen zien, dat één der aangehaalde gevallen, ontegenzeggelijk, tot het vroegere tijdperk der eenzame opsluiting behoort, zoo zal het aan niemand als gewaagd voorkomen, wanneer ik de overige aangehaalde gevallen tot datzelfde tijdvak betrekkelijk beschouw. Verkiest men deze wijze van beschouwing niet te laten gelden, dan zij het mij bescheidenlijk vergund te vragen: welk eene authoriteit de Gravin merlin voor zich kan doen optreden?
En gesteld, dat hieraan kon worden voldaan, (iets, waaraan het mij vergund zij te twijfelen) dan zou daarmede nog niet bewezen zijn, dat hetgeen, vóór een aantal jaren, bij de toepassing van het stelsel van eenzame opsluiting, kan hebben bestaan, in dit oogenblik, en bij een geheel anders gewijzigd stelsel, werkelijk bestaat. Het is in dit licht, dat de Heer de maleville e.a. de zaak in geschil willen doen voorkomen, bij gebrek aan betere wapenen, om het stelsel van afzondering te bestrijden. (*) Zulke aanvallen staan gelijk met de poging van eenen onkundige, die aan onze

{==547==} {>>pagina-aanduiding<<}
thans bestaande Nederlandsche strafwet de onmenschelijkheden der, sedert 1795, afgeschafte pijnbank wilde ten laste leggen.
Zoo iets zou echter bij een beter onderrigt publiek geenen ingang vinden; maar geheel anders is het met een stelsel, aan verre de meesten onzer landgenooten genoegzaam vreemd, en hetwelk ook hier deszelfs bestrijders heeft gevonden. Deze laatsten leggen aan deszelfs toepassing ziekte en dood, krankzinnigheid en zelfmoord ten laste; en komt hierbij nu nog de, even onverdiende, beschuldiging van wreedheid en onmenschelijkheid - in welk een ongunstig licht moet dan niet het stelsel van afzondering voor een vooringenomen en onkundig publiek verschijnen? Gelukkig zijn al deze beschuldigingen alleen op den schijn en geenszins op de waarheid gegrond; maar ook nu is het van belang, dat aan misverstand, dwaling en onkunde geen nieuw voedsel wordt geschonken, door de voorstelling van omstandigheden, die den toets der waarheid, bij een naauwkeurig onderzoek, niet kunnen doorstaan.
Waren de medegedeelde bijzonderheden aan u bekend geweest, mijne Heeren! dan strekt uwe mij geblekene waarheidsliefde tot borg, dat de tekst der medegedeelde Brieven door u niet zoo onvoorwaardelijk zou zijn overgenomen, maar dat dezelve door eene bijgevoegde noot in het ware daglicht zou zijn gesteld. Ik verwacht daarom dan ook, dat dit mijn geschrijf, ter verbetering van de verhalen der Gravin merlin, door u zal worden overgenomen, ten einde den verkeerden indruk weg te nemen, die, door de vermelding van dezelve, bij velen is verwekt, en waarom ik mij verpligt heb gevonden de waarheid aan het licht te stellen.
Maar welligt rijst bij u, mijne Heeren! en ook bij de lezers der Vaderlandsche Letteroefeningen de vraag: ‘Indien die onmenschelijke straffen van vroegeren tijd, door de willekeur van wreedaardige gevangenbewaarders toegepast, buiten werking zijn gesteld; welke huiselijke straffen zijn daarvoor in de plaats getreden? Met andere woorden: welke straffen worden aan wederspannige gevangenen opgelegd?’
Het antwoord is gemakkelijk te geven; want de Besturen der Amerikaansche gevangenissen, waarin het afzonderingstelsel wordt gevolgd, zijn gewoon daarvan, telken jare, aan de wetgeving van den Staat te berigten. Nog in het

{==548==} {>>pagina-aanduiding<<}
vorige jaar werd, in de Kamer der Gedeputeerden in Frankrijk, de afgezonderde opsluiting door sommigen harer tegenstanders, met de zoogenaamde oubliettes, bastilles en de geheimzinnige holen der Spaansche en Venetiaansche Inquisitie, of het au Secrèt gelijk gesteld. Niets is echter onwaarachtiger, blijkens de openbare, in druk uitgegevene, jaarlijksche rapporten; en het zijn deze, die ons doen zien, dat, vermits de afgezonderde opsluiting zelve de weêrspannigen tot bedaren, nadenken en onderwerping brengt, er zeer weinig huiselijke straffen behoeven toegepast te worden. Is dit echter, nu of dan, het geval, zie hier dan de opgave van dezelve: Onthouding van boeken; onthouding van arbeid; vermindering van het gewoon ration voedsel; het overbrengen in eene donkere cel; onthouding van een bed; eindelijk, intrekking van ¼ per dollar daags op de verdienste van den wederspannige. Dit is alles! (*)
En nu vraag ik aan ieder onpartijdige: Zijn dit onmenschelijke straffen, door hardvochtige gestrengheid en barbaarsche wreedheid uitgedacht? Niemand zal deze vraag toestemmend beantwoorden.
Hiermede heb ik mijne taak afgedaan. Ik deed zulks met genoegen en uit liefde tot de waarheid. Het stelsel van afgezonderde opsluiting, zoodanig als hetzelve thans wordt begrepen en toegepast, behoeft den strijd niet te schromen, die aan hetzelve, door de tegenstanders, geboden wordt. Hoe hardnekkiger de aanvallen zijn, dat is: hoe verder zij zich van het gebied der waarheid verwijderen, om in misleiding en valsche voorstellingen eene gewaande sterkte te zoeken, des te grooter is de zegepraal voor de zaak der waarheid.
Ja, mijne Heeren! het is zoo, gelijk door u, bl. 437, werd gezegd: ‘Het stelsel van afgezonderde opsluiting, ingevoerd in Nederland, op zoodanige wijze, als door de ondervinding het meest doeltreffend is aangewezen, zal al de bezwaren wegnemen, welke, uit gebrek van zaakken-
{==549==} {>>pagina-aanduiding<<}
nis, tegen hetzelve zijn aangevoerd.’ In Engeland, Frankrijk, Zweden, Denemarken, Pruisen en Polen ingevoerd, en in Rusland en Oostenrijk voorbereid, zal ook Nederland, in deszelfs voordeelen, eene rijke vergoeding vinden voor al wat de tegenwoordige stand van zaken aan hetzelve ontberen doet.
Met bijzondere hoogachting heb ik de eer mij te noemen

UwEd. dv. Dienaar
w.h. warnsinck, bz.

Medehoofdbestuurder en eerste Secretaris van het Nederlandsch Genootschap: Tot zedelijke verbetering der Gevangenen.
Overveen,
den 9 Julij 1845.

De engelsche dorpspredikant. (*)

Weinige dingen op aarde zijn minder uitlokkend, dan de meeste kleine vlekken in de provinciën van Engeland. Zij bezitten noch de landelijke bekoorlijkheid van eigenlijke dorpen, noch de levendigheid van groote steden, het aanlokkelijke van ruime uitzigten noch de pracht van fraaije gebouwen. Zij zijn geen rus in urbe, wat men ook moge zeggen, en hebben ook het voorregt niet van de zuivere landlucht. De huizen zijn meestal klein en bekrompen, de straten naauw en op morsige pleinen uitloopende, en de afwatering gebrekkig. Nu het weinige leven, dat hen plagt te bezielen ten gevolge van het doorrijden der diligences, heeft opgehouden, moeten zij langzamerhand geheel doodsch worden. De inwoners zullen meer en meer den doodslaap insluimeren, en hunne winkels zullen, behalve op den marktdag, gedurende de andere dagen der week, als uitgestorven zijn.
In een klein huisje van een dezer droomerige vlekken,

{==550==} {>>pagina-aanduiding<<}
aan de westelijke grens van Somersetshire gelegen, leefde, omstreeks zeventig jaren geleden, een predikant, westerwood geheeten. Hij nam de dienst als vicaris waar in de kerk van het vlek, wier rector (de titel der Engelsche geestelijken) een zekere Dr. bruiner was. Westerwood was een bekwaam geleerde en een vroom man van apostolische eenvoudigheid; doch daar hij ongelukkig andere voorregten miste - dat wil zeggen, daar hij geen kennis had aan menschen van invloed, noch eenig talent, om zich in de wereld te pousseren en ten nadeele van anderen zichzelven op den voorgrond te plaatsen, bleef hij een arme vicaris, en droomde zelfs niet van eenige kans, om het verder in de kerk te brengen. Doctor bruiner, de rijke bezitter van verschillende plaatsen, liet den Heer westerwood voor twintig pond 's jaars de dienst in eene zijner beste standplaatsen waarnemen; en daar dit salaris bij het half jaar werd uitbetaald, kon de arme Dominé de benoodigdheden des levens slechts door het schadelijke middel van borgen zich aanschaffen.
Hij had eene vrouw en drie dochters. Zijn huis, dat slechts vier kamertjes had, was sober gemeubeld. Twee daarvan werden tot slaapkamers gebruikt. Het derde diende tot keuken. Het laatste had de dubbele bestemming van studeerkamer en huishoudvertrek. Daar waren zijne boeken (een klein aantal) in een hoekje naast den schoorsteen gerangschikt. Een oude Bijbel, eenige versletene boeken met preken en stichtelijke rijmen, milton, een paar deelen van shakspeare, bunyan's Pelgrimsreize en eenige weinige andere maakten zijnen schat uit. Maar uit deze weinige boeken putte hij troost onder den druk van kommer, en telkens nieuw genoegen, zoo men dien naam mag gebruiken, en gedurige ontwikkeling van den geest.
In ééne omstandigheid van zijn leven was de Heer westerwood bijzonder voorspoedig geweest; hij was bij uitstek gelukkig getrouwd; en schoon hij door zijne behoeftigheid veroordeeld was, om afgezonderd van de wereld te leven, vond hij eene onuitputtelijke bron van genot in het gezelschap van zijne wederhelft, die door handigheid en onvermoeide behartiging harer huishoudelijke pligten (want zij konden geene dienstbode houden) den last van zijnen kommer verligtte, en door verstandige en opgeruimde gesprekken, als zij des avonds bij elkander zaten, de armoede van zijne woning opluisterde, totdat zij hem als een klein paradijs was.

{==551==} {>>pagina-aanduiding<<}
De kinderen waren nog te jong, om eenig bijzonder karakter te hebben; maar zij waren gehoorzaam en vol liefde; zij hadden daarenboven zulk een gelukkig gestel, en zij vertrouwden met zulk eene volkomene berusting op hare ouders, dat zij naauwelijks de ontberingen bemerkten, welke zij met haren vader en hare moeder zich dagelijks moesten getroosten. Het was een gezin, waar de liefde woonde, die het ongeluk niet kon verkoelen noch de armoede verbannen.
Wij hebben gezegd, dat Doctor bruiner den Heer westerwood twintig pond 's jaars gaf voor het waarnemen der dienst; doch dit, schoon wel het grootste gedeelte, maakte toch niet zijn geheele inkomen uit. Eenige weinige kerkelijke emolumenten vielen ook hem ten deel; en als de rector, volgens de bestaande reglementen, zijn bepaald aantal predikbeurten in de plaats waarnam, waar westerwood zijn vicaris was, kon deze in andere parochiën prediken. Maar met dat al waren zijne ontvangsten ongenoegzaam, om aan zijne dagelijksche behoeften te voldoen, hoe gering deze ook mogten zijn.
Ondanks dit alles was onze predikant ijverig in zijn heilig beroep. Hij was een werkzaam Dominé, zijne medearmen - de andere armen, plagt hij hen te noemen - zoo veel hij kon, vertroostende, de zieken bezoekende, die hij bemoedigde met woorden van hoop en troost, de oneenigheden tusschen zijne parochiekinderen beslechtende, den berouwhebbende versterkende door de belofte van schuldvergiffenis, en uit het Evangelie gedurig onderwerpen puttende voor nieuwe, welsprekende, stichtelijke, indrukmakende leerredenen. Arme man! Het is onbegrijpelijk, hoe hij dat alles doen kon, terwijl zorgen zijn hart doorknaagden. Geduldig was hij in den tegenspoed, en zijn geduld werd grooter, naar mate het meer geoefend werd. Hij herinnerde zich de woorden van den Apostel petrus in diens eersten brief: Indien gij verdraagt, als gij weldoet en daarover lijdt, dat is genade bij God. En aldus werd onze dorpspredikant vertroost.
Op zekeren avond, toen zijn kleine voorraad van geld uitgeput was, toen zij, die hem de benoodigdheden des levens verschaften, te zeer op betaling aandrongen, om bij hen op meerder krediet te durven hopen, en de dag van morgen hem dreigende aangrimde, ontving westerwood eenen brief van Doctor bruiner, waarin deze hem schreef, dat hij den

{==552==} {>>pagina-aanduiding<<}
volgenden dag zijn halfjarig tractement kon komen halen. Dat was in de daad eene goede tijding!
‘Moed gehouden, mijne beste!’ zeide hij tegen zijne vrouw. ‘Morgen zullen wij geld hebben. Ik ga vroeg in den ochtend op weg, zoodat ik tijdig genoeg terug kan zijn, om denzelfden dag nog onze schulden af te doen. De rector is op zijne andere standplaats, elf (Engelsche) mijlen hier vandaan. Laat eens zien, hoe veel tijd zal ik noodig hebben, om die tweeëntwintig mijlen te wandelen? Drie uren heen, een uur om uit te rusten maakt vier, en drie terug maakt zeven. Goed. Als ik dan om zes ure des morgens vertrek, dan ben ik tegen den namiddag terug. Hoe veel schuld hebben wij, constance?’
‘Bijna negen pond.’
‘Ik was bang, dat het meer zoude zijn. Dan zullen wij onze schulden kunnen afdoen, ons krediet herstellen en een pond in kas hebben. Van dat pond moeten wij schoenen koopen voor de meisjes, opdat zij er in de kerk wat ordentelijker mogen uitzien. Ofschoon mijn halfjarig tractement reeds verschenen is, zoo had ik het toch, dat moet ik zeggen, niet zoo spoedig verwacht. Moed gehouden, mijne beste! Wij zullen nu toch van nacht gerust slapen, zonder voor den dag van morgen te beven.’
‘Er was zeker nooit zulk een dankbaar en tevreden gemoed als het uwe, godfried!’ antwoordde Jufvrouw westerwood.
‘Behalve schoenen voor de meisjes,’ ging de Dominé voort, geen acht slaande op de aanmerking van zijne vrouw, ‘zult gij, mijne beste constance, eenen nieuwen hoed hebben.’
‘Neen, neen,’ hernam zij, ‘met een nieuw lint er op, zal de oude er knap genoeg uitzien. Uwe eigene kleeding,’ voegde zij er bij, met betraande oogen haren echtgenoot aanziende, ‘uwe eigene kleeding, godfried, is zeer versleten en....’
‘Denk daar niet aan,’ viel westerwood haar in de rede. ‘Gij vergeet, dat de tabberd eene menigte van onvolkomenheden bedekt in de overige kleedingstukken van den geestelijke.’
‘En somtijds in den geestelijke zelven,’ hernam zijne vrouw. ‘Is het niet zoo? Helaas, niet allen gelijken naar mijnen echtgenoot.’

{==553==} {>>pagina-aanduiding<<}

‘Constance,’ riep de Dominé, ‘dat lijkt niet naar u. Jaren lang heb ik geen enkel bitter woord over uwe lippen hooren komen - neen, zelfs niet bij onze zwaarste beproevingen. Waarom kiest gij dan dit oogenblik van verligting van ons leed uit, om iets bits te zeggen?’
‘Omdat, godfried, als ik uw uitgeteerd gelaat aanzie en denk aan het zwoegen en slaven, waartoe wij veroordeeld zijn, een slaven niet om de gemakken en verkwikkingen des levens, maar om het schraalste onderhoud, om letterlijk den honger te ontgaan; als ik bedenk, dat wij na al uw hard werken, na al uwe ijverige en getrouwe vervulling uwer pligten in zulk eenen kommer blijven voortleven, dat wij de betaling van uw karig loon, nadat het vervallen is, moeten beschouwen als eene uitkomst, als eene oorzaak van verblijding; omdat ik - ik moet het bekennen - daarbij een gevoel van bitterheid niet kan onderdrukken. Veel meer dan over deze uitkomst, hoe noodig die ook voor u en voor mij en de arme meisjes is, verheug ik mij daarover, dat ik u hoor zeggen, dat er tot nu toe geen woord van bitterheid over mijne lippen is gekomen; maar al heb ik het niet gesproken, ik heb toch dikwijls gedacht, en met bitterheid gedacht, niet alleen aan onzen toestand, maar ook aan hem, die ons daarin laat versmachten, terwijl hij zelf zich in weelde baadt.’
‘Behoud uw geduld in lijdzaamheid, gelijk gij tot dusverre gedaan hebt, mijne beste constance,’ zeide de Dominé. ‘Wij hebben ons vertrouwen gevestigd op Hem, op wien de Christen alleen vertrouwen kan,’ voegde hij er bij, ten hemel ziende. ‘Twijfel er niet aan, alles zal eindelijk nog goed uitloopen.’
‘Intusschen,’ hervatte zij, ‘gaan wij gebukt onder beproevingen, te zwaarder, omdat zij zoo vernederende zijn. Wij verdienden daarvan bevrijd te worden. Doe aan anderen, gelijk gij wilt dat u geschiede, is een kostelijke spreuk van den Heiland. Hoe durft een van zijne dienaren het wagen daaraan ongehoorzaam te zijn? Wij kunnen onzen last niet meer dragen. Noemt gij Doctor bruiner een' Christen?’
Westerwood was verbaasd over deze hartstogtelijke uitbarsting van zijne zachtmoedige vrouw. Hij greep hare hand, kuste die, en zeide toen treurig: ‘Wij moeten, mijne beste, ons eene andere vermaning uit denzelfden Goddelijken mond herinneren: Oordeelt niet, opdat gij niet ge-
{==554==} {>>pagina-aanduiding<<}
oordeeld wordt. Laat ons daarom vasthouden aan onzen Verlosser, niet om den wille van de schatten dezes tijds, maar om den wille des geloofs en uit ootmoedige liefde.’
De vrouw van den predikant voelde zijne zachtzinnige berisping; zij beantwoordde den teederen handdruk van haren echtgenoot, en met een gebed op de lippen en in het hart begaf het waardige paar zich ter ruste.
De morgen brak vrolijk aan. Eene Julijzon verrees met al hare gloeijende pracht aan den onbewolkten hemel. Zoodra onze predikant, wiens venster op het oosten uitzag, de gouden stralen als bundels vlammende pijlen boven de huizen zag oprijzen, verliet hij zijn bed en maakte zich gereed tot zijne wandeling. ‘Ik zal tegen den namiddag weder te huis zijn,’ zeide hij tegen zijne vrouw; ‘wees dus maar welgemoed, constance. Ik heb dezen nacht bij mijzelven gedacht, dat het toch beter ware, om Doctor bruiner te belijden, hoe bekrompen wij het hebben. Misschien weet hij het niet. Welligt zal hij een of ander voor ons doen. Wie weet?’
Jufvrouw westerwood schudde wantrouwend het hoofd, terwijl haar echtgenoot de kamer verliet.
Onze wandelaar had op zijnen togt naar de woning des rectors verscheidene van die hooge heuvelen op en af te klimmen, die op de grenzen van Devonshire liggen. Gelijk de morgenstond had voorspeld, zoo was de dag ook reeds vroeg heet en onbewolkt, en voordat de Heer westerwood vijf mijlen had gewandeld, voelde hij zich door de gloeijende zonnestralen schier verbrand en door het witte, schitterende en stuivende stof van den weg bijna verblind. De struiken onder de heggen lieten hare breede bladeren slap hangen, en de korts gemaaide weiden zagen er uit, alsof het wreed ware geweest haar van haar groen kleed te berooven en ze verdroogd en verdord aan het geweld der zonnestralen bloot te laten. In zijne haast, om van huis te gaan en zijn half jaar tractement te ontvangen, had onze goede Dominé zijn ontbijt geheel vergeten, zoodat hij weldra door eenen geweldigen dorst werd gekweld. Gaarne zoude hij een oogenblik gerust hebben in eene van de koele herbergjes ter zijde van den weg, om zich wat te verfrisschen; maar, helaas, hij had geen geld! Hij moest derhalve voortsukkelen in de hitte, die hem als uit een oven aanblies, en zijn best doen, om den moeijelijken weg te korten door te denken aan het

{==555==} {>>pagina-aanduiding<<}
geluk, dat hij weldra te huis zonde brengen. ‘En daarbij,’ dacht hij, ‘de rector zal mij zonder twijfel spijs en drank tot verkwikking aanbieden.’
Zich aldus troostende, stapte onze predikant stevig voort, en in weinig meer dan drie uren kreeg hij de rectorij in het gezigt, een vrolijk huis op een ruim en groen veld met heesters en bloembedden afgewisseld, en aan de oostzijde door een bevallig boschje overschaduwd. Het was met moeite, dat hij een opstijgend gevoel van nijd onderdrukte, terwijl hij dit welriekende paradijs met zijne eigene kleine woning in eene naauwe straat vergeleek. Zijn voorhoofd afdroogende en met zijnen zakdoek het stof van zijne schoenen afslaande, ten einde zich zoo goed mogelijk voor te doen, trok hij aan de schel, en weldra verscheen een gepoederde lakkei in liverei, met een welgedaan en onbezorgd gelaat en dik van persoon. Hij zou geen elf mijlen in eene heete Julijzon hebben gewandeld; zulke dingen mogten goed zijn voor eenen armen Dominé, maar zij waren verre beneden de waardigheid van eenen lakkei.
Onze vermoeide vicaris werd binnen gelaten in de vestibule, en de bediende ging zijnen heer waarschuwen. O, hoe genoot de Heer westerwood de aangename koelte van dit portaal, terwijl hij stond te wachten, totdat hij bij Doctor bruiner zou worden geroepen! Hij was blijde, dat de rector geen' haast maakte; want hij gevoelde, dat in dien tusschentijd zijn gloeijend gelaat deszelfs gewone kleur weder zou terugkrijgen. Weldra evenwel werd hij in de bibliotheek geleid, waar de pluralist in een' gemakkelijken morgenjapon en op pantoffels op zijne zachte sofa zat. Groene Venetiaansche jaloeziën, die de zon buitensloten, maar de lucht doorlieten, wierpen een aangenaam maar getemperd licht door het rijk gemeubelde vertrek. Een uitlokkend ontbijt met geurige koffij, en waaraan de meer degelijke toevoegselen van koud gevogelte en ham niet ontbraken, stond voor den Doctor, die geen plan had om het vleesch te kruisigen. Het dierlijke deel onzer natuur scheen in hem te heerschen, ofschoon de zilveren witheid van zijn dik haar hem een zeker deftig, zoo al niet eerwaardig voorkomen gaf. Sneeuwwit damast, prachtig zilver en doorschijnend porselein maakten eene fraaije vertooning op de tafel. Gaarne zou Dominé westerwood zijn uitgenoodigd om te gaan zit-
{==556==} {>>pagina-aanduiding<<}
ten en mede te ontbijten; want hij was vermoeid en hongerig en dorstig.
‘Gij hebt eene lange wandeling gehad in dezen heeten morgen en ziet er nog wat vermoeid uit,’ zeide de rector. ‘Ik zal u daarom niet ophouden. Laat eens zien,’ zeide hij, eene lade openende, waarin het geld rammelde, ‘ik moet u tien pond betalen. Hier hebt gij negen guinjes, een halve guinje en een zesstuiverstuk; dat is juist gepast. Teeken maar mijn aanteekenboek, en dan behoeft gij u niet langer op te houden. Gij zult wel verlangen om weder te huis te zijn.’
Westerwood nam het geld en teekende; en toen, moed vattende, volvoerde hij op deze wijze het plan, waarvan hij tegen zijne vrouw had gesproken. ‘Wilt gij mij veroorloven, Doctor bruiner, om eenige woorden te zeggen, voordat ik heenga?’
‘Natuurlijk, ongetwijfeld. Wat hebt gij te zeggen?’
‘Wel, Mijnheer,’ hervatte de vicaris, ‘het spijt mij zeer te moeten belijden, dat mijn inkomen niet toereikend is voor mijne behoeften. Mijn halfjarig inkomen is altijd reeds verteerd door schulden, die ik wel genoodzaakt ben te maken. Ik weet, dat gij het mij vergeven zult, dat ik dacht, dat gij, indien ik u dit openbaarde, mijn tractement liever een weinig zoudt willen vergrooten, dan mij aldus in verlegenheid te zien.’
Het gelaat van Doctor bruiner nam plotseling eene ernstige plooi aan; een verschijnsel, dat den armen vicaris niet weinig den moed benam.
‘Schulden!’ riep hij met sterken nadruk, ‘schulden! Er is niets erger, dan schulden te maken. Daar moet gij in het vervolg voor zorgen. Daar ontstaat allerlei ellende uit, vele onvoegzame vernederingen vooral voor menschen van onzen stand.’
‘Maar ik kan het niet vermijden,’ hernam westerwood treurig. ‘Mijne vrouw en kinderen,’ voegde hij er bij met eene geweldige poging, om zijne stem helder te doen blijven en niet door zijn gevoel te worden overmeesterd, ‘mijne vrouw en kinderen zouden van honger moeten sterven.’
‘Gij moest uw inkomen vergrooten, Mijnheer westerwood, door eene school te houden,’ merkte de pluralist barsch aan.
‘Ik heb daar wel over gedacht, Mijnheer,’ antwoordde

{==557==} {>>pagina-aanduiding<<}
de predikant; ‘maar gij weet, mijn huis is te klein en te gering, om er jongelieden in te ontvangen, en ik heb geen geld, om er een beter te krijgen en het behoorlijk in te rigten.’
‘Dat is jammer,’ zeide Doctor bruiner. ‘Hoe groot zijn uwe schulden?’
‘Omstreeks negen pond.’
‘Zoo! Dat is bijna zoo veel, als gij thans ontvangt. Hoe zult gij u dan redden?’
‘Door mijne schulden af te betalen,’ hernam de Dominé, ‘en zoo nieuw krediet te krijgen.’
‘Dat is waarlijk wel ongelukkig!’ riep Doctor bruiner, hem, zoo als Dominé westerwood meende, met een' blik van medelijden aanziende. ‘Waarlijk, gij boeit u hoe langer zoo meer in ketenen. Gij spreekt, mijn goede heer, van uwe vrouw en kinderen? Hoe veel kinderen hebt gij? Het is geene bloote nieuwsgierigheid, die mij tot die vraag dringt.’
Dat raakte eene teedere snaar, en zij werd schijnbaar met teederheid aangeroerd. Het hart van den vicaris beefde en klopte en zwol bij het denkbeeld, dat men het harde van zijn lot erkende, en dat men hem weldra uitkomst zou aankondigen. Lang gedragen leed en schemerende vreugde waren te veel voor hem; zijne bedaardheid bezweek, en tranen rolden langs zijne wangen, terwijl hij antwoordde: ‘Ik heb drie dochters, Mijnheer; drie hulpelooze meisjes.’
‘Wel,’ hernam de Doctor, ‘men kan dat geen groot gezin noemen. Ik zelf heb een kind meer, dan gij.’ Dat was eene ontmoedigende aanmerking. Westerwood begreep niet volkomen, hoe die hier te pas kwam; hij kon niet begrijpen, welk verband er was tusschen den rector en zijne vier kinderen, die door onderdanige dienstboden op hunnen wenk werden bediend, die in een fraai huis met eenen grooten tuin woonden, en van tijd tot tijd, tot afwisseling, naar eene andere plaats gingen, en hemzelven, zijne vrouw en drie sober gekleede dochters, in een huisje opeengepakt, dat niet veel beter was dan eene armoedige hut, en veroordeeld tot zwoegen en slaven, tot de altoosdurende ellende van behoeftige omstandigheden en geldsgebrek. Intusschen hij verloor nog niet alle hoop, maar bleef geduldig afwachten, wat er komen zou. ‘Het schijnt dan, Mijnheer westerwood,’ hervatte de rector, ‘dat gij, nadat uwe schulden zijn afbetaald, nog maar één pond gereed geld voor het

{==558==} {>>pagina-aanduiding<<}
volgende jaar zult over hebben, behalve wat gij moogt verdienen door elders dan in mijne parochie te prediken.’
‘Niets meer, Mijnheer,’ hernam de vicaris, de woorden van den Doctor weder als een gunstig voorteeken beschouwende.
‘Maar,’ zeide Doctor bruiner, ‘ik hoor, dat uwe preken zeer gezocht zijn. Gij zijt dus zeker zeer vlijtig en verdient daarmede geld.’
‘Vlijtig!’ herhaalde westerwood, terwijl een zeer vergeeflijk zelfgevoel van zijne eigene werkzaamheid bij hem oprees; ‘het geheele vlek kent mij als een zeer werkzaam man. Ik doe bijna nooit dezelfde preek twee malen, en ik geloof, dat zieken of bedrukten nooit te vergeefs mijnen geestelijken troost inroepen. Vergeef mij, dat ik aldus spreek. Ik sprak onbedacht. Te roemen past een' Christenleeraar niet; laat ik liever zeggen, dat ik mijn best doe, om de pligten van mijn beroep te vervullen.’
‘Zonder twijfel, zonder twijfel,’ hernam de Doctor, ‘en ik vertrouw, dat gij daarvoor beloond zult worden, indien niet hier, dan ten minste in den hemel.’
‘Ik zoek geene belooning in den gewonen zin van het woord. Mijn geloof leert mij iets anders,’ antwoordde westerwood, ‘Ik heb met dat al de gewone behoeften des levens, die ik, helaas, tegenwoordig te naauwernood vervullen kan.’
‘Ik ben het geheel met u eens,’ hervatte de pluralist. ‘Maar ik moet evenzeer het noodige trachten te behouden, als gij het u aan te schaffen. Ik dank den Hemel, dat ik innig kan deelnemen in het lot van al mijne natuurgenooten. Ik zou u en allen wenschen wel te doen; maar ik moet ook voor mijzelven zorgen. Gij hebt kinderen, die van u afhankelijk zijn, en ik ook. Ik herhaal nog eens, dat ik voor mijzelven moet zorgen. Het is verre van mij, Mijnheer westerwood, dat ik u eenige ongelegenheid zou willen veroorzaken; maar nu ik er aan denk, moet ik u zeggen, dat iemand mij aangeboden heeft, om de betrekking, die gij thans bekleedt, waar te nemen voor vijftien pond 's jaars - een vierde minder, dan ik u betaal.’
‘Hij zou van honger moeten sterven!’ riep de vicaris uit.
‘Neen,’ vervolgde Doctor bruiner. ‘Hij is ongehuwd, en heeft eene school, die hij naar het vlek zou overbrengen.’

{==559==} {>>pagina-aanduiding<<}

‘En hebt gij plan hem te nemen?’ stamelde de vicaris, verbijsterd door de onverwachte wending, die het gesprek had genomen.
‘Nu, zoo op het oogenblik niet. Ik zal mij welwillend jegens u betoonen, Mijnheer westerwood; en gij zult dus nog een half jaar de dienst waarnemen. Maar ook als gij mijn vicaris niet meer zijt, dan kunt gij er op rekenen, dat ik alles zal doen, wat in mijn vermogen is, om u te helpen. Wees verzekerd, dat het Doctor bruiner’ (hij hield er somtijds van, om aldus in den derden persoon te spreken) ‘altijd aangenaam zal zijn te hooren, dat het u wel gaat.’
Zoo sprekende stond Doctor bruiner op en schelde. De arme vicaris, wiens hart bijna gebroken was, begreep den wenk, en, zonder een woord te spreken, boog hij en verliet het vertrek, waarin hem geene verversching, ja zelfs geen stoel was aangeboden. De dikke lakkei geleidde hem langs eene galerij door het voorportaal en den keurigen tuin, en hij stond weder op den brandenden weg. Hoe zou hij zulk een treurig nieuws aan zijne vrouw mededeelen? Als hij dacht aan hetgene er tusschen hem en Doctor bruiner was voorgevallen, aan de gevoellooze eigenbaat, waarvan hij het slagtoffer was geworden, het moedwillige opwekken van zijne hoop, enkel om die des te dieper neder te slaan, aan het wreede en nieuwsgierige uitvragen van zijne zaken, aan het huichelachtige voorwenden van deelneming, gepaard met ongevoelige hardvochtigheid; als hij aan dat alles dacht, dan werd er een booze geest in hem levendig. Maar hij dacht aan de zachtmoedigheid van Hem, die alle dingen, zelfs het kruis, zonder morren droeg, en zijn toorn bedaarde, en hij werd kalm.

(Het vervolg hierna.)

Lijst van finantie-ministers.

Een Spaansch dagblad deelt de lijst mede der ministers van finantiën, die sedert het begin dezer eeuw elkander in Spanje gevolgd zijn. Deze lijst, die met cajetano solar begint en met alexander mon eindigt, bevat niet minder dan vierënzeventig namen, zoodat ieder dezer ministers, door elkander gerekend, slechts zeven maanden lang in het

{==560==} {>>pagina-aanduiding<<}
bewind geweest is! Hier wordt dan weder het spreekwoord ten volle bewaarheid: ‘Veel koks bederven de brij.’

Vrees en moed.

Iemand zeide eens: ‘Vrees en moed zijn beide aanstekend.’ Een ander antwoordde: ‘Dat is waar, maar de vrees steekt zesmaal aan, tegen dat de moed het eens doet.’

Zelfverheffing.


Inkt. 
Mij dankt gij uwen roem; dat blijf ik steeds beweren. 
Papier. 
Ik gaf u 't leven - ik; gij kunt mij niet ontberen. 
Pen. 
Ik leid u beiden; onbetwist is mijn waardij. 
Dichter. 
Verwaten drietal, spreek! wat zijt ge zonder mij? 


Grafschrift voor een' Godverzaker.


Hij leefde alsof hij hier geen sterven had te vreezen; 
Hij stierf alsof daar ginds geen leven was na dezen. 

In No. IX Meng. bl. 439, reg. 4 v.o. staat die, lees doe (toen).





{==561==} {>>pagina-aanduiding<<}

Mengelwerk.

Verhandeling over het Pantheïsme, voor zoo veel het met de rede bestaanbaar is.

Door Mr. A.F. Sifflé. (*)

In vroegere tijden was men vrij spoedig gereed, aan elk, die over het Opperwezen sprak in uitdrukkingen, welker zin met de meer algemeen aangenomene begrippen niet wel kon worden overeengebragt, den smaadnaam van Godloochenaar toe te voegen. In alles heerscht eene zekere mode. Van Atheïsten hoort men niet meer, maar Pantheïsten ziet men overal: en dit maakt de ongunstige stelling der beschuldigden uit, dat de dwaling, waarvan zij worden beticht, van zulk eenen onbestemden aard is, dat de ééne er dit, en de andere iets geheel tegenovergestelds door verstaat. Trouwens, dit is het noodzakelijk gevolg, als men een' kunstterm bezigt, die of te veel, of te weinig beteekent.
Spreekt men van Atheïsten of Theïsten, dan weet ieder, wie men bedoelt. Maar wie is er, naar de letterlijke beteekenis van het woord en onder verlichte volken, een Pantheïst?
Dit zou iemand zijn, die in ieder voorwerp der schepping eenen God of een stuk van een' God, en dus, in alle schepselen te zamen, eene verzameling van enkel Goden, of éénen uit al die wezens tezamengestelden God, meende te zien. Maar, dat elk voorwerp in de schepping een God is, gelooft niemand: en is er deze of gene, die beweert, dat alle schepselen, te zamen genomen, het Op-
{==562==} {>>pagina-aanduiding<<}
perwezen uitmaken; zijn God en het heelal, voor hem, woorden van ééne beteekenis; dan is hij, hetzij in een' realistischen, hetzij in een' idealistischen zin, eigenlijk niet een Pantheïst, maar een Atheïst. Het is even tegenstrijdig in zich zelf, de ontelbare menigte der schepselen God te noemen, als wanneer men in eene volksregering beweerde, wel degelijk eenen Koning te erkennen: want dat alle burgers, te zamen genomen, den Koning uitmaakten.
In den eigenlijken zin bestaat er dus, althans onder verlichte volken, geen Pantheïsme of Algodendom; doch is er nu ook een Pantheïsme in een' oneigenlijken zin? Is zulk een Pantheïsme met de rede overeenkomstig, en in hoe verre?
De beantwoording dezer vragen zal het onderwerp mijner tegenwoordige verhandeling uitmaken: over het Pantheïsme, voor zoo veel het met de rede bestaanbaar is.
Door dat oneigenlijk zoo geheeten en thans schier overal doordringend Pantheïsme verstaan wij de erkentenis van God, gelijk Hij, niet alleen in afzonderlijke zelfbewustheid buiten, maar tevens, door afspiegeling van Zijn wezen, in de schepselen bestaat; doch met ondeelbare en volkomene kennis, zoo wel van Zijn innerlijk wezen, als van deszelfs verschillend gewijzigde afstraling in tijd en ruimte.
Dat stelsel zal ik eerst ontwikkelen, en daarna kortelijk aanwijzen, in hoe verre het, naar mijn inzien, verdient te worden omhelsd.
Wij beginnen met het eerste en uitvoerigste deel onzer rede.
I. Zoo ras wij een Opperwezen eerbiedigen, kunnen wij aan geenerlei kracht in zijne schepselen gelooven, die niet uit Hem, als de bron des levens, is voortgeweld. Daar nu de kracht des Allerhoogsten niet anders is, dan de Almagtige zelf, zoo is de ons medegedeelde kracht ook niet anders, dan God, gelijk Hij in ons afdaalt, zonder op te houden tevens buiten ons, in Zijne volheid, te bestaan. In Hem leven wij derhalve, bewegen wij ons en zijn wij, en Hij is het, die alles in allen vervult.

{==563==} {>>pagina-aanduiding<<}

Het leven, die uitvloeijing van het eeuwige en oorspronkelijk Zijn, is echter niet even sterk in ieder schepsel ontwikkeld. In den mensch, het hoogste voor ons kenbare wezen, stijgt het tot zelfbewustheid en redelijkheid, doch wederom niet bij ieder mensch in gelijken graad.
De mensch, gedacht in zijne hoogstmogelijke volmaaktheid, zegepralende over zinnelijkheid en dwaling, en dus het al of niet in de geschiedenis verwezentlijkte, maar ten minste steeds denkbare ideaal der menschheid, is ons dan de Godmensch, of God geopenbaard in het vleesch.
Vermits nu de zaligheid, of dat geluk, waar alleen redelijke wezens voor vatbaar zijn, door ons slechts kan verkregen worden, voor zoo veel wij de volmaaktheid bereiken; zoo moet noodwendig dit ééne het hoofddoel van ons streven zijn, dat die Godmensch of christus niet slechts buiten ons blijve, als louter ideaal, gelijk de zuivere rede hem kent, noch tevens als verschijning in de zinnenwereld, gelijk het Evangelie hem in den persoon des Verlossers schildert; maar dat hij in ons eigen denken en werken zich meer en meer verwezentlijke, of dat hij in de menschheid van ieder onzer zij, gelijk de godgeleerden van de Groningsche school het uitdrukken.
Daar nu het streven naar deze volkomenheid niet ééns in ons begrip zou opkomen, noch zelfs onze geest tot de bevatting van zulk een idée, 't welk de grenzen der ervaring zoodanig overstijgt, zou kunnen worden gebragt, indien wij den aanleg tot eindelooze volmaking misten; zoo blijkt, uit het aanwezig zijn van dat redebegrip, de oorspronkelijke éénheid van den menschelijken met den Goddelijken Geest: waardoor men verstaat, dat hetzelfde denkend en vrijwerkend beginsel, hetwelk der Godheid zonder beperking eigen is, ons eveneens toebehoort, ofschoon het bij ons binnen zekere grenzen bepaald, en van zekere wetten, die ons ten regel strekken, in zijn streven afhankelijk is. De Groningsche school wijst dit aan met de stelling, dat de geest des menschen van dien van God wel in graad, maar niet in natuur, is onderscheiden.
Dien ten gevolge heeft de redeleer, als wèlbegrepen en

{==564==} {>>pagina-aanduiding<<}
door wisseling van denkbeelden zich steeds volmakend Pantheïsme, tegenwoordig drie hoofdstukken van haar geloof, namelijk:
Ten eerste: God, gedacht als de oorspronkelijke, volmaakte, eeuwige, alles daarstellende en besturende rede, en dáárdoor de Vader van den mensch als redelijk wezen.
Ten tweede: den mensch, niet als dagelijksche verschijning, want als zóódanig is hij een voorwerp onzer waarneming, en derhalve niet van ons geloof; maar gedacht in zijne denkbeeldige volkomenheid, als de Zoon of het evenbeeld van God.
En ten derde: de eenheid van den menschelijken met den Goddelijken Geest, zoodat de geest des menschen van dien van God wel in graad, maar niet in natuur, onderscheiden is.
Elk dezer hoofdstukken zullen wij achtervolgelijk in oogenschouw nemen.
1. Vragen wij nu eerst, wat de rede ons gebiedt van God te gelooven, zoo weet ik dit niet beter te omschrijven, dan met de woorden van kant, in zijne Critiek der zuivere Rede (*), luidende naar mijne vertaling aldus:
‘Ik noem het begrip van zulk een denkend Wezen, in hetwelk de zedelijk meest volkomene wil, met de hoogste zaligheid verbonden, de oorzaak van alle geluk in de wereld is, voor zoo veel dat geluk met de zedelijkheid, als de waardigheid om het te bezitten, in het naauwste verband staat, het ideaal des hoogsten goeds.
Alzoo kan de zuivere rede, slechts in het ideaal van het hoogste oorspronkelijke goed, den grond aantreffen der practisch-noodzakelijke vereeniging van beide bestanddeelen des hoogsten afgeleiden goeds, namelijk deugd en geluk, en dat wel in eene redelijke, maar dus tevens zedelijke wereld. Daar wij nu onvermijdelijk, krachtens de inspraak onzer rede, ons moeten voorstellen als tot zulk eene wereld te behooren, ofschoon de zinnen ons slechts eene wereld van verschijningen voorspiegelen; zoo

{==565==} {>>pagina-aanduiding<<}
moeten wij die andere als een gevolg van ons gedrag in de zinnenwereld, welke laatste ons zulk een verband tusschen deugd en geluk niet oplevert, en dus als eene, te onzen opzigte, toekomende wereld aannemen. God alzoo en een toekomstig leven zijn twee vooruitgezette stellingen, die, naar de grondbeginselen der zuivere rede, niet kunnen afgescheiden worden van de verbindende kracht der geboden, door even dezelfde rede ons opgelegd.
De zedelijkheid op zich zelve maakt een stelsel uit, maar niet de gelukzaligheid, behalve dan alleen, wanneer ook deze, naar evenredigheid van onze meerdere of mindere volkomenheid, mogt worden toebedeeld. Doch dit is weder alléén mogelijk in eene redelijke wereld, onder een' wijzen Wetgever en Bestuurder. Zoodanig éénen, en tevens een leven in zóódanig eene wereld, welke wij als eene toekomstige moeten aanzien, wordt de rede wel gedrongen aan te nemen, of zij zou alle wetten der zedelijkheid als ijdele, straffeloos te verscheurene spinnewebben, moeten aanmerken; dewijl het noodzakelijk gevolg er van, gelijk de rede dit er aan vastknoopt, zonder zulk een vooruitgezet denkbeeld, weg moet vallen. Van hier, dat ook iedereen de eischen der zedelijkheid als geboden aanziet, welke zij echter niet zouden kunnen zijn, indien zij geene beloften en bedreigingen uit hunnen aard met zich bragten, en geene gevolgen hadden, overeenkomstig hunnen eigenen regel. Doch dit is onmogelijk, zoo de grond van dat alles niet ligt in een noodzakelijk bestaand Wezen, als het hoogste goed, hetwelk alleen zulk eene doeltreffende eenheid mogelijk maken kan.
Deze zedelijke godgeleerdheid heeft althans die eigenaardige voortreffelijkheid boven de louter bespiegelende, dat zij onfeilbaar tot het begrip van een éénig, allervolkomenst en hoogstredelijk Grondwezen opvoert, tot hetwelk de zuiver bespiegelende godgeleerdheid niet eenmaal op voorwerpelijke gronden henenwijst, en van wiens bestaan zij nog veel minder ons overtuigt.

{==566==} {>>pagina-aanduiding<<}

Immers wij vinden, noch in de boven alle ervaring zich verheffende, noch in de op natuurbeschouwing gegronde godgeleerdheid, voor zoo veel de rede onze gids mag zijn, een enkel afdoend bewijs, om slechts een éénig Wezen te erkennen, hetwelk wij tot de eerste oorzaak van alle afgeleide natuuroorzaken stellen, en omtrent Wien wij toereikenden grond hebben, al die natuurlijke oorzaken als van Hem afhankelijk te beschouwen.
Daartegen, wanneer wij uit het gezigtpunt der zedelijke eenheid, als eene noodzakelijke wereldwet, de oorzaak afmeten, die alléén aan zulk eene verordening de daaraan passende uitwerking, en dus ook de voor ons verbindende kracht kan geven; dan moet er wel een éénige opperste wil zijn, die al deze bijzondere wetten in zijne volheid bevat. Of hoe zouden wij, onder de werking van menigerlei wilsbepaling, volkomene éénheid van bedoeling vinden? - Die wil moet alvermogend zijn, ten einde geheel de natuur, en hare betrekking tot eene zedelijke wereldorde, Hem onderworpen zij; alwetend, opdat Hij onze innigste overleggingen en hare zedelijke waarde doorgronde; alomtegenwoordig, opdat Hij onmiddelbaar nabij zij tot vervulling van elke behoefte, waarvan het hoogste welzijn der schepping de bevrediging noodig maakt; eeuwig, zoodat te geener tijd die overeenstemming tusschen natuur en vrijheid ontbreke, enz.
Ja! die stelselmatige éénheid van oogmerken, in zulk eene wereld voor denkende wezens, leidt ons onfeilbaar op tot de erkentenis van eene doelmatige éénheid aller dingen, die het groote geheel uitmaken, naar algemeene natuurwetten, even gelijk tot de vroeger vermelde erkentenis der bovenzinnelijke éénheid, naar algemeene en onveranderlijke zedewetten. De wereld moet voorgesteld worden, als uit een enkel denkbeeld ontsprongen, indien zij met het hier voren aangeprezene redegebruik (zonder hetwelk wij ons zelfs het bezit der rede niet waardig kunnen keuren) en dus met het zedelijk redegebruik, dat op het begrip des hoogsten goeds berust, zal zamenstem-
{==567==} {>>pagina-aanduiding<<}
men. Daardoor bekomt alle natuuronderzoek eene rigting naar den vorm van een stelsel der oogmerken, en wordt, in zijne grootste uitbreiding, eene op natuurkennis zich grondende godgeleerdheid.
Wij vinden dáárom, in de geschiedenis der ontwikkeling van den menschelijken geest, dat, alvorens de zedelijke begrippen genoegzaam gelouterd en bepaald waren, en alvorens de stelselmatige eenheid der oogmerken, ten gevolge dáárvan, uit onloochenbare grondbeginselen was ingezien; ook de natuurkennis, ja! zelfs de aanzienlijke trap, die in de beoefening van menige andere wetenschap bestegen was, echter ten deele slechts ruwe en in het wilde henenzwevende begrippen van de Godheid voort kon brengen; ten deele eene zonderlinge gelijkheid, in kracht van stellingen en tegenstellingen, bij de beschouwing van dat vraagstuk, overliet. Doch eene uitvoerige bewerking van zedelijke idéën werd, door de uiterst reine beoefeningsleer van onze Godsdienst, noodzakelijk gemaakt. Nu scherpte de rede, aangevuurd door het belang, hetwelk zij er in had leeren stellen, zich op het voorwerp van haar onderzoek; en, zonder dat de natuurkennis op zich zelve eenige uitbreiding kreeg, ja! zonder dat er rigtige en toereikende inzigten van het bovenzinnelijke ontstonden (die trouwens te allen tijde hebben ontbroken) bragten die zedelijke idéën een begrip der Godheid tot stand, hetwelk wij nog heden voor het eenig ware houden; niet, omdat de bespiegelende rede ons de deugdelijkheid er van bewijst, maar alleen, omdat dit verhevene begrip van het Opperwezen met de zedelijke grondbeginselen der rede volkomen overeenstemt.’
Tot dus verre kant, over God als Vader, dat is Schepper, Verzorger, Wetgever, Regter en Zaligmaker des menschen.
Dat wij thans het tweede punt van het redegeloof overwegen, en den mensch beschouwen in zijne hoogste ontwikkeling, als den zoon of het evenbeeld van God; waarbij wij echter vooraf over den mensch in het algemeen moeten

{==568==} {>>pagina-aanduiding<<}
spreken, omdat wij zóó alleen tot den mensch als ideaal kunnen opklimmen.
2. De mensch in het algemeen is daardoor van het Opperwezen onderscheiden, dat bij hem de redelijke natuur van zijnen geest, in éénheid van leven en werking, zich verbindt met de zinnelijke natuur zijner ziel, die haar aanwezen in ligchamelijken vorm openbaart.
Van de persoonlijke voortduring des menschen is derhalve onafscheidelijk, zoo wel het zinnelijk bestaan in de waarnemingsvormen van tijd en ruimte, naar ziel en ligchaam, als het bovenzinnelijk bestaan, in den denkvorm van het oneindige of absolute, naar den geest. Eene afzonderlijke onsterfelijkheid der ziel, of van ons persoonlijk, geest en ligchaam onderling verbindend en zich zelven in den tijd bewust blijvend levensbeginsel, is daarom ondenkbaar, vermits juist onze ziel geene andere waarneming kent, dan in de vormen van tijd en ruimte, zoodat zij zelfs in den droom, tot aanvulling van het gemis der werkelijkheid, eene zinnenwereld zich schept; derhalve, hetzij in dit, hetzij in een volgend leven, voor zoo lang en voor zoo veel zij waarlijk eene menschenziel blijven zal, steeds die vormen harer waarneming behouden, en daarmede overeenkomstig haar aanwezen aan ons zelven en anderen openbaren moet. De geest of het denkend beginsel, als tegenstelling van de ziel of het gewaarwordend levensbeginsel, verheft zich wel boven tijd en ruimte, maar zou juist daarom in het grondwezen, waarvan hij is uitgegaan, met verlies zijner persoonlijkheid terugkeeren, indien onze ziel hem niet aan een ligchamelijk leven, in den tegenwoordigen of in een' anderen, minder of meer voortreffelijken vorm, onophoudelijk verbond.
Kant heeft dan ook te regt zich gewacht, van eene afzonderlijke onsterfelijkheid der ziel te gewagen. Hij spreekt alleen van een volgend leven; maar, in het denkbeeld van leven, omtrent eenig schepsel, of ten minste omtrent den Mensch gebezigd, ligt dat van gewaarwording in tijd en ruimte, als voorwaarde van zijn werkdadig bestaan, reeds opgesloten. Ja! de afzonderlijke onsterfe-
{==569==} {>>pagina-aanduiding<<}
lijkheid der ziel, gelijk die op hare onderstelde en die onsterfelijkheid niet eens waarborgende onstoffelijkheid zou gegrond zijn, is door kant opzettelijk bestreden, bij de wederlegging van het bewijs, hetwelk mozes mendelssohn gemeend had daarvoor te leveren. (*)
Op den eisch der zedelijkheid gebiedt ons dus de rede niet zoo zeer te gelooven, dat alleen de ziel onsterfelijk is, hetgeen zou beteekenen, dat men mensch zou blijven, door alleen voort te duren in den tijd, doch niet in de ruimte; maar de rede noodigt veeleer ons uit, te vertrouwen, dat God de dooden opwekt en levendig maakt, gevende hun een ligchaam, gelijk Hij wil. Want, indien de dooden in 't geheel niet wierden opgewekt, zou dit den edelsten mensch zoo min wedervaren tot belooning, als den grootsten booswicht tot straf. Hoe strijdig zou dit zijn met het denkbeeld der regtvaardigheid, hetwelk wij, in onze bespiegeling, even min mogen ter zijde zetten, als de onmiddellijke klaarblijkelijkheden des verstands. Doch de meerdere of mindere voortreffelijkheid van dien toekomstigen verschijningsvorm, als in eene zedelijke wereldorde in verband moetende staan met onze geestelijke ontwikkeling, hangt noodzakelijk af van de meerdere of mindere vatbaarheid voor iets hoogers, in onzen tegenwoordigen toestand door ons verkregen. Wij mogen daarom den dood ons niet anders voorstellen, dan als eene verwisseling van ons onbruikbaar geworden dierlijk ligchaam, met een voortaan ons beter voegend fijner hulsel, hetwelk, ten minste voor zoo veel zij niet in den staat van helderziendheid verkeeren, onzigtbaar is voor den groveren blik der ons overlevenden. Hiervan is dus het gevolg, dat zij, die vóór ons gestorven zijn, doorgaans eerst dan, wanneer wij tot hunnen toestand overgaan, te onzen opzigte als uit de graven schijnen te verrijzen, ofschoon zij in waarheid, terstond bij hun ontslapen, van bestaanswijze veranderd waren, en nooit hadden opgehouden te leven: terwijl het denkbeeld eener afzonderlijke opwekking der ligchamen,

{==570==} {>>pagina-aanduiding<<}
te gelijk met dat eener afzonderlijke onsterfelijkheid der zielen, bij deze erkentenis der dadelijke herleving van geheel den mensch in verfijnden vorm, ten éénemale vervalt.
Maar wat nu, zoo lang wij nog ons tegenwoordig ligchaam omdragen; zal, in onze ziel, de geest heerschen over het vleesch, dan wel het vleesch over den geest?
Met zijn stoffelijk, zoo wel als met zijn geestelijk beginsel komt de mensch ter wereld. Naar het vleesch is hij aan de dieren gelijk, even onvatbaar voor al wat edel, waar en schoon is. Naar den geest, integendeel, bemint hij het goede, zoekt hij het ware, verwezentlijkt hij het schoone. Doch beide naturen ontwikkelen zich niet even voorspoedig: en hieruit ontstaat de tegenstelling tusschen den ouden, zich eerst ontwikkelenden mensch, waarvan adam, en den nieuwen, zich later openbarenden mensch, waarvan jezus, de insteller onzer Godsdienst, als de in het vleesch gehomene christus, in onze Heilige Schriften de type is.
Heiligheid, dat is vlekkelooze deugd uit verkiezing, kan eerst ons deel zijn, na volkomene overwinning van het booze. Onschuld, dat is vrijdom van werkelijke overtreding der zedewet, is ons aller oorspronkelijke toestand; doch wij verliezen, hoofd voor hoofd, dat paradijs, bijna zoo ras wij de zedewet in ons hooren: want de stem der zinnelijkheid verheft dadelijk er zich tegen. De kinderen, die nog in den staat der onschuld overlijden, zouden niet beter zijn dan wij, indien hun het leven ware gespaard, tot de zinnelijkheid zich tegen de inspraak der rede had kunnen verzetten; hetgeen echter eerst dan kan geschieden, wanneer wij het oordeel des onderscheids tusschen goed en kwaad hebben bekomen. - Men kan dus dááruit besluiten, dat geheel het menschdom, beschowd in den al of niet bestaan hebbenden adam, of anders gezegd, naar zijnen zinnelijken, zich eerst ontwikkelenden aanleg, verwerpelijk is voor God, dat is, niet vatbaar voor het heil van een redelijk wezen.
Maar omgekeerd, in allen, ook in den booswicht,

{==571==} {>>pagina-aanduiding<<}
spreekt de stem der zedelijke rede, dat eeuwige en inblijvende woord van God. Allen dragen de kiem der volmaking in zich om. Uit hetgeen er edels en groots door dezen en genen geschiedt, kunnen wij zien, wat de mensch kan worden en hoe de Godheid in de menschheid zich afspiegelt. Daarom bezingt göthe den voortreffelijken mensch, als den sterksten grond voor ons geloof aan God als heilig en liefderijk wezen. (*) Ja! wij kunnen den mensch ons voorstellen in zijne hoogste, hetzij hier, hetzij in een volgend leven, voor hem bereikbare volmaaktheid, als den zoon of het beeld van God: en daaruit besluit men met hetzelfde regt, dat geheel het menschdom, in christus of het ideaal der menschheid, hetzij zich die christus in de geschiedenis al of niet hebbe verwezentlijkt, voor God regtvaardig is, d.i. vrij van de heerschappij der zinnelijkheid en hare rampzalige gevolgen.
Wat de persoonlijke toepassing aangaat, hangt het antwoord natuurlijk af van dat op de vraag, in hoe verre adam, de eerste, oude of zinnelijke, dan wel christus, de tweede, nieuwe of zedelijke mensch, in ons zelven heersche.
Van het hoogste belang voor de bevordering onzer zaligheid is het derhalve, een opgehelderd begrip van den christus of het Godsbeeld in onze menschheid te koesteren. De waarheid in eene beeldtenis hangt af van hare overeenstemming met het oorspronkelijke. Die overeenkomst kan alleen worden ingezien door vergelijking. Vormen wij ons een onderwerpelijk juist, dat is, een met onzen redelijk-zedelijken aanleg in verband staand begrip van het Opperwezen, gelijk het hiervoren met de woorden van den grooten kant is ontwikkeld; dan ontstaat ook, voor onze verbeelding, het heerlijkste ideaal der den Eeuwige en Onzienlijke zinnelijk afspiegelende menschheid: en het kan toch alleen naar dat ideaal als maatstaf zijn, dat

{==572==} {>>pagina-aanduiding<<}
onze zedelijke waarde of onwaarde in de Goddelijke vierschaar beoordeeld wordt. - Immers het Opperwezen zelf is boven al het zinnelijke verheven. Ons geweten kan ons dus niet vonnissen naar dien voor onze geringheid niet passenden maatstaf.
Onze eigene begrippen, en de omstandigheden, waarin wij elk afzonderlijk hebben verkeerd, kunnen wèl tot verzwaring of verligting onzer schuld strekken, maar onmogelijk uitmaken, in hoe verre wij aan het beeld der volmaakte menschheid gelijkvormig zijn. Het is dus alleen door de vergelijking met het eeuwig en éénig ideaal der menschheid, dat zich de vraag laat beslissen, in hoe verre ieder sterveling, in welken tijd of in welk land ook, aan zijne verpligting beantwoord heeft.
De verhevenheid van dat rigtsnoer behoort ons echter niet te ontmoedigen. Integendeel. Zijn wij overtuigd, dat, door onze gemeenschap aan den Geest des Allerhoogsten, de kiem van dien Godmensch, die juist dáárom onze eeuwige Regter is, in ons schuilt en zich uit ons ontwikkelt; dat hij dus ons allen, niet slechts buiten ons in de geschiedenis, maar tevens inwendig en werkelijk in ons gemoed is geschonken, en Hij, wanneer wij naar zijne stem in ons binnenste luisteren, ons buiten twijfel van het booze verlossen en het heilrijkste lot deelachtig maken zal; dan vinden wij ons daardoor opgewekt tot al wat edel en loffelijk is, getroost onder alle omstandigheden des levens, en vervuld met hoop op de toekomst.
In hoe verre één onzer broederen geslaagd is in de bereiking van datgene, 't welk het doel van ons aller streven zijn moet, namelijk, om reeds hier op aarde dien christus in zichzelven te verwezentlijken, en of Hij alzoo (gelijk daarvan, in eene zedelijke wereldorde, het onfeilbaar gevolg zou zijn geweest) door lijden tot de hoogste heerlijkheid is ingegaan, ligt buiten den kring van dit ons onderzoek. Want het redegeloof, als enkele begrippenleer, blijft geheel vreemd aan geschiedkundige navorsching, en (terwijl het aan de Christelijke godgeleerdheid overlaat, te bewijzen, dat de eerste verkondigers van het Evangelie het

{==573==} {>>pagina-aanduiding<<}
door hen, als handelend wezen, geschilderd ideaal niet hebben kunnen verzinnen) erkent het dus alleenlijk vooraf, dat in den Insteller onzer Godsdienst, gelijk hij in de kanonieke Evangeliën geteekend wordt, dezelfde Godheid met den meesten luister zou hebben uitgeblonken, die tevens, ofschoon met minderen glans, in ons allen woont, door de eenheid van den menschelijken met den Goddelijken Geest, die wederom de eenheid van denzelfden geest bij de menschen onderling, als natuurgenooten van elkander, in zich sluit.
Tot de beschouwing van dit derde hoofdstuk van het redegeloof zullen wij thans moeten overgaan.
3. Wanneer men zegt, dat de geest, of het zich zelven bewuste denkend en vrijwerkend beginsel van God, in ons is, zoodat de geest des menschen wel in graad, maar niet in natuur, van dien des Allerhoogsten is onderscheiden; dan vloeit daaruit wèl voort, dat wij van Gods geslacht en kinderen van God zijn, maar geenszins, dat de mensch, als afzonderlijk persoon, God zou wezen.
God is een licht. Even gelijk het licht door het glas, als een doorschijnend ligchaam, wordt opgevangen, doorgelaten en wederegegven, en wel te zuiverder, naar mate het glas fijner en volmaakter in zijne soort is: even zóó vat de mensch den Geest der Godheid, en dus, om met den ouderen fichte te spreken, God zelven, gelijk Hij van zijnen wereldtroon in ons afstijgt, in zijnen eigenen geest des te sterker en reiner op, naar mate hij vordert in de volmaking; ja! door woord en daad deelt hij dien geest aan anderen mede, zonder zelf er iets van te verliezen. Want dit is het onderscheid tusschen stof en geest, dat elke stoffelijke mededeeling den gever, al is het naauwelijks merkbaar, voor het oogenblik armer maakt; maar hij, die goede beginselen of heldere begrippen in anderen overstort, zal daardoor zelf geen het minste gemis van eigene braafheid en kennis lijden. Doch, even als het helderste glas een duister ligchaam is in zich zelf, zoo blijft de voortreffelijkste mensch slechts een schepsel: en men zou den wezentlijken of denkbeeldigen Godmensch

{==574==} {>>pagina-aanduiding<<}
alleenlijk in dien zin als een' God kunnen begroeten, waarin wij ook een vensterglas, hetwelk in onze huizen het van buiten daarin afgestraalde licht verspreidt, op figuurlijke wijs een licht noemen.
Het gevolg nu der inwoning van den eeuwigen Geest in ons binnenste is, dat, naar mate wij tot levendiger gewaarwording van die inwoning geraken, hetgeen wederom alleen door toeneming in zedelijke reinheid mogelijk is, ook onze bewustheid, dat wij naar dien geest van God zijn uitgegaan en door zijne aanblazing tot Hem worden wedergebragt; dat wij alzoo één zijn met den Vader, Hij in ons is en wij in Hem; kortom, dat onze Godsbewustheid, gelijk schleiermacher haar noemt, even zoo veel te levendiger wordt, te sterker werkt, en met te meerdere magt op al ons denken, leven en handelen ingrijpt. Daardoor wordt dan ook de meer opgeklaarde een profeet voor den meer bekrompene van bevatting; terwijl de erkentenis der gegrondheid van hetgeen alzoo door den meerder aan den minder verlichte, als dienstig tot zijne veredeling, verkondigd wordt, geschiedt door de onvermijdelijke instemming van een iegelijks zedelijke rede met den inhoud van het hem, door wien ook, medegedeelde woord der waarheid.
Aldus ontstaat er eene voortdurende openbaring van God, in en door de werking van der menschen uit Hem afgedaalden en zich wederkeerig onder hen mededeelenden Geest. Tegenwoordig echter kan er slechts een meer en meer helder inzien der reeds bekende, geene eigenlijke ontdekking van éénige, tot dus ver verborgen geblevene, zedelijk-godsdienstige waarheid plaats grijpen; vermits de rede zich verpligt gevoelt te erkennen, dat alle waarheid, die tot onze vorming voor een beter leven noodig is, reeds gevonden wordt in onze Heilige Schriften.
Maar zal nu dat betere leven, voor zoo veel het een van Gods wezen afgescheiden bestaan is, geen einde nemen? Bestaat er, voor het eenmaal eenen aanvang genomen hebbende schepsel, wel eene volstrekte eeuwigheid? Moet alles zich niet eindelijk, te gelijk of achtervolgens, oplos-
{==575==} {>>pagina-aanduiding<<}
sen in het grondwezen der Godheid? En is, voor het denkend wezen, die verwisseling van zijne beperkte, met de algemeene en volzalige bewustheid van het Opperwezen, niet juist het toppunt van heerlijkheid?
Velen meenen: ja! En uitmuntend is die hemelvaart of eindelijke hereeniging aller schepselen met God, en alzoo de terugkeer in het absolute, gelijk schelling zich uitdrukt, vóór zijnen overgang tot het Christendom bezongen geworden door da costa, in den aanhef zijner Hymne: De Voorzienigheid: (*)

Gij zijt, en 't geen wij zijn, is onzijn, o mijn God! 
Gij zijt! de wereld, en het menschdom, en hun lot, 
Zijn 't denkbeeld, dat Gij uit en weêr terug kunt halen. 
Gij zijt de Zon des Zijns; wij, uw vergangbre stralen. 
 
Een enkel oogenblik, één wil, één wenk, één woord 
Brengt heel een wereld, brengt geheel een toekomst voort. 
Één woord bevolkte 't Niet, toen myriaden zonnen 
Hunn' voorbestemden dans, op hemelmaat, begonnen. 
Één woord bepaalde heel de werking dier Natuur, 
Die, schijnbaar aan zich-zelf vijandig, sints dat uur, 
Tot dat het gantsch Heelal in God terug zal keeren, 
Zich-zelf vernietigt en herteelt. Één woord des Heeren 
Roept Adam uit het stof en vormt hem tot Gods Beeld! 
Maar 't eigen woord van God, dat hem uit de aarde teelt, 
Doemt hem op d'eigen stond ten val; noemt hem te gader 
Tot Koning van 't Heelal en aller zonden vader; 
Verdeelt zijn schuldig bloed in millioenen van 
Vervallen Engelen, afbeeldsels van één' man; 
Verstrooit die over de aard', en deelt hen af in standen 
En rangen, wisselend, gelijk het zand der stranden, 
Om met der eeuwen loop, door één' volzaalgen keer, 
Waar hemel, hel en aard' toe medewerkt, hen weêr 
Te voeren in zijn' schoot, die overvloeit van leven, 
En aan het leven-zelf het leven weêr zal geven. 

II. Vraagt men nu (gelijk wij in het tweede, zijnde het kortere deel onzer rede, moeten beantwoorden) of zulk

{==576==} {>>pagina-aanduiding<<}
een oneigenlijk en gematigd Pantheïsme met de rede bestaanbaar is; dan dunkt mij, dat het, bij de ontwikkeling der drie hoofdpunten van het stelsel, zichzelf reeds zóódanig gestaafd heeft, dat er, van die zijde, tegen het hoofdbegrip geene aanmerkingen kunnen worden gemaakt. De laatste stelling echter, namelijk die eener oplossing van het heelal in God, uit wiens volheid het ontsprongen is, laat zich met het begrip van het volmaakte Wezen niet wel overeenbrengen, zoo men daardoor wil verstaan, dat er ooit een Opperwezen, zonder zijn aanzijn in de schepselen te openbaren, geweest is of zijn zal.
Even min als zich de schepping zonder God laat denken, even min laat een God zich denken, zonder een door Hem bezield wordend heelal. Immers het begrip van een' geest, of denkend wezen, is onafscheidelijk van dat van een werkdadig bestaan. Onze gedachten kunnen enkel hersenschimmen blijven, die geene wezentlijkheid hebben, dan in ons begrip, omdat ons begrip zich niet uitbreidt buiten de grenzen van ons Ik met al deszelfs gewaarwordingen en denkbeelden; zoodat tegen ons beperkt Ik een onmetelijk Niet-ik, eene gansche wereld overstaat, die buiten ons is. Maar zoo ras iets geboren wordt in het alomvattend begrip van het oorspronkelijk Ik, dat is van den overaltegenwoordigen en eeuwigen Wereldgeest, buiten wien niets in waarheid bestaat noch bestaan kan, zoo ras is het dáár, bezit het al die betrekkelijke wezentlijkheid, waar een schepsel voor vatbaar is. Denken en daarstellen is bij God noodwendig hetzelfde.
Is Hij nu van eeuwigheid, gelijk hegel zich uitdrukt, het zuivere denken, dat is de Logos of het scheppende woord, de volmaakte, alles tot aanzijn roepende en daardoor zich openbarende of vleeschwordende rede; dan heeft Hij ook eeuwig gedacht en derhalve geschapen, en zal Hij, wiens wezen, naar hegel, het denken, doch daarom tevens, naar schelling, de alles voortbrengende liefde of het scheppen is, wel nimmer ophouden dit te doen. Het begrip van 't heelal, als blijvende openbaring van Gods volmaaktheden, is even onafscheidelijk van dat van God

{==577==} {>>pagina-aanduiding<<}
zelven, als het begrip van een ligchaam, tot vorm der verschijning, onafscheidelijk is van dat eener ziel, als dáárdoor alleen zich openbarend levensbeginsel.
‘Maar,’ zal iemand zeggen: ‘de oorzaak moet toch bestaan vóór het gewrocht.’
Wij antwoorden: ja wel! in de rij der verschijningen, maar niet in 't absolute. Doch dit brengt ons op het dwaalspoor, dat wij, zinnelijke menschen, de vormen van tijd en ruimte telkens op het bovenzinnelijke, waar zij van geene de minste beteekenis zijn, willen toepassen. Door den tijdvorm te verbinden met het alleen standhoudend redebegrip, dat er niets is, zonder genoegzamen grond in zich of buiten zich te hebben, vernederen wij dat redebegrip tot het loutere verstandsbegrip der oorzakelijkheid, en dus tot ééne der aan den tijdvorm onderworpen categoriën, waarbij de oorzaak in begin van bestaan het gewrocht vooruitgaat. Want het verstand of bevattingsvermogen, dat slechts het vermogen is, om onze innerlijke en uiterlijke waarneming onder regelen te brengen, staat, ofschoon het eene kracht des geestes is, echter tevens onder de vormen der zinnelijkheid, die onzer ziel, in hare aanschouwing, tot wet zijn; maar de rede of het vermogen der grondbeginselen, als verheven boven den indruk der zinnelijkheid, bezit zuiver den onzen geest eigenen denkvorm van het oneindige of absolute.
Zoo ras wij ons verheffen tot de aanschouwing van dat oneindige, moeten wij derhalve het aanklevende stof van de vleugelen des geestes afschudden. Al wat uit den tijdvorm aan het begrip der oorzakelijkheid is toegevoegd, moeten wij er afscheiden, en het zinnelijk verstandsbegrip moet tot het denkbeeld der toereikende reden, de ratio sufficiëns van leibnitz, worden verhoogd. Alzoo leeren wij eene grondoorzaak eerbiedigen, wier werking van eeuwigheid is en op geenerlei tijdstip zal ophouden.
Doch evenmin als onze ziel dezelfde stofdeelen onveranderlijk behoeft tot voorwaarde harer werking, evenmin bedient het Opperwezen zich steeds van dezelfde schepselen, als middelen tot openbaring zijner volmaaktheid. Elk

{==578==} {>>pagina-aanduiding<<}
schepsel, afzonderlijk genomen, heeft dus wel degelijk een begin verkregen, toen de goddelijke levensvonk, uit het grondwezen afgedaald, een' bepaalden vorm, en dáárdoor een van God, in zóó ver, afgescheiden bestaan verkreeg; hetgeen schelling noemt den afval der idéën uit het absolute, en waarin de grond ligt zoo wel van de mogelijkheid, als van den werkelijken oorsprong des kwaads. Zoo moet ook ieder schepsel een einde hebben, wanneer het, met verlies van zijn afzonderlijk bestaan, in het absolute terugkeert; terwijl het daartegen eindeloos voort zou duren, ingeval het van zulk eene terugvloeijing verstoken bleef.
Indien derhalve de zedelijke rede het begrip van God niet onlosmaakbaar aan een toekomstig leven des menschen verbonden had (gelijk wij ons vleijen, met de woorden van kant, bij de ontwikkeling van het eerste hoofdstuk des redegeloofs, te hebben aangetoond) zou men moeten besluiten, dat de mensch, bij zijne wording van het grondwezen afgescheiden, ook bij zijnen dood, als de schijnbare terugkeering van zijnen geest, er mede hereenigd werd; gelijk spinoza, strauss en anderen, die de herleving der afgestorvenen in de te onzen opzigte toekomende wereld ontkennen, van gevoelen zijn of waren. - Maar, hoe zullen wij nu met het begrip onzer voortduring na den dood, waaraan het geloof ons als een pligt door de zedelijke rede wordt voorgeschreven, het begrip verbinden der eindelijke oplossing van alles, wat een begin heeft gehad, in het wezen der Godheid? een begrip, waar de bespiegelende rede naar henenwijst? Hoe geraken wij tot de ontknooping dezer schijnbare Antinomie tusschen de zedelijke en de bespiegelende rede? Of bestaan er uitzonderingen op dien overigens algemeenen terugkeer?
In de eerste plaats kunnen wij met da costa, althans naar zijne toenmalige zienswijs, stellen, dat het denkend wezen van zijnen Goddelijken oorsprong blijft afgescheiden, en dus als afzonderlijk wezen voortduurt, zoo lang het nog onvolmaakt is, en derhalve zijne bestemming nog niet heeft bereikt; maar dat het van zijn afzonderlijk aan-
{==579==} {>>pagina-aanduiding<<}
zijn wordt bevrijd, om der Goddelijke natuur volkomen deelachtig te worden en derhalve, in volstrekten zin, eeuwig en overaltegenwoordig te zijn, met volle en zalige bewustheid van dat albezielende zijn in den boezem der Godheid, zoo ras elke beperking, en dus ook de zinnelijke waarnemingsvorm, dat is het bestaan in tijd en ruimte of naar ziel en ligchaam, zal zijn weggevallen.
Uit dat oogpunt zou men, met hegel, den uit die slooping overblijvenden en met het grondwezen zamenvloeijenden geest des menschen kunnen omschrijven als God, die zich uit het zuivere zijn ontwikkelt, omdat Hij het Goddelijke in ons uitmaakt, hetwelk eindelijk onze menschheid doordringt en met den Eeuwige, ten koste harer persoonlijkheid, naar dit gevoelen, haar hereenigt.
Doch ten tweede: Indien echter menigeen zulk eene eindelijke terugkeering in het absolute als eene hoop aanmerkt, die of niets beteekenend, of te stout en overschrijdend is; dan zal hij, in plaats van op te klimmen of af te dalen tot dat het zij alles, hetzij niets omvattende Schellingiaansche denkbeeld, zich moeten vergenoegen met het welligt bekrompener, doch zeker bevattelijker en stelliger Kantiaansche uitzigt, hetwelk ik bezongen heb in mijn vroeger hier voorgedragen gedicht: De vormen des levens, waarbij de opneming van Gods volheid in onzen geest alleen in dien zin verstaan wordt, dat de mensch wel Gode-gelijkvormig, maar nooit met onzen Hemelschen Vader eenswezens worden zal, daar dit laatste de vernietiging van onze persoonlijkheid met zich brengt.
Van dat stuk zij het mij vergund, tot slot dezer verhandeling, de drie laatste verskoppelingen te herhalen, omdat dáárin die wezentlijke, doch schijnbaar minder verregaande hoop wordt uitgedrukt, in de overtuiging, dat het slechts van den wil des Eeuwigen afhangt, om redelijke wezens zonder einde te doen voortduren, niettegenstaande ook zij een begin hebben gehad; zoodat men uit de waarheid: ieder schepsel heeft een begin, niet met zekerheid de tegenoverstaande stelling: ieder schepsel heeft een einde, kan afleiden. Ik besloot mijn dichtstuk aldus:

{==580==} {>>pagina-aanduiding<<}


O! schittrend licht, dat ééns ons zal omkleeden, 
Als in het stof de vijand ligt vertreden, 
Die 't eeuwig Woord nog in ons tegenstreeft; 
Wanneer de Geest alom zal zegepralen, 
De Volheid Gods in ons zal nederdalen 
En 't Ideaal der Menschheid in ons leeft! 
 
Gij, Gij alleen blijft boven ons verheven, 
Die, eeuwig vrij van elken vorm van 't leven, 
't Oorspronklijk Zijn in vollen glans geniet. 
Gij, die U zelv' herhalende in uw kinderen, 
Hoe mild Gij geeft, uw' rijkdom nooit voelt minderen, 
Niets boven U en niets gelijk U ziet. 
 
Zoo kniele dan voor U het schepsel neder, 
O Vader! want uw telgen mint Gij teeder; 
Gij stort gestaâg op hen uw gaven uit: 
En, waar een geest uw volheid kan bevatten, 
Onthoudt Gij hem geên' enklen van uw schatten, 
Terwijl Gij zelf 't heelal in U besluit. 


De Mongolen. Door Bayle St. John.

De Mongolen behooren tot de groote volkenfamilie, die de oostelijke, midden- en misschien ook noordelijke deelen van Azië bewonen. Doch zij zijn zeer naauw verbonden met de Tartaren, zoo naauw zelfs, dat het dikwijls moeijeis, om de beschrijvingen te onderscheiden, door reizigers van de beide volken gegeven, indien er niet enkele karaktertrekken waren, welke de afhankelijke staat van het eene en de onafhankelijkheid van het andere volk heeft doen ontstaan. Niet vele eeuwen geleden schijnt er zoo weinig verschil tusschen de Tartaren en de Mongolen te zijn geweest, dat hunne namen onderling werden verwisseld. Carpinus levert daarvan meer dan één voorbeeld op; en hij verzekert uitdrukkelijk, dat de Yeka of groote Mongolen, de Su-Mongolen, gewoonlijk Tartaren genoemd, de Merkaten en de Metriten elkander zoozeer in vorm en taal geleken, dat de eenige verdeeling, welke hij kon bespeuren, was in onderscheidene streken en provin-
{==581==} {>>pagina-aanduiding<<}
ciën. Misschien moeten wij het woord Tartaren als een geslachtsnaam beschouwen en dien toepassen op al de bewoners van Midden-Azië zonder onderscheid, terwijl de onafhankelijke Tartaren en de Mongolen daarvan de voornaamste onderafdeelingen uitmaken. De overleveringen van deze volken stellen hen voor als de afstammelingen van twee broeders, volgens sommige oude reizigers gog en magog; en zeker, indien wij ons gevoelen bouwen op de meeningen van de stammen van Midden-Azië zelf, dan moeten wij erkennen, dat zij alle naauw aan elkander verwant zijn. IJsbrand ides berigt ons, dat alle, met wie hij in aanraking gekomen was, ijverig waren,
om hunnen gemeenschappelijken oorsprong te beweren. Het is daarenboven bekend, dat de Turken een tak van denzelfden stam zijn.
Ik heb echter ten oogmerk, om mij thans tot de eigenlijk gezegde Mongolen te bepalen, dat is te zeggen de nakomelingen van den stam, die onder de banier van genghis-khan en zijne onmiddellijke opvolgers een groot gedeelte van Azië en het noordoosten van Europa overstroomden en onderwierpen. Volgens rashid-eddin werd de naam Mongool, die, als bijvoegelijk naamwoord gebruikt, dapper, moedig beteekent, het eerst gegeven aan het talrijke kroost van alung-goa, de moeder van budantzar, den tienden voorvader van genghis-khan, omstreeks het jaar 1000. Hij moet later uitgestrekt zijn tot de onderdanen van budantzar; want bij de geboorte van zijnen beroemden afstammeling waren de Mongolen reeds een magtig volk. Later namen verscheidene stammen van verwanten oorsprong denzelfden naam aan, ten einde aanspraak te kunnen maken op verwantschap met de overwinnaars van de dertiende eeuw.
De Ghers of veldtenten van dit herdersvolk werden oorspronkelijk opgeslagen tusschen de bergen en bosschen aan den zuidoostelijken oever van het meer Baikal, langs den mond van de Selinga, die, in het hart van Mongolië ontspringende, hen scheen uit te lokken, om het land binnen te trekken, dat zij later vermeesterden. Zij ves-
{==582==} {>>pagina-aanduiding<<}
tigden zich ook op de eilanden van het meer, en Olkkon wordt nog bewoond door hunne afstammelingen, de Buriaten, die fraaije kudden vee bezitten, den grond bebouwen, dien zij zorgvuldig vochtig houden door middel van kleine kanaaltjes, uit de zeldzame wellen afgeleid, jagt maken op wolven, beeren en eekhorentjes, en naar de zuidelijke oevers van het meer oversteken, om robben te vangen. Vóórdat de Lama-godsdienst onder de Mongolen was verbreid, schijnen de wateren van Baikal en het bergachtig eiland, waarvan ik heb gesproken, grootendeels de voorwerpen van vereering te zijn geweest bij het volk van dit gedeelte van Midden-Azië. Olkhon werd en wordt nog door velen beschouwd als de woonplaats van eenen God, die zekere niet juist bepaalde vreeselijke eigenschappen heeft; en aan het meer zelf heeft men bewustheid toegekend en een behoorlijk gevoel van deszelfs belangrijkheid. Het wil zich niet onderwerpen, gelijk men beweert, aan den verachtelijken naam van Osera, slapend of stilstaand water, en eischt den naam van Dalaï of zee. Door deszelfs gesteldheid intusschen is het in de onmogelijkheid, om zich te wreken op hen, die zich aan den vasten wal bevinden. Maar wee hem, die het waagt het met verachting te behandelen, terwijl hij over deszelfs oppervlakte zeilt of des winters rijdt! Stormen loeijen, de golven verheffen zich, het ijs kraakt, en de onbezonnenheid van den reiziger wordt
dikwijls met den dood geboet. Een waaghals van eenen Rus besloot eens het geduld van de waterachtige godheid op de proef te stellen, en toen hij midden op het meer was gekomen, schonk hij een glas brandewijn in en dronk de gezondheid van al de Christenen in Europa, waarbij hij het meer, waaraan hij den hatelijken naam van Osera gaf, tot getuige riep. De verschrikte inboorlingen verwachtten ieder oogenblik het gehuil van den orkaan te zullen hooren; maar het weder was buitengewoon helder, en zij dreven hunne sleden haastig naar den oever, verbaasd over de onbegrijpelijke langmoedigheid van het beleedigde meer.
Het was in zulk eenen toestand en bij dergelijke bijge-
{==583==} {>>pagina-aanduiding<<}
loovigheden, dat de stam der Mongolen aangroeide, in kennis en beschaving naauwelijks gelijken tred houdende met zijne naburen, tot aan de geboorte van den grooten temugin, volgens sommigen den zoon van eenen smid, volgens anderen afkomstig uit een oud geslacht, dat het gebruik van smederijen in het land zou hebben ingevoerd, volgens de Chinezen geboren uit de blaauwe wolven en witte geiten, die zij als de voorouders van al de Mongolen beschouwen, volgens rashid-eddin en andere geloofwaardige getuigen, den zoon van budantzar en den kleinzoon van alung-goa. Het is hier de plaats niet, om de daden te verhalen of over het karakter te spreken van dien beroemden veroveraar. Ik zal enkel doen opmerken, dat de Mongolen, na met verbazende snelheid zich naar alle zijden te hebben uitgebreid en de omliggende volken te hebben vermoord of onderworpen, hun schitterend, maar kort tijdperk van zegepraal zagen verdwijnen, en andermaal beperkt werden tot hunne steppen en bergvlakten en genoodzaakt, om van hunne kudden en een weinig akkerbouw te leven. Hunne vestiging in vreemde landen was, zoo wij China en Hindostan uitzonderen, van geenen duur. Zij verstonden er zich op, om versterkte steden te bestormen en te verwoesten, om geregelde veldslagen te winnen, om steden in het midden van woestijnen te bouwen, maar in de meeste gevallen wisten zij geen plan uit te denken en te volvoeren, om de vruchtbare streken, die zij overstroomden, op den duur aan zich onderworpen te houden. Het bleef voor hunne broeders, de Turken, bewaard, om een stelsel te volmaken, waardoor een barbaarsch volk, gelijk zij waren, zich eene duurzame heerschappij kon verschaffen over een beschaafd, maar verwijfd rijk.
De Mongolen intusschen werden spoedig uit hunne grootsche veroveringen verdreven; of liever, zoodra de nieuwe toevoer uit hunne oorspronkelijke woonplaats ophield, smolten zij ineen met de volken, die zij verwonnen hadden, zonder eenigen merkbaren invloed te oefenen op derzelver vorm van bestuur, zeden of godsdienst. De laatste

{==584==} {>>pagina-aanduiding<<}
namen de Mongolen in de meeste gevallen van de overwonnelingen over.
Er zijn twee tijdvakken in de Mongoolsche geschiedenis scdert de dagen van genghis-khan. Het eerste omvat de dertiende, veertiende, vijftiende en zestiende eeuw; de zeventiende was een tijd van overgang; het tweede tijdvak loopt tot onze dagen. Gedurende al dien tijd kan men eene trapsgewijze omwenteling opmerken in de zeden en het karakter van de Mongolen, die zich gereedelijk laat verklaren uit de veranderingen in hunnen staatkundigen toestand en hunne godsdienstige denkbeelden. In de eerste plaats zien wij, hoe de onvolledige beschaving, die zij onder genghis-khan hadden bereikt, spoedig weder verdwijnt voor den invloed van het klimaat en den aard van den grond, dien zij bewonen. Zij behoort niet bij hen te huis en had nooit vasten wortel bij hen geschoten. Zij vervielen al spoedig weder tot hunne oorspronkelijke barbaarschheid en verdeelden zich in stammen, wier aantal gedurig toenam, en die zich alle beroemden te worden geregeerd door eenen afstammeling van den Khan themugin. Intusschen breidde de Kootooktoo, de Mongoolsche opperpriester, met de uitbreiding van de Lama-godsdienst ook zijnen invloed uit, zoodat hij, bij zijne vrijwillige onderwerping aan China, een groot deel der geheele bevolking aan zijne zijde had. Men heeft beweerd, dat de Mongolen op hetzelfde tijdstip, zoo zij slechts hunne krachten hadden gekend, met het grootste gemak niet alleen China op nieuw hadden kunnen veroveren, maar ook de Manchu's zelven. In plaats van te weigeren zich aan het juk te onderwerpen, boog het grootste aantal - ik zonder natuurlijk de Sungariërs uit, die bloedigen tegenstand boden - zich zonder morren daaronder neder; terwijl zij, die hunne onafhankelijkheid handhaafden, zich vergenoegden met strooptogten tegen de
Siberiërs en de Chinezen en tegen de heen- en wedertrekkende karavanen. Hunne aanvallen geschiedden op eene bijzondere wijze. Het was hunne gewoonte, om het gras rondom de legerplaatsen in brand te steken, ten einde alzoo de reizigers te noodzaken

{==585==} {>>pagina-aanduiding<<}
om voor den dag te komen. Dikwijls evenwel waren zij te vreesachtig of te zwak, om de zaak door te zetten, en hunne prooi ontsnapte met het verlies van een paar tenten, of misschien van een paard of kameel; doch de brand, die dikwijls een paar dagen duurde, maakte de gevolgen hunner poging hoogst verderfelijk.
Sedert dien tijd heeft China langzamerhand zijne magt bevestigd; de Mongolen hebben de gewoonten des lands, hoewel aanmerkelijk gewijzigd, aangenomen, en onderscheiden zich thans door zachtheid en leerzaamheid, terwijl zij vroeger woest, onhandelbaar, wreed en onbeschaamd waren. Martini zegt, dat zij nog onderhevig zijn aan plotselinge vlagen van gramschap, en dat bij dergelijke gelegenheden noch vader noch moeder veilig is voor hunne woede; doch in het algemeen erkent men, dat hun karakter gunstig is. Het is moeijelijk te beslissen, of de weldadige lessen van de Lama-godsdienst, dan of de invloed en wetten der Chinezen het meeste deel hebben gehad aan dezen weldadigen omkeer. In allen gevalle is het zeker, dat alle reizigers het eens zijn ten aanzien van de voortreffelijkheid van het Mongoolsche karakter boven dat der andere stammen, binnen den muur gevestigd, die even onderdanig, maar veel minder vriendelijk en gastvrij zijn voor vreemdelingen. Deze voortreffelijkheid blijkt uit de dankbaarheid, welke het herdersvolk gevoelt en betoont voor het kleinste geschenk, terwijl de hebzucht der Chinezen nooit voldaan en zoo groot is, dat erkentelijkheid voor genotene weldaden bijna geheel verloren gaat in verlangen naar nieuwe.
Men moet intusschen niet voorbijzien, dat de Mongolen zeer achterstaan in nijverheid, waarin de Chinezen uitmunten. De laatsten zullen niet ligt een voet land onbebouwd laten, terwijl de eersten er naauwelijks toe te bewegen zijn, om eenig koren te zaaijen. Timkowski verklaart dit op de volgende wijze: ‘De onvruchtbaarheid van de steppen noodzaakt de Mongolen, om dikwijls van woonplaats te veranderen. Altijd uitziende naar weidegrond, moeten zij dikwijls den zomer doorbrengen op plaatsen, verre van hunne lenteen winterverblijven, en derhalve hunne bebouwde velden langen tijd verlaten.’ Doch hunne natuurlijke traagheid komt hier niet weinig in aanmerking. Zelfs in die streken, waar bosch en weide overvloedig zijn; tusschen Kiakhta en Urga bij voorbeeld, bouwen zij geene woningen noch ver-
{==586==} {>>pagina-aanduiding<<}
zamelen voorraad voor den winter, maar vergenoegen zich met het inzamelen van een weinig hooi. Als de sneeuw valt, en de koude sterker wordt, dan breken er veeziekten uit, en hun vee sterft in ongeloofelijken getale. De Lama's daarentegen zijn ijverige landbouwers; en de kerkelijke landerijen van Mongolie in plaats van, gelijk elders, hinderpalen te zijn voor de beschaving, zouden, indien het volk daarvoor geschikt was, de kern kunnen vormen van gelukkige ontwikkeling der landbouwkundige nijverheid.
Men heeft de Mongolen zeer verschillend afgeteekend. Toen zij voorwerpen van vrecs waren voor de volken, had men schier geene woorden, om hunne afschuwelijkheid af te schilderen; zij waren meer duivels, dan menschen. Dit vooroordeel is ook door bory de st. vincent overgenomen, die zegt, dat zij de leelijksten zijn van het menschelijke ras, ofschoon hij meent, dat een van hunne stammen, de Turken, de schoonsten zijn geworden, doordien zij verhuisd zijn naar het milde Ionië, Macedonië en Griekenland en zich vermengd hebben met de Circassiërs en de afstammelingen van de aloude Hellenen. Het schijnt evenwel, dat de verhalen van de leelijkheid der Mongolen grootelijks overdreven zijn. Timkowski beweert, dat vele der vrouwen met haren helderen tint, haar vrolijk gelaat, en hare levendige oogen zelfs in Europa fraai zouden heeten; en de Baron de bode verzekert, dat hij Tartaren heeft gezien, die zeer schoon waren. Men moet hieruit niet afleiden, dat ik plan heb eene lans te breken ter gunste van de onvergelijkelijke schoonheid der Mongolen, hetzij mannen, hetzij vrouwen. Wat ik meen, is, dat zij in het geheel niet dat duivelachtig stel gelaatstrekken bezitten, hetwelk men hun wel eens heeft toegekend, en dat zij niet onvatbaar zijn voor schoonheid. Tot de voornaamste kenmerkende trekken behooren een eenigzins puntig hoofd en kin en hooge of liever breede wangbeenderen. Hunne slapen zijn eenigzins hol; de bovenkaak is vierkant, de onderkaak daarentegen eenigzins puntig. Even als bij de Chinezen, steken bij de Mongolen de boventanden uit, zoodat zij somtijds op de benedenlip rusten, terwijl de andere rij binnenwaarts staat. Deze bijzondere vorming heeft grootelijks
invloed op de uitspraak van hunne taal. Doch het opmerkelijkste in het gelaat van den Mongool is de schuinsche plaatsing van de oogen en de afstand tusschen deze, door sommigen tot de breedte van eene

{==587==} {>>pagina-aanduiding<<}
mans hand vergroot. Het eerste is ook eigen aan de Chinezen, die, naar mijn oordeel, de eerste Tartaren waren, die van hunne berghoogten afdaalden, om zich op de vlakte te vestigen, daartoe uitgelokt door de vruchtbaarheid van de oevers der Hoang-ho. In latere tijden veroorzaakte dezelfde reden de herhaalde vermeestering van het land, en de hervorming van de elkander opvolgende indringers tot vreedzame en ten laatste zelfs verwijfde burgers. Ook bij de Maleijers is de binnenhoek der oogen ingedrukt, de buitenhoek naar den kant der slapen hooger; en losson merkte dezelfde bijzonderheid op bij sommige eilanders van den Indischen Archipel.
Sprekende over de oogen der Mongolen, moet ik opmerken, dat zij diep liggen en levendig zijn; de iris is bijna altijd zwart, ofschoon bory de st. vincent verzekert, dat zij blaauw is. Deze onnaauwkeurige schrijver beweert daarenboven, dat dit volk veel baard heeft, vooral op de bovenlip; terwijl alle reizigers, die Mongolië hebben bezocht, daarin overeenstemmen, dat hun baard laat en dun groeit. Zij bewonderen en benijden dit kenmerk van mannelijke schoonheid, en zoo het toeval het aan dezen of genen hunner landgenooten schenkt, dan beschouwen zij hem met grooten eerbied. Ook een vreemdeling kan zeker zijn van eerbiediging in evenredigheid van de lengte van zijnen baard. Snorren, die meer gewoon zijn, worden ook minder geschat; het haar boven het voorhoofd en de slapen wordt afgeschoren, en het overige tot eenen staart gevlochten, die langs den rug neêrhangt. Zelfs de verscheidenheden van het toilet maken merkwaardige onderwerpen uit van studie voor den volkenkenner. Deze eenvoudige wijze, om het gelaat te misvormen, is eene andere meer ingewikkelde, maar even dwaze opgevolgd, die door de oude schrijvers in vele bijzonderheden, maar niet zeer duidelijk is beschreven. Uit hunne berigten kunnen wij opmaken, dat het tijdvak van de grootste staatkundige magt van de Mongolen ook dat was van hunne grootste pracht in kleeding, en dat zij, even als bijzondere personen, omtrent deze laatste achteloozer zijn geworden, naar mate zij dieper zijn gezonken. Het is bekend, dat de Manchus, nadat zij China hadden vermeesterd, bijna hunne nieuwe bezitting hadden verloren, door aan de overwonnenen niet alleen hunne wetten, maar ook hun hoofdtooisel op te dringen. Zij eischten, dat men zich

{==588==} {>>pagina-aanduiding<<}
op de boven beschrevene wijze kappen zou. Het rijk was van het eene einde tot het andere in gisting. Een tijdlang verwachtte men eenen algemeenen opstand; maar de overwinnaars hielden vol, en de Chinezen gaven het sterkste bewijs van hunne vernedering door hunne toestemming, om van zeden zoowel, als van meesters te veranderen. Misschien was het een gevolg van het verlangen der Manchus, om eene herhaling te voorkomen van den beruchten invloed, dien de Chinezen op vorige Tartaarsche overweldigers hadden geoefend. Eene tweede soortgelijke poging werd later in het werk gesteld door den Keizer kien long, die 5000 Manchuwoorden in de plaats stelde voor een gelijk aantal Chinesche, en het gebruik dezer laatsten verbood op lijfstraffen.
Het haar der Mongolen is zwart en van nature overvloedig en niet kort. Onder de naburige Tungusen heeft men voorbeelden gezien van buitengewoon lang haar. Een Russisch gezant spreekt van eenen man, wiens haren vier el lang waren, en wiens zoon in dit punt met zijnen vader scheen te zullen wedijveren. De kleur der Mongolen wordt somtijds afgeschilderd als donkergeel, somtijds als donkerolijfkleurig. De waarheid schijnt te zijn, dat zij vaal en taankleurig zijn. Men zegt, dat de kinderen dikwijls roode wangen hebben, en over het roodkleurig gelaat der vrouwen wordt meermalen gesproken. De statuur der Tartaren is doorgaans gemiddeld. Hunne beenen zijn opmerkelijk door hunne kortheid; ook hunne voeten zijn klein, en hunne knieën zijn een weinig naar buiten gebogen. Hunne dijen zijn dik, hunne schouders breed, hun middel klein, hunne armen lang en sterk. Het eigenaardige van hunne onderste ledematen is misschien het gevolg van het veelvuldig paardrijden, en de kracht hunner armen ontstaat welligt uit het gedurig gebruiken van den boog.
Eenig oppervlakkig berigt aangaande het land, door de Mongolen bewoond, moge op de beschrijving van hunnen ligchaamsbouw volgen.

(Het vervolg en slot hierna.)





{==589==} {>>pagina-aanduiding<<}

Eene enkele proeve, uit vele, nopens de wijze, waarop het stelsel van afgezonderde opsluiting, door deszelfs tegenstanders, bestreden wordt.

(Overgenomen uit de Discussion du Projet de Loi sur les Prisons à la Chambre des Députés. Session 1844.)

Zitting van den 6 Mei.

‘De Heer de la rochejaquelein geeft verslag van een bezoek van het in constructie zijnde nieuwe Huis van Arrest la Force enz.’ - Hij eindigt in dezer voege:
‘Toen ik wist wat men wilde, heb ik alle of wel het grootste gedeelte der Parijsche gevangenissen bezocht; het zij mij vergund u eenige opmerkingen mede te deelen omtrent het cellulair stelsel, hetwelk tot zulke gelukkige uitkomsten zou moeten leiden.
Welnu dan! op eene der binnenplaatsen van la Force vond ik een 30 of 40 tal jeugdige gearresteerden vereenigd (geteld heb ik ze wel niet, maar ten naaste bij zullen er wel zooveel geweest zijn). Ik vroeg aan elk hunner afzonderlijk, of zij reeds vroeger waren gedetineerd geweest en waar zij hadden gezeten. Zij, die meer gezeten hadden, antwoordden mij alle: in la Roquette. En voor hoelang? de een drie, de ander vier jaren. Ziedaar de verbetering waartoe men gekomen is.’ (p. 332.)
Deze verklaring veroorzaakte beweging onder de Afgevaardigden; maar niemand nam daarop het woord.
Zitting van den 7 Mei.
‘De Rapporteur (de tocqueville.) Ik heb eene vraag te doen aan Mijnheer de la rochejaquelein. Bedrieg ik mij niet, dan heeft genoemde Heer, na over den nieuwen aanbouw van la Force te hebben gesproken, ons gezegd, dat hij, het oude gebouw bezoekende, aldaar 30 of 40 kinderen had gevonden, die in la Roquette waren geweest. Is de Heer de la rochejaquelein wel zeker van zijne cijfers?’
‘De Heer de la rochejaquelein. Ik zeide en herhaal dit, dat ik de jeugdige gevangenen niet heb geteld; maar het kwam mij voor, dat er dertig of veertig waren. Zij waren verdeeld in verschillende groepen; sommigen dienst

{==590==} {>>pagina-aanduiding<<}
doende, anderen op de binnenplaats. Ik vroeg aan allen, of zij vroeger gezeten hadden, en zij, die in dat geval verkeerden, antwoordden: in la Roquette. Ziedaar, wat ik gezegd heb.’
‘De Rapporteur. Het is op deze verklaring, dat ik de vrijheid verzoek te antwoorden... (Beweging.) De mededeeling is van belang voor de bij herhaling gestraften. De Heer de la rochejaquelein heeft, op gisteren, aan de Kamer eene daadzaak doen kennen, die mij als zeer ernstig is voorgekomen. Hij verklaarde, op eergisteren, zich in la Force bevindende, een groot aantal jeugdige gedetineerden, door hem op dertig of veertig geschat, gezien te hebben, die vroeger in la Rocquette gevangen waren.
Deze zaak mij getroffen hebbende, heb ik gemeend juiste berigten te moeten inwinnen. Ik heb aan den Directeur van la Force gevraagd, mij te willen mededeelen, hoe vele jeugdige gedetineerden, die vroeger in la Rocquette hadden gezeten, zich in la Force hadden bevonden, tijdens het bezoek van den Heer de la rochejaquelein. In plaats van dertig of veertig, zoo als genoemde Heer opgaf, heeft het antwoord mij een getal van dertien, het is waar, doen kennen; maar van deze waren er acht in la Rocquette opgesloten geweest vóór de invoering van het cellulaire stelsel en vijf ná dat tijdstip. De mededeeling van den Heer de la rochejaquelein, en die hij vermeende juist te wezen, blijkt alzoo op een' valschen grondslag te berusten, en de indruk, dien zij verwekt heeft, moet, bij gevolg, bij de Kamer verdwijnen.’
‘De Heer de la rochejaquelein. Het is niet mogelijk, dat ik dertien kinderen voor veertig heb genomen. Maar ik geef toe, dat ik tot eene dwaling ben vervallen, door de antwoorden, die ik ontvangen heb.’ (p. 376-377.)
Hierna volgen onderscheidene discussiën, en het verslag der zitting loopt voort tot p. 390. Op eens en zonder de minste aanleiding komt nu de Heer de la rochejaquelein ter bane met het volgende:
‘Ik verzoek eenige woorden te mogen zeggen ter herstelling van eene verkeerde opvatting. De Heer de tocqueville heeft de zaak verkeerd begrepen, toen hij zeide: gij hebt gisteren vermeend, dat er 30 of 40 jeugdige gedetineerden zich in la Force bevonden; er waren er slechts 13. De Kamer was daarover verwonderd en ik ook. Waar-
{==591==} {>>pagina-aanduiding<<}
lijk men bedriegt zich zelden tusschen 30 en 13. Welnu! wat de Heer de tocqueville heeft willen zeggen is niet, dat er niet meer dan 13 gedetineerden waren; maar dat er zich, onder die 30 of 40, slechts 13 bevonden, die reeds vroeger gevangen waren. Mijne Heeren! ik heb niets anders gezegd, en de Heer de tocqueville zal, na deze uitlegging, mijne mededeeling niet logenstraffen.’
Het verslag zegt niet, of de Heer de tocqueville iets hebbe geantwoord. Wat zou hij ook hebben behoeven te zeggen, nadat voor het oog van de Kamer der Gedeputeerden de afgeschoten pijl het doel geheel had gemist?

De Engelsche dorpspredikant.

(Vervolg van bl. 559.)

‘God alleen weet,’ dacht Dominé westerwood, terwijl hij naar huis terugwandelde, ‘God alleen weet, welk lijden mij nog wacht! Maar, er moge komen wat er wil, mijn vertrouwen op Hem zal niet worden geschokt. Het betaamt al Zijne schepselen, onbepaald in Zijne oneindige wijsheid en goedheid te berusten. Zoo onze onkunde ons niet verblindde, dan zouden wij Zijne liefde aanschouwen, waar wij nu meenen Zijnen toorn te zien. Maar toch bij de zwakheid des vleesches, bij de gebrekkigheid van ons verstand, bij het ongeduld van ons hart ontvloeijen ons dikwijls klagten en tranen en murmureringen. God, die onze zwakheid kent, zal het ons vergeven, en Zijnen eigenen weg gaan, zonder door onze verkeerdheid zich te laten terughouden. Gezegend zij Zijn naam! Lof en prijs worde Hem toegebragt! want, zoo waar ik leef, Hij heeft van den aanvang af niets dan zegen over ons beschikt - zegen over al de schepselen Zijner hand - zegen over mij en over den onbedachten man, dien ik zoo even heb bezocht.’
Opgewekt door deze gedachten, deze waarheden, die de Hemel in zijne ziel had doen nederdalen, had onze vicaris naar ligchaam en ziel de kracht, om naar zijn huis te wandelen, hetwelk hij, zoo troostvol waren zijne overpeinzingen, bereikte, zonder bijna aan den afstand te hebben gedacht. De deur werd geopend door zijne vrouw.
‘Constance,’ zeide westerwood, toen hij binnentrad,

{==592==} {>>pagina-aanduiding<<}
‘gij ziet er bleek, ontsteld, verontrust uit. Wat is er gebeurd?’
‘Lucia,’ hernam zij, ‘is zeer ziek - de lieve lucia!’
De Dominé deinsde terug, als iemand, die eenen slag had ontvangen. Dit was eene vreeselijke verzwaring van zijn leed. Dat de ziekte, hoe onverwacht ook, verontrustend moest zijn, dat zag hij aan het gelaat van zijne vrouw. Zij was iemand, die alleen door wezentlijk en dreigend gevaar werd aangedaan. Zij kon er niet zoo bleek en moedeloos uitzien bij eene gewone ramp.
‘Ziek!’ herhaalde haar echtgenoot, ‘lucia ziek! Wanneer hebt gij dat bespeurd?’
‘Toen ik de kinderen ging roepen, nadat gij vertrokken waart,’ antwoordde Jufvrouw westerwood. ‘Zij had toen eene heete koorts en ijlde eenigzins.’
Lucia was de oudste dochter van den Predikant. Zijn hart was met onbegrijpelijke liefde aan haar gehecht. Niet dat zijne liefde voor haar grooter was, dan voor zijne andere dochters; maar hij zou haar toch meer missen, daar zij bijna zijne eenige gezellin was. Als hij in zijn klein kamertje zich nederzette, om zijne preken te schrijven, zat lucia aan zijne zijde, reikte hem de boeken toe, die hij mogt willen naslaan, en sloeg voor hem de plaatsen der Heilige Schrift op, die hij wilde aanhalen. Haar te verliezen, zou eene ramp zijn, grooter dan zijne krachten konden dragen.
‘Ik zal dadelijk naar haar gaan zien, constance,’ zeide hij neêrslagtig. ‘Hebt gij geneeskundige hulp ingeroepen?’
‘Zoo goed ik kon,’ hernam Jufvrouw westerwood. ‘De apotheker is hier geweest.’
‘Wat heeft hij gezegd?’
‘Dat zij de scharlakenkoorts heeft. Hij is niet zonder vrees, dat de andere kinderen ook besmet zullen worden.’
‘Dat verhoede de Hemel!’ riep de Dominé uit. ‘De twee meisjes moeten een bed op den grond hebben in de woonkamer. Het zal haar slechts eene kleine kans geven, om het gevaar te ontgaan; maar het is het eenige, wat wij doen kunnen. Ik moet nu lucia eens gaan zien.’
De ouders gingen naar het bed van hun kind. Daar lag de zieke, hijgende van de heete koorts. Haar gelaat was misvormd door de roode vlekken. Zij hief hare oogen op naar haren vader en hare moeder, maar bijna zonder eenig

{==593==} {>>pagina-aanduiding<<}
teeken van herkenning. Zulk een schouwspel moest bedroevend zijn geweest voor ieder ouderenpaar; maar hoe oneindig werd het leed verzwaard, nu het menschen trof, zoo slecht voorzien van middelen, om het te verligten!
‘Wij hebben meer behoefte, dan ooit,’ zeide westerwood met eene gesmoorde stem, ‘om sterkte af te bidden. De rampen stapelen boven ons hoofd opeen.’
‘Gij hebt dus slecht nieuws van de rectorij?’ zeide zijne vrouw.
‘Mijn bezoek heeft weinig goeds uitgewerkt,’ hernam hij op ontwijkenden toon.
‘Gij moet mij alles zoo aanstonds vertellen,’ hervatte zij; ‘maar vooraf moet ik lucia haar drankje ingeven.’
Nadat dit met eenige moeite gelukt was, zette het treurige echtpaar zich te zamen bij het bedje neder, en de Predikant verhaalde aan zijne vrouw den uitslag van zijn gesprek met den rector. Toen hij ophield, ging constance met den uitroep: ‘Gij wordt flaauw, godfried, omdat gij nog niets gegeten hebt!’ naar beneden en keerde spoedig met eenige verkwikking terug.
‘Ik zeg nog eens,’ zeide zij bijna fluisterend, maar toch met nadruk, ‘Doctor bruiner, schoon een' geestelijke, is geen Christen. Eet, godfried, eet!’ voegde zij er bij, ziende, dat haar echtgenoot zijn bord ter zijde schoof, nadat hij er slechts een mondvol van gebruikt had. ‘Gij moet uw best doen om te eten. Gij weet, wij moeten onze krachten bijeenhouden, zoo goed wij kunnen; want wij hebben veel te lijden. Maar misschien zijt gij, na uwe vermoeijende wandeling, te dorstig, om te eten. Hier hebt gij een glas bier; drink dat uit, liefste godfried, het zal u verkwikken.’
De arme man! hij had verkwikking noodig. De dronk deed hem goed, en, na nog iets van de vastere spijze te hebben gebruikt, vroeg hij, of zijne vrouw zich de onverwachte ziekte van lucia kon verklaren.
‘Ja,’ hernam zij; ‘zij is nu twaalf jaren oud, en ik vrees somtijds, dat zij onze ontberingen merkt, en zich ongelukkig gevoelt. Zij moet reeds eenigen tijd niet wel zijn geweest, schoon wij het niet hebben gemerkt. Het is eene bittere vermeerdering van onze ellende, dat zij de natuurlijke vrolijkheid uit het hart van een kind verbant.’
‘Ja, wel bitter!’ zeide haar echtgenoot. ‘Gij gelooft

{==594==} {>>pagina-aanduiding<<}
dus, dat ons arm kind mede van verdriet is ziek geworden, constance?’
Jufvrouw westerwood zweeg; maar zij drukte de hand van haren echtgenoot, terwijl de tranen langs haar gezigt liepen. En zoo zaten zij in doodsche stilte bij elkander, die alleen werd afgebroken door het zwakke steunen der kleine lijderes.
‘Verlies den moed niet, mijne constance!’ zeide eindelijk de Predikant. ‘Houd u verzekerd, dat God ons helpen zal. Hij alleen kan het. Laten wij onze harten tot Hem opheffen. In de stilte van deze ziekekamer hoor ik de roepstemme onzes Heeren: “Komt tot mij, gij allen, die vermoeid en belast zijt, en ik zal u ruste geven.” Daarnaar luisterende, hoe kan ik mismoedig zijn? Kniel, constance, laat ons bidden!’

Gezegend is het gebed! Het gebed blijft ons over, wanneer al het andere ons begeeft! Het vertroost den kleinmoedige en beurt den nedergeslagene van harte op. Als het niet enkel van de lippen komt, daalt het weder in de harten neder en schenkt nieuw leven. Gezegend is het gebed!
Onze Predikant en zijne vrouw gevoelden deszelfs heiligen invloed en waren gesterkt, toen zij van hunne knieën opstonden. Zelfs het zieke kind scheen rustiger.
‘Ik wil nu heengaan,’ zeide westerwood, ‘en onze wereldsche zaken in orde brengen. Geef mij de rekeningen, constance. Ik zal ze schielijk afdoen.’
De goede man ging zijne boodschappen verrigten, betaalde zijne schulden, en keerde naar zijne bedroefde echtgenoote terug met ééne guinje in den zak. Met deze som moest hij aan de behoeften der ziekte voldoen en zich aanschaffen, wat niet op krediet was te krijgen. Bij zijne tehuiskomst wachtte hem een nieuw onheil. Ook bij zijne beide andere kinderen hadden zich de sporen der ziekte vertoond. Daarop was hij evenwel eenigzins voorbereid; geen woord van ongeduld ontsnapte hem. Hij gevoelde nog de kracht des gebeds en was sterk in zijn vertrouwen op den Heer.
‘Zij zullen te zamen in ons bed liggen, constance,’ zeide hij. ‘Dan hebben wij ze alle drie op dezelfde verdieping, en gij en ik zullen opblijven en te zamen haar oppas-
{==595==} {>>pagina-aanduiding<<}
sen. Als wij slaap noodig hebben, zullen wij beurt om beurt waken. Maar slapende of wakende, laat ons altijd vertrouwen op de goedertierenheid der Voorzienigheid.’
‘Het is eene zware beproeving voor ons, godfried,’ hernam Jufvrouw westerwood; ‘in allen gevalle, ik ben onderworpen. De Alwijze weet beter, dan wij, wat goed voor ons is.’
Constance bragt nu de beide meisjes te bed, en schoon zij alles miste, wat men in tijden van ziekte noodig heeft, zoo beijverde zij zich toch, om het lijden van hare kinderen zoo veel mogelijk te verzachten. Hare bekrompene woning was een hospitaal geworden; maar er ontbrak alles, wat daar gevorderd zou worden. De alleen overgeblevene guinje intusschen gaf nog eenige hoop; in langen tijd had zij niet over zulk eene som kunnen beschikken. Zoo lang zij strekte, zou zij ten dienste van de zieke kinderen worden besteed.
De apotheker werd weder ontboden, en zijne bevinding was minder gunstig, dan vroeger. Het was noodig, dat de ziekekamer van eenige benoodigdheden wierd voorzien. Jufvrouw westerwood begaf zich op weg, om een en ander te koopen, en kwam daarmede beladen terug.
‘Zie, godfried,’ zeide zij, ‘hier is wat sago, een weinig vruchten, wat bessengelei en andere dingen, die onze zieken zullen noodig hebben. Ik heb acht schellingen besteed, godfried, waarvan een gedeelte heeft gestrekt om deze pint wijn te koopen. Ik moest toch iets hebben voor u, als gij 's nachts moet waken.’
‘Altijd denkt gij aan mij, lieve constance,’ zeide de Predikant met een' zucht, ‘en nooit aan u zelve.’
‘Nu, nu,’ hernam zij, ‘ik zal er een weinig met u van nemen, als ik mij vermoeid mogt voelen.’
‘Goed, beste,’ antwoordde haar echtgenoot; ‘het zal ons de treurige nachten helpen korten.’
‘En nu,’ hervatte constance, ‘wil ik het overschot van het geld zorgvuldig opbergen; het mogt anders eens wegraken. Mijn zilver en goud zijn in verschillende zakken. Hier zijn de halve kroon en het zesstuiversstuk,’ ging zij voort, ‘en nu de halve guinje in mijnen anderen zak.’
Zij was er niet! Zij haalde alles te voorschijn en zocht het naauwkeurig na. Geen geldstuk was er te vinden. Zij keerde daarop haren zak om, en ontdekte, dat de zoom ge-
{==596==} {>>pagina-aanduiding<<}
deeltelijk losgetornd was. De halve guinje moest er zijn doorgevallen.
‘Wee mij, wee mij!’ riep zij uit, op eenen stoel nederzinkende. ‘Ik heb het grootste gedeelte van onzen schat verloren. Wat zal er van ons worden? Wat zullen wij doen?’
‘Laat ons geduldig blijven,’ antwoordde de Predikant. ‘Wat? Zullen wij onze ellende vergrooten door te klagen over datgene, wat een ongeluk is? Neen, laat ons niet murmureren; onze hemelsche Vader is overal, is ook met ons. Doe uzelve geene verwijtingen, constance! Wij hebben geen kwaad gedaan; laat ons geduldig zijn!’
Het schemerlicht viel, en de predikant en zijne vrouw waakten ieder in eene ziekekamer. Dat de nachten in dat jaargetijde kort waren, was ook daarom gelukkig voor hen, omdat de kinderen omstreeks middernacht erger werden. Zij woelden in hare bedden en steunden en spraken ijlende, onzamenhangende woorden. Droevig, droevig is het, vooral des nachts, naar het koortsig ijlen der zieken te luisteren! En welk eene groote verligting was het voor de wakende oppassers, toen het morgenlicht door de vensters schemerde, zelfs ofschoon het licht hun eene vreeselijke verandering toonde in het gelaat der jeugdige lijderessen. Nu ging de zon op, en Jufvrouw westerwood maakte eenig ontbijt klaar, opdat zij en haar echtgenoot zich althans eenigzins mogten sterken voor de bezwaren van den komenden dag.
‘De kinderen zijn erger, constance,’ zeide de Heer westerwood. ‘Wanneer komt de apotheker?’
‘In den voormiddag,’ hernam zij. ‘Ik denk, dat wij van avond het ergste zullen weten.’
‘Zoo spoedig?’
‘Ja. Ik meen, godfried, dat wij dan zullen weten, wat wij te verwachten hebben.’
‘Wees ons genadig!’ bad haar echtgenoot, de oogen ten hemel opheffende.
Toen de geneeskundige zijne patiënten zag, zette hij een onheilspellend gelaat, ontweek regtstreeksche antwoorden op de gedane vragen, sprak van eene verandering van medicijnen, en drong aan op de noodzakelijkheid van onafgebrokene oplettendheid. De dag verliep treurig. De kleine zieken kwamen niet tot rust. De roode vlekken werden vuriger en vuriger, en zij dreigden onder de ziekte te bezwijken. Jufvrouw westerwood was onvermoeid in hare op-
{==597==} {>>pagina-aanduiding<<}
passing en liet zich door hare droefheid niet overmeesteren. Eene regte moeder! Daar lagen hare kinderen, al hare kinderen, aan den rand van den afgrond! Een hartverscheurend vooruitzigt! Maar, hoe zij ook door vrees mogt geslingerd worden, zij bedwong hare aandoeningen, en besloot, tot het uiterste vol te houden. Met het zachtste geduld kwam zij de ziekelijke ongedurigheid en eigenzinnigheid te gemoet en wist zij de medicijnen toe te dienen; met menig goedgemeend bedrog, met vleijerijen en zelfs met vrolijke woorden poogde zij het lijden en de woelingen van haar kroost te verzachten en te bedaren. Van de eene kamer ging zij naar de andere met zoete woorden en teeder dienstbetoon. Eene regte moeder!
De zon ging onder, en andermaal betrokken onze predikant en zijne vrouw hunne wederzijdsche posten. Zware wolken maakten de lucht drukkend en verkeerden het schemerlicht van eenen Julijnacht in volslagene duisternis. Westerwood was in de kamer van zijne oudste dochter. Van tijd tot tijd zag hij naar haar bij het flaauwe licht van eene nachtlamp; maar onophoudelijk lag zij nog te woelen, en, als hij haar gelaat aanraakte, stond het als in brand. Hij had haar door vleijen overgehaald om eenen zuren drank in te nemen, en zette zich toen neder en deed zijn best om eenige bladzijden te lezen. Zijne ziel was echter verre van zijn boek, en de poging zelve, om zich in te spannen, maakte hem slaperig. De arme man! Het was de tweede nacht, dat hij niet sliep, en hij had daarenboven op een der beide voormiddagen tweeëntwintig mijlen geloopen zonder eten of drinken. Eindelijk vielen zijne oogleden toe, en zijn hoofd zonk op het boek.
Nu was het hem, alsof het vertrek met een helder, zacht, maar doordringend licht werd overstroomd. Terwijl hij verbaasd opzag, vloog het venster open, en in de opening verscheen een Engel, die in de lucht zweefde. Eene glorie omgaf den hemelschen bode, van welke het licht afstraalde, dat het vertrek vervulde.

En de Engel had twee kransen in de hand, 
Van roos en lelie zaamgestrengeld. 

De droomende voelde iedere zenuw trillen, terwijl de hemelsche verschijning in het vertrek zweefde. Hij viel er voor op de knieën; en nu, met eenen glimlach, een' he-
{==598==} {>>pagina-aanduiding<<}
melschen glimlach van onuitsprekelijke beminnelijkheid en zuiverheid, gelijk er nimmer speelde om de lippen van eenig sterfelijk wezen, plaatste de heerlijke verschijning den rozenkrans voor hem; toen, zwevende boven het leger van het kind, raakte zij deszelfs voorhoofd aan met den koelen leliekrans; en zie, het scheen den vader, alsof de roode gloed verdween. Daarop hoorde hij eenen zachten toon als uit de sferen, en te midden van die muzijk verdween de Engel.
Op dat oogenblik werd de deur der kamer geopend, en constance verscheen. Het geluid van hare voetstappen deed hem het hoofd opheffen. Nog niet volkomen wakker en nog onder den invloed van zijnen droom, viel hij voor zijne vrouw op de knieën en stamelde eenige onzamenhangende woorden.
‘Godfried,’ zeide zij, ‘gij zijt in slaap gevallen, en gij droomt nog. Waarom knielt gij voor mij?’
Met een' diepen zucht antwoordde haar echtgenoot: ‘Ik vrees, dat ik op mijn' post geslapen heb. Wees niet boos op mij, constance!’
‘Mijn arme, uitgeputte man!’ zeide zij. ‘Boos? Hoe kondt gij u zulk een woord laten ontvallen? Luister naar mij, godfried! Ik kom u goede tijding brengen. Onze twee kinderen zijn beter, stellig beter. Laat mij eens naar lucia zien.’
Zij ging naar het bedje en wenkte haren echtgenoot. ‘Zie,’ zeide constance, ‘zij slaapt rustig en die akelige kleur begint te verdwijnen. Zij is behouden. God zij geloofd!’
En tranen kwamen der onverwachte vreugde verligting aanbrengen.
‘O constance,’ riep de predikant, ‘ik heb eenen zaligen droom gedroomd, en terwijl ik sliep eene heerlijke verschijning gezien! Zeker, het was een voorheduidsel van de verligting van ons leed. Laat ons God danken!’
Liefelijk waren de woorden hunner lofverheffing, na hun angstig gebed van weinige uren vroeger. - Doch de beproevingen van het waardige echtpaar waren nog niet geeindigd.

‘Gij hebt eenen schoonen droom gehad, liefste godfried,’ zeide Jufvrouw westerwood, nadat haar man haar dien had

{==599==} {>>pagina-aanduiding<<}
medegedeeld, ‘en het heeft tot uw hart van vrede gesproken. Maar uwe oogen zijn nog bezwaard. Gij zijt nog onder de zware hand des slaaps. Het ontbijt zal spoedig gereed zijn; en als gij u wat verkwikt hebt, dan moet gij u wat ter ruste leggen, na uwe geweldige vermoeijenissen naar ligchaam en ziel.’
‘Maar gij, constance, moet ook rust behoeven.’
‘Ik heb niet zoo geloopen als gij, godfried, en kan het dus wel ophouden tot dat gij u wat versterkt hebt. De kinderen slapen nu rustig. Hoe gelukkig zal ik mij gevoelen, terwijl ik over haren slaap de wacht houd!’ Zoo sprekende maakte zij het ontbijt gereed, tot hetwelk zij met haren echtgenoot aanzat, verlost van hare ergste vrees.
Toen het sobere maal afgeloopen was, strekte westerwood, toegevende aan den aandrang van zijne vrouw, zich op eene matras uit, die zij op den grond van de woonkamer had gespreid. Een diepe slaap kwam over hem, waaruit hij niet vóór het middaguur ontwaakte. Toen hij naar boven ging, werd hij verblijd door de tijding, dat het gevaar bij de kleine zieken geweken was, en dat het goed met haar ging; en hij drong er daarna bij constance op aan, dat zij nu ook wat zou gaan rusten. ‘Gij zoo wel, als ik, zult dan voor den volgenden nacht verkwikt zijn,’ zeide hij.
‘Voordat ik dan ga slapen,’ antwoordde zij, haren echtgenoot eenen brief overhandigende, ‘moogt gij dezen brief weleens inzien. Misschien wordt gij geroepen tot dezen of genen pligt.’
‘Wanneer is die brief gekomen?’ vroeg de predikant.
‘Tien minuten geleden.’
‘Kendet gij den brenger ook?’
‘Neen, het leek wel een knecht uit een logement.’
Westerwood opende den brief en las het volgende:

Uit het witte Paard, 15 Julij 1777.

Eerwaarde Heer! Ofschoon een vreemdeling voor u, heb ik de vrijheid genomen, om u te verzoeken, dat gij zoo spoedig mogelijk, om eene dringende zaak, mij met uwe tegenwoordigheid wilt vereeren; eene zaak, die voor mij van het grootste belang is. Indien ik niet verkeerd ben ingelicht, dan zijt gij de man niet, om een doof oor te leenen aan een verzoek om raad of andere hulp. Is dat

{==600==} {>>pagina-aanduiding<<}
waar, laat mij u dan ootmoedig smeeken, om mij te komen zien. Ik ben

Eerwaarde Heer!

Uw gehoorzame Dienaar
julius augustus greville.

‘Een zonderlinge brief, constance,’ zeide de Dominé, ‘en eene hoogdravende onderteekening! Wat zou er meê bedoeld worden? Hij spreekt van raad of andere hulp. Zoo hij door andere hulp geld meent, dan heeft hij eene ongelukkige keuze gedaan, door zich tot mij te vervoegen. In allen gevalle het is mijn pligt, om naar hem toe te gaan. Ik zal niet lang wegblijven, en als ik terugkom, lieve vrouw, moet gij gaan slapen.’
Met deze woorden verliet westerwood het huis en ging naar de herberg op den heuvel, die in den brief werd aangeduid. Toen hij vroeg naar eenen heer, die greville heette, wees de waard met een' verachtelijken lach op eene deur, die, door den predikant geopend zijnde, hem in een klein vertrek van lage verdieping bragt, behangen met platen van de vier jaargetijden, bont gekleurd en vernist in plaats van met glas gedekt. Aan eene ronde tafel, waarop eene ledige bierkan stond, zat Mijnheer julius augustus greville. Opstaande, toen de eerwaarde westerwood binnentrad, reikte hij hem eenen stoel en verzocht hem plaats te nemen.
Mijnheer greville was een zonderling personaadje. Zijne paruik, van een oudmodisch fatsoen, was met zorg gekruld, maar scheen grootelijks gebrek te hebben aan poeder. Zijn geborduurd vest kon wel aan zijnen grootvader toebehoord hebben. Zijn rok was ook eerwaardig genoeg, om twee geslachten te hebben aanschouwd, en zijne zijden kousen, van een geelachtig wit, droegen blijkbare sporen van handigheid in ontelbare stoppen. Het geheele voorkomen van Mijnheer greville was dat van eenen saletpronker van vroegere dagen, behalve dat hij jong, knap en krachtig van persoon was.
‘Ik heb de vrijheid genomen, om u te verzoeken bij mij te komen,’ zeide hij, ‘omdat gij, zelf een fatsoenlijk man, u zult kunnen verplaatsen in de moeijelijke ongelegenheid, waarin ik mij bevind. Sta mij toe mijne smart te betuigen,

{==601==} {>>pagina-aanduiding<<}
dat ik, ofschoon in eene herberg, niet in de gelegenheid ben, om u een glas wijn aan te bieden, na uwe wandeling.’
‘Ik heb geene verkwikking van noode,’ hernam westerwood. ‘Gij zult wel zoo goed zijn, om mij zonder omwegen te zeggen, waarom gij mij hebt laten roepen; want ik beb mijne woning op een' ongelegen tijd verlaten.’
‘Waarlijk? Dat spijt mij,’ zeide Mijnheer greville. ‘Misschien bezig, om eene preek te schrijven voor den volgenden zondag?’
‘Dat niet,’ antwoordde de predikant; ‘er is droefheid in mijn huis.’
Greville zag zijnen bezoeker strak aan. ‘Toch niets van veel belang, hoop ik?’ zeide hij.
‘Het ergste is, hoop ik, voorbij,’ hernam westerwood. ‘Al mijne kinderen zijn gevaarlijk ziek geweest; maar ik hoop en geloof, dat het gevaar geweken is. Mijne vrouw, die geheel alleen met de zieken is, zal mij missen. Wees dus zoo goed en openbaar mij uw verlangen.’
‘Wel, om dan de zaak kort af te doen, ik wenschte uwe geldelijke ondersteuning in te roepen. Wacht, val mij niet in de rede, hoor mij ten einde toe! Ik ben een fatsoenlijk man, gelijk ik reeds te kennen gaf en zoo als gij misschien reeds uit mijnen naam hebt opgemaakt, welke dezelfde is als die van de Graven van warwick, den koningmakenden warwick, weet gij? Er is niets gewoner, dan het verval van familiën in de jongere takken. Laat mij u den modus operandi verklaren.’
‘Neem die moeite niet,’ hernam westerwood. ‘Bepaal u bij de tegenwoordige zaak.’
‘Nu dan, Mijnheer, gij ziet mij hier - een' greville, veroordeeld tot het ellendige beroep van een rondreizenden komediant, en verlegen om uwe hulp. Laatstleden Mei is te Londen een schitterend tooneelstuk opgevoerd, getiteld de School des Lasters. Het heeft zoo veel opgang gemaakt, dat men het ook in de provinciën wil spelen, en onder anderen ook te Taunton. Gij hebt, vermoed ik, wel over dat stuk hooren spreken?’
‘Nimmer,’ hernam westerwood; ‘menschen van mijn beroep zijn doorgaans niet zeer te huis in dergelijke zaken.’
‘Dat is jammer,’ antwoordde de tooneelspeler. ‘Vergun mij dan u te zeggen, dat een van de karakters in dit stuk een knappe jonge losbol is, een doorbrenger, maar een

{==602==} {>>pagina-aanduiding<<}
goedhartige knaap, een kerel, die zoo zeer gelijkt naar uwen onderdanigen dienaar, dat de Directeur van Taunton mij verzocht heeft die rol te spelen. Maar daar is een leelijke kink in de kabel. Het is noodig, dat charles surface (het karakter, dat ik bedoel) volkomen à la mode gekleed is. De groote smith speelt die rol met eene paruik. En om nu niet te zeggen, dat ik mijne geheele garderobe aan mijn lijf draag, zoo is er één ding, dat mij geweldig hindert - de ellendige toestand van mijne paruik.’
Hoe knorrig onze Dominé ook zijn mogt, dat men op zulk een oogenblik met hem beuzelde, kon hij toch moeijelijk een' glimlach onderdrukken over de zonderlingheid van den man, en hij antwoordde dus goedhartig: ‘Over zulk een punt, Mijnheer, moest gij eerder een' paruikmaker dan een geestelijke raadplegen.’
‘Volstrekt niet,’ zeide greville. ‘Ik heb eerbied voor predikanten. Hun beroep leert hen liefde en algemeene goedwilligheid. Zij zijn altijd vrienden in den nood. De armen van alle klassen zien tot hen op.’ Onze Dominé zuchtte ongemerkt. ‘Daarom,’ ging de komediant voort, ‘ben ik overtuigd, dat gij, zoo gij kunt, mij eene kleinigheid zult geven voor mijne paruik. Spaar mij, bid ik u, de vernedering van mijn eigen haar te moeten dragen op de planken van den schouwburg te Taunton, hetgeen ik, hoe onnatuurlijk zoo iets ook moge schijnen, waarlijk zal moeten doen, zoo gij mijn verzoek afslaat. Wat is een man zonder eene fluweelen broek? heeft eens iemand gevraagd, en wat zal ik zijn in charles surface zonder eene goed gepoederde paruik?’
‘Waarlijk, Mijnheer,’ hervatte westerwood, zijn geduld een weinig verliezende, ‘gij hadt naar een ander moeten zenden, dan naar een' armen Dominé. Ik zelf ben in behoeftige omstandigheden. Al wilde ik, ik bezit de middelen niet, om u te helpen. Sta mij toe u vaarwel te zeggen.’
‘Wacht!’ riep de tooneelspeler. ‘Zoo gij mij geen voorschot kunt doen voor mijne paruik, of,’ voegde hij er bij, ‘om mij een gebruikt paar witte zijden kousen aan te schaffen, dan zult gij mij toch misschien uit menschlievendheid de vrijheid bezorgen, opdat ik mijn geluk elders beproeve.’
‘De vrijheid!’ herhaalde Dominé westerwood.
‘Ja, Mijnheer; gij moet weten, die vervloekte lomperd

{==603==} {>>pagina-aanduiding<<}
van een' waard - verschoon mij, dat ik zulk eene uitdrukking in uwe tegenwoordigheid bezig - houdt mij in zijn ellendig kot gevangen, omdat ik eene kleine som voor bier niet kan betalen. Als hij mij nog langer gevangen houdt, dan gaan mijne vooruitzigten verloren met betrekking tot deze rol, waarin ik denk uit te munten, en ik zal een week salaris missen, dat, als het geheel betaald wordt, tien schellingen zal beloopen. Ik heb eene vrouw, Mijnheer,’ voegde hij er met eenige aandoening bij.
‘Hoeveel moet de waard hebben?’ vroeg Dominé westerwood, getroffen door 's mans verlegenheid.
‘Zeven en een' halven stuiver, Mijnheer. Ik schaam mij het te moeten zeggen.’
‘Daaraan zou ik u kunnen helpen.’
‘Grooten dank, Mijnheer, grooten dank! Ik wist, dat ik eindelijk den regten geestelijke zou vinden.’
‘Wat meent gij?’ vroeg westerwood.
‘Wel, een uur geleden wendde ik mij tot een ander heer van uw beroep, met het verzoek om zeven en een halve stuiver voor den waard. De man, aan wien ik het vroeg, was een dik man met witte haren, zekere Doctor bruiner.’
‘Gij moet u vergissen,’ zeide de predikant. ‘Doctor bruiner woont hier elf mijlen vandaan.’
‘Vergeef mij,’ hervatte greville; ‘ik heb den waard verscheidene malen zijnen naam hooren noemen. De Doctor hield hier met zijn rijtuig stil, om eenen anderen geestelijke op te nemen, met wien hij naar het vlek zelf is gereden.’
‘Mijn plaatsvervanger!’ dacht westerwood met een' zucht. Hij vroeg vervolgens, hoe Doctor bruiner zijn verzoek had beantwoord.
‘Vraag mij dat niet, mijn waarde Heer!’ hernam greville. ‘Gij hebt zonder twijfel wel eens gehoord, dat wij ongelukkige komedianten onder elkander onze woorden niet op een goudschaal wegen, dat wij van tijd tot tijd wel eens rhetorische spreekwijzen gebruiken, die meer krachtig dan betamelijk zijn; maar al de staaltjes van uitvaren, die ik ooit heb gehoord, waren niets in vergelijking van die, welke de eerwaarde Doctor bruiner mij naar het hoofd smeet, toen ik hem om die kleinigheid verzocht!’ Westerwood zette een ongeloovig gezigt. ‘Het is waar, op mijne eer!’ zeide de tooneelspeler.
‘Ik moet u thans verlaten,’ zeide de predikant. ‘Ik heb

{==604==} {>>pagina-aanduiding<<}
over zeer, zeer weinig gelds te beschikken; maar ik heb medelijden met uwen toestand. De arme zal den arme bijspringen. Hier hebt gij genoeg, om u uit uwen tegenwoordigen nood te redden.’ En hij gaf hem een schelling.
‘Ik zal ze laten wisselen,’ zeide greville opstaande.
‘Volstrekt niet,’ viel de predikant hem in de rede. ‘Gij zult het overschot wel noodig hebben op reis. Neem dit geld, en God zegene u! Vaarwel!’

Na meer dan een uur afwezig te zijn geweest, keerde de Heer westerwood naar huis terug, waar zijne vrouw hem vroeg, waarom hij weggeroepen was.
‘Vóór alle dingen, constance,’ zeide hij, ‘zeg mij, hoe het met de kinderen gaat.’
‘Nog altijd goed,’ hernam zijne vrouw. ‘En nu, vertel mij alles van dien heer met den grooten naam.’
‘Wel, mijn beste, die Mijnheer julius augustus greville maakt aanspraak op eene verwijderde bloedverwantschap met de familie Warwick.’
Jufvrouw westerwood trilde, bij het hooren hiervan, van eene zekere onbestemde hoop. De predikant bemerkte hare opwellende aandoening, en haastte zich, om die tegen te gaan. ‘Ondanks deze aanspraak,’ zeide hij, ‘is de arme man slechts een rondreizende komediant.’
‘Waarom zond hij dan om u, godfried?’
‘Om geldelijken onderstand te verzoeken. Hij praatte op eene zonderlinge wijze, en sprak van zijn tooneelspelen zoo origineel, dat zijn gesprek mij ondanks mij zelven vermaakte.’
‘Ja, maar daarom alleen kon hij u toch niet hebben laten roepen,’ zeide Jufvrouw westerwood.
‘Neen, hij was in bittere verlegenheid,’ was het antwoord. ‘De waard hield hem letterlijk gevangen, omdat hij geen zeven en een halve stuiver kon betalen voor het bier, dat hij had besteld, en dat oponthoud dreigde hem zeer te benadeelen.’
‘Wat deedt gij, godfried?’
‘Ik betaalde zijne rekening met een schelling, en gafhem het overschietende op reis mede.’
‘Eere zij uw hart!’ riep constance uit.’ ‘Laat ons te midden van ons eigen lijden het leed van anderen niet vergeten.

{==605==} {>>pagina-aanduiding<<}
Deze arme man had geen krediet, zoo als wij, godfried! Nu wij onze schulden van het laatste halfjaar hebben betaald, kunnen wij het noodige weder krijgen zonder kontant geld. Ik verheug mij zeer, dat gij iemand geholpen hebt, die geen' enkelen vriend moet gehad hebben.’
‘Hij heeft mij intusschen iets gezegd, dat mij verontrust,’ ging westerwood voort. ‘Doctor bruiner is in het vlek met een' nieuwen predikant.’
‘Hoe wist de tooneelspeler dat?’ vroeg constance.
‘Doordien hij, toen de doctor aan de herberg had stilgehouden, waar de predikant hem wachtte, hem om eene kleine gift gevraagd had, en, volgens zijn verhaal, danig door hem was uitgescholden. Ik vertrouw, dat Doctor bruiner woord zal houden met betrekking tot het volgend halfjaar.’
‘Ik zie, dat gij aan zijn woord gelooft,’ zeide Jufvrouw westerwood. ‘Wat mij betreft, het spijt mij, dat ik het zeggen moet, ik vertrouw weinig op zijne beloften, vooral daar er geene getuigen bij waren.’
‘Laten wij hem niet voorbarig oordeelen,’ hernam de Dominé. ‘Kan onze vrees ons niet ligt ijdele spooksels doen zien?’
‘Misschien. Evenwel, onze ellende liet hem koel. Ik wil hem niet beschuldigen, maar ik ben toch niet gerust.’
Het overige van den dag ging in angstigen twijfel voorbij. Hadden de echtgenooten geweten, wat velen in het vlek op dat pas wisten, twijfel ware door zekerheid vervangen. Het berigt van den komediant was waar. Doctor bruiner was met zijnen nieuwen vicaris gekomen, en had hem bij verschillende dorpelingen gebragt met de aankondiging, dat hij met een paar weken de dienst zou waarnemen. Hij had besloten zich zoo spoedig mogelijk te ontdoen van den Heer westerwood, wiens voorbeeldig leven hem een verwijt was, en wiens welsprekendheid hem in de schaduw stelde.
Een druppel van troost was in den beker van onzen Dominé gebleven. Zijne kinderen herstelden. ‘Zij zullen morgen een uurtje opzitten,’ zeide Jufvrouw westerwood na een paar dagen. En de volgende dag werd met eenig genoegen te gemoet gezien ten gevolge van dit vooruitzigt. Kort na het ontbijt ging Jufvrouw westerwood uit, om hare inkoopen te doen; maar haar wachtten nieuwe kwellingen. Zij keerde mismoedig, wanhopend terug. Het plan

{==606==} {>>pagina-aanduiding<<}
van Doctor bruiner, om den vicaris door eenen anderen te doen vervangen, was algemeen bekend, en de winkeliers waren op hun voordeel bedacht; want ofschoon het geheele vlek het preken van Dominé westerwood bewonderde, zoo was men toch blijde, dat er een ander zou komen, die eene kostschool zou houden, en dus van zelf meer geld zou verteren, dan zijn voorganger.
‘O godfried!’ riep constance uit, toen zij haren echtgenoot zag, ‘wij zijn verloren! Ons krediet is weg. Onze kinderen en wij zelve zijn verlaten, en wij moeten van honger omkomen. Er blijft ons niets anders over.’
‘Welke nieuwe ramp heeft ons getroffen? Zeg het mij!’ zeide Dominé westerwood. ‘Is het mogelijk, dat Doctor bruiner zijnen nieuwen vicaris reeds heeft aangesteld?’
‘Ik vrees het,’ antwoordde constance. ‘De winkeliers weigeren allen ons het noodige te verschaffen. De bakker, schoon wij hem eergisteren nog betaalden, deed eerst zijn best om mij te beleedigen, en toen hij bemerkte, dat ik mij door zijne ruwheid niet liet krenken, weigerde hij in ronde woorden meer brood te zenden. De slager was beleefder, maar het kwam op hetzelfde uit. Even zoo betuigde de kruidenier zijne spijt, dat hij ons niet meer helpen kon. Wat zullen wij doen? Wij hebben geen geld. Mijne arme kinderen!’
Onze Dominé was van ontsteltenis en schrik geheel verbijsterd. Maar nog deed zijn vertrouwen op de menschen hem twijfelen aan de trouwbreuk van Doctor bruiner. ‘Ik kan niet gelooven,’ zeide hij, ‘hoe ellendig wij ook zijn, en hoezeer wij daardoor tot zonderlinge vermoedens worden gebragt, dat de rector daar de hand in heeft.’
‘Hij, en geen ander,’ hernam constance. ‘Ik heb dien man doorzien, toen gij u nog verbeelddet, dat hij eerlijk en opregt was. Maar ik moet mijn best doen. Er zijn nog wat kliekjes van ons maal van gisteren en een stuk brood. Met behulp van mijne kookkunst kan ik er nog een middagmaal van maken. Mijne meisjes zullen van daag eten,’ voegde zij er zenuwachtig bij.
Westerwood wist geen' troost meer te geven. Hij zat zwijgend neder. Terwijl zijne vrouw in de keuken bezig was, werd er een brief van Doctor bruiner gebragt. Het was eene bevestiging van het gevreesde. De rector betuigde, dat het hem zeer speet, dat hij genoodzaakt was, om ontijdig

{==607==} {>>pagina-aanduiding<<}
den Heer westerwood te doen vervangen; maar hij verklaarde hem, dat het onvermijdelijk was, om zich van de dienst des nieuwen vicaris te verzekeren. Intusschen, de Heer westerwood kon altijd rekenen op zijne bereidvaardigheid, om hem voort te helpen.
Zoo was dan alles voorbij. Waarheen zou onze Dominé zich wenden? Welke maatregelen zou hij nemen? Het was zaturdag; den volgenden dag zou hij nog eens voor zijne gemeente prediken, hoe ondankbaar zij ook was. Maar het zou eene preek zijn voor de gelegenheid, eene afscheidspreek. Hij ging met dit oogmerk naar zijne woon- en studeerkamer, en koos, na eenig nadenken, tot tekst Matth. VIII:20: De vossen hebben holen en de vogelen des hemels hebben nesten; maar de Zoon des menschen heeft niet, waar hij het hoofd kan nederleggen. Aan deze woorden van den Zaligmaker knoopte hij eene toespraak, die onder tranen werd geschreven. Hij toonde, dat, zoo de Verlosser en overste Leidsman onzes geloofs zulk eene betuiging moest afleggen, menschen althans verpligt waren, zijn geduld en zijne lijdzaamheid na te volgen, hoe moeijelijk dat ook zijn mogt. Hij sprak over het nut der tegenspoeden, en vervolgens weidde hij met verrukking uit over de heerlijke uitzigten van den opregten Christen. ‘O,’ riep hij uit, terwijl hij zijne preek weglegde, ‘welk eene wereld zou het zijn, indien de lessen van christus wierden gevolgd! Maar helaas, de naam alleen van Christen wordt gezocht, terwijl men vermetel tegen de beginselen van het Christendom handelt. Ondersteun mij, Gij Trooster der bedroefden! Leen een welgevallig oor aan mijne smeekingen, en versterk mij, dat ik met moed de ellende der armoede verdrage!’
Hij ging hierop naar de kamer, waar zijne bleeke kinderen voor het bed opzaten. Weldra verscheen constance en dischte een maal op, dat wel sober was, maar door middel van onschuldige kunstjes en huishoudelijke geheimen nog eenige vertooning maakte.
‘Kom, ga zitten, godfried,’ zeide zij. ‘Hier heb ik een proefje voor ons allen.’
‘Ik dank u, mijn beste,’ hernam haar echtgenoot; ‘bedien de kinderen en u zelve. Ik ben niet wel en heb geen' honger.’
Constance begreep hem. Zij wist, dat hij niet wilde eten, opdat zij en de kinderen den karigen voorraad met

{==608==} {>>pagina-aanduiding<<}
elkander zouden deelen. Hare overredingen bleven vruchteloos. ‘Eet, lieve kinderen, eet!’ zeide hij, zijne dochtertjes kussende. ‘Uw vader voelt zich niet wel.’
De kinderen zagen hem met hare magere gezigtjes en ingezonkene oogjes aan. Dat was te veel voor hem. Hij voelde, dat hij zijne tranen niet kon bedwingen, stond op en verliet het vertrek. Mejufvrouw westerwood had veel moeite om bedaard te blijven. Zij plaatste de spijze voor de herstellende patiëntjes, die, hoe jong zij ook waren, gevoelden, dat iedere mondvol, die zij aten, schier eene berooving was van haren vader en hare moeder.
‘En van waar en hoe,’ dacht constance, ‘zal ik nu het volgende maal krijgen?’

(Het vervolg en slot hierna.)

Een bezoek bij Lafontaine.

(Volgens ernst ortlepp.)

Toen ik in het jaar 1827 het groote, onder spontini's bestuur te Halle gehouden muzijkfeest bijwoonde, kreeg ik den inval, om den, in zijnen tijd zoo zeer beminden en alstoen in die stad wonenden romanschrijver lafontaine te bezoeken. Had het persoonlijk voorkomen van goethe eerst onlangs te voren eenen ontzagwekkenden, ja overweldigenden indruk op mij gemaakt; had ik in zijne geestkracht den eeuwig jong blijvenden grijsaard, in zijne statige en grootsche houding den Olympischen jupiter met eerbiedige verbazing aangestaard, zoo vond ik in lafontaine op zijn hoogst eene soort van rederijken nestor. Zijn uiterlijke was in geenen deele geschikt, om bij mij die verlegenheid te doen ontstaan, met welke men, vooral in jongere jaren, eenen beroemden letterkundige of geleerde nadert. Ik zag hem, even als goethe, gekleed in een' zwarten frak en broek van dezelfde kleur; maar welk een onderscheid tusschen deze beiden! Bij goethe was gewaad en linnen uiterst fijn en wit; bij lafontaine versleten, veronachtzaamd, ja - meer dan enkel veronachtzaamd. Eenen inzonderheid onaangenamen indruk maakte de in zijnen baard klevende snuif, die ook den langen jabot van het hemd deels bedekte, deels bruin gekleurd had. Naar het mij toescheen, was er

{==609==} {>>pagina-aanduiding<<}
bij hem verband tusschen den uitwendigen en den inwendigen mensch. In zijn geheele wezen en in zijne gesprekken vertoonde zich een zeker laissez-aller; hij praatte gaarne en sprong van den hak op den tak. Hierbij vond ik hem echter vrij van alle auteurs-trotschheid, in menig punt zijner wijze van zien origineel, en in zijne uitdrukkingen overhellende naar het paradoxe.
Zijn geliefkoosd onderwerp was de Grieksche taal, die hij vóór eenige jaren pas, bijna van de eerste beginselen af aan, begonnen was te leeren, eenig en alleen met oogmerk om een' commentarius over aeschylus te schrijven. Wat toch in de wereld niet al gebeuren kan! Misschien levert ons spindler in zijnen ouderdom nog eene uitgave van pindarus. - Uit mijn gesprek met lafontaine is mij niets bijzonders in het geheugen gebleven, behalve de navolgende kwinkslag. Hij zeide mij namelijk, dat hij zich thans geheel in de studie der Grieksche partikelen verdiept had; waarom men hem dan ook, in den eigenlijken zin des woords, een' partikulier kon noemen!

Werkdadig onderwijs in de leer der deugd.

Een Fransch departementaal dagblad, le Courrier de l'Eure, verhaalt het volgende, door een' ooggetuige aan den schrijver medegedeelde voorval: Toen ik den 14den October l.l., omstreeks den middag, te voet van Louviers naar Gaillon wandelde, trad ik, om een weinig uit te rusten, in een klein boschje, aan het benedeneind van het dal gelegen, dat aldaar door de beide hellingen der hoogten gevormd wordt. Kort daarop zag ik een' priester al lezende komen aangaan, en digt achter hem eenen slecht gekleeden man van een verdacht voorkomen volgen. Toen beiden in de diepte van het dal aangekomen waren, riep de laatste, op den priester indringende, plotseling uit: ‘Uw geld of uw leven!’ - ‘Noch het een noch het ander,’ gaf, zonder zich te ontzetten, de priester ten antwoord; ‘gij hebt u tot den verkeerden man gewend, vriend!’ Deze woorden waren nog niet geheel uitgesproken, of beiden waren ook reeds handgemeen en de aanvaller lag op den grond, waar hij zich vruchteloos uit de forsche vuist des priesters poogde los te wringen. Eindelijk smeekte hij om genade. ‘Sta op,’

{==610==} {>>pagina-aanduiding<<}
zeî toen de waardige dienaar Gods, terwijl hij hem de hand daartoe reikte; ‘hebben ongeluk en armoede u tot deze gewelddadigheid gedreven, zoo neem deze beurs met de 22 francs, welke zij bevat, en word een braaf mensch. Vergeet niet wie ik ben en hoe ik mij wreek: ik ben de pastoor van Gaillon.’ Met deze woorden wandelde de waardige man verder.

De gelukkige vergissing.

Een Wurtembergsch blad, de Ulmer Schnellpost, verhaalde, in het begin van October des vorigen jaars, de volgende aneedote: ‘Onze geliefde Koning, van Interlachen teruggekeerd, kwam, op de reis van Friedrichshafen naar Ulm, door een dorp, waar hem de schoolmeester en deszelfs landelijke discipelen met een door hemzelven opgesteld en in muzijk gezet lied begroetten. Het lied beviel den Koning, en hij vroeg den schoolmeester om den tekst er van; waarop de daardoor niet weinig gestreelde opsteller, in de overmaat zijner vreugde er niet op lettende, of hij den Koning ook wel inderdaad de bewoordingen van het lied overhandigde, een papier uit zijnen rokzak trok en het den Vorst overgaf. De Koning stak het bij zich en vervolgde zijne reis. De schoolmeester van zijnen kant keerde verrukt naar huis, en verhaalde zijne vrouw, welke eere hem te beurt gevallen was. Ondertusschen, bij het wegbergen van den zondagsrok, steekt de vrouw toevallig de hand in den zak, vindt een papier, dat zij er uithaalt, en, o schrik! het is de tekst, dien de man zich zoo verheugde den Koning overhandigd te hebben: in plaats van het lied had de Koning - eene onbetaalde f 42 groote kleêrmakersrekening! De schoolmeesterswoning, die nog een oogenblik te voren van gejuich weêrgalmde, was thans een tooneel van angst en wanhoop. Die nootlottige snijdersrekening! Als nu de Koning dit ontdekt! - Deze toestand duurde ettelijke dagen, tot dat de oppergezaghebber van het dorp eene assignatie op de bijzondere chatouille des Konings ontving, om daarmede de kleêrmakersrekening van den schoolmeester te betalen. De Koning, te Stutgard aangekomen, had het lied, dat hem zoo wèl bevallen was, nog eens willen lezen, en, in plaats daarvan, de snijdersrekening gevonden. Nu weêrgalmde het

{==611==} {>>pagina-aanduiding<<}
schoolmeestershuis op nieuw van vreugde, en zoo lang hij leeft zal de bewoner 's Konings mildheid prijzen.

Het Krankzinnigenhuis te Crichton.

De Directeur van het Krankzinnigenhuis te Crichton, in Schotland, Dr. waughan, doet aldaar een weekblad uitgeven, hetgeen hij opgerigt heeft, om aan die geestkranken, welke door hunne genotene opvoeding aan zulk eenen arbeid deel nemen kunnen, eene voor hen gepaste bezigheid te verschaffen. Het opstellen, zetten, corrigeren, en wat er verder aan het blad te verrigten is, wordt onder zijne leiding door de krankzinnigen zelve bezorgd. Het blad voert ten titel: de Nieuwe Maan, en het eerste nommer daarvan is reeds in het licht verschenen. Behalve verscheidene dichtstukjes en een aantal kleine artikelen, behelst het eene inderdaad opmerkenswaardige verhandeling over den invloed, dien het voorbeeld der ouders op de kinderen oefent. Dr. waughan verzekert, dat deze nieuwe bezigheid reeds zeer heilzaam op sommigen der zieken gewerkt heeft. De geldelijke voordeelen, die uit de uitgave van het blad ontspruiten kunnen, zijn bestemd om tot ondersteuning der armen in het krankzinnigenhuis te Crichton te dienen.

Vraag ter beslissing voor regtsgeleerden.

Voor de geregtshoven van Salisbury, in Engeland, is thans (Maart 1845) eene zonderlinge regtsvraag aanhangig. Zekere henry white, die in het jaar 1844 door eenen smokkelaar vermoord werd, heeft een testament in vier dichtregels nagelaten, van welke het volgende min of meer als overzetting gelden kan:

O Mariannetje, mijn lief, mijn leven! 
Mijn vrouwtje, teer en fijn! 
Wat het geluk uw' man ook heeft gegeven, 
Mag na mijn dood het uwe zijn. 

De collaterale verwanten van den overledene willen de wettigheid van dit testament betwisten, ‘wijl verzen niet ernstig gemeend kunnen zijn, of ten minste een testament op

{==612==} {>>pagina-aanduiding<<}
rijm krankzinnigheid bij den testateur doet onderstellen.’ Eene waarschuwing ter behartiging van Dichters van professie, voor zoo verre deze klasse in de maatschappij iets na te laten hebbe!

Iets uit het gebied der muzijk.

De toonschaal: ut, re, mi, fa, sol, la, si, aan welke de laatste lettergreep eerst naderhand bijgevoegd is, werd door den Italiaanschen Benedictijner monnik guido aretius in de elfde eeuw uit het volgende oude kerkgezang genomen, waarin de heilige johannes, als beschermer der zangers, tot bijstand tegen de heeschheid aangeroepen wordt.

Ut queant laxis 
Resonare fibris 
Mira gestorum 
Famuli tuorum, 
Solve pollutis 
Labiis reatum, 
 
Sancte joannes! 
Opdat uwe dienaren 
Met onbelemmerde borst 
Uwe groote daden 
Bezingen mogen, 
O zoo neem weg de schuld 
Van de ontreinigde lippen, 
 
Heilige johannes! 


Ruime gift tot een goed oogmerk.

Niet zeer vleijend voor den Advocatenstand in Ierland is de volgende anecdote: Te Dublin was een Advocaat in zoo armoedige omstandigheden gestorven, dat zijne ambtgenooten, tot vinding der begrafeniskosten, eene schellings-inschrijving openden. Nadat de meeste Juristen voor hunne bijdragen geteekend hadden, kwam de inzamelaar ook bij een' der regters, toler geheeten, naderhand Lord Opperregter norbury, en vroeg hem, of hij niet ook eenen schelling wilde bijdragen. ‘Eenen schelling!’ riep toler; ‘niet meer dan eenen schelling, om eenen Advocaat te begraven! Neen, mijn vriend, hier hebt gij een guinje (21 schellingen). Ga nu en laat er eenëntwintig begraven!’


{==613==} {>>pagina-aanduiding<<}

Mengelwerk.

Brief van den heer Böttcher, te Imsen, in Hanover, aan de Nederlandsche Vereeniging tot Afschaffing van Sterken Drank.

Verleden jaar deelde de Nederlandsche Vereeniging tot Afschaffing van Sterken Drank eenig berigt aangaande hare oprigting en hare pogingen mede aan den Heer böttcher, te Imsen, in Hanover, een' der eerste en ijverigste voorstanders der onthoudingszaak, aan wiens onvermoeide pogingen deze hare opkomst en bloei in Duitschland verschuldigd is. De Vereeniging ontving, in September van dat jaar, op haar schrijven een allerbelangrijkst antwoord, hetgeen haar overwaardig toeschijnt, om aan een grooter publiek, dan alleen aan hare Correspondenten, bekend gemaakt te worden; te welken einde zij het aan de Redactie der Vaderl. Letteroef. aanbiedt. Reeds eerder ware dit geschied, zoo niet de welvoegelijkheid had gevorderd, dezen brief, vóór deszelfs openbaarmaking, vooraf aan de Algemeene Vergadering der Vereeniging, onlangs gehouden, mede te deelen. Hij is, getrouwelijk uit het Duitsch vertaald, van dezen inhoud:

Waarde Strijdgenooten! Hartelijk geliefde Bondsbroeders!

Ik heb uwen brief met de bijlagen in orde ontvangen, en zeg ul. voor beiden mijnen meest verpligten dank. Met groote vreugde heb ik uit het mij toegezondene gezien, dat ook in Holland regtschapene brave mannen zijn opgestaan, die, gedreven door hartelijke broederliefde, den strijd begonnen hebben tegen het ligchaam- en zielverdervende algemeene gebruik van den brandewijn! (*) Ook wij Duit-
{==614==} {>>pagina-aanduiding<<}
schers staan nu reeds sedert 1837 onder de matigheidsbanieren, en wat wij in Gods naam hebben aangevangen, daartoe heeft God nu ook zijnen bijstand en rijken zegen geschonken. Wij zijn nog wel steeds omringd door tegenstanders van alle soort; wij hebben nog wel aanhoudend te kampen en te strijden; maar onder den strijd groeit zigtbaar ons leger. Boven verwachting groot zijn onze uitkomsten, en wij kunnen God niet genoeg danken, dat Hij zich door onze woorden zoo magtig toont. Bepaaldelijk is het mijn geboorteland, het koningrijk Hanover, hetwelk met zijne gelukkige uitkomsten alle andere Duitsche landen verre is vooruitgesneld en hetwelk de meeste Vereenigingen en de meeste medeleden telt. Van de kleinere Duitsche Staten staat Oldenburg bovenaan, welks edele Groothertog een ware vader en vriend van zijn volk, en een opregte bevorderaar van onze groote, hartverheugende zaak is. Maar ook in Pruisen, in Waldeck, in Nassau, in Hessen, in Hamburg en Bremen, in Holstein en Sleeswijk, in Brunswijk bestaan en bloeijen Vereenigingen, en ijverige, regtschapene mannen staan ook dáár aan het hoofd, en bidden en roepen hunne medeburgers toe: ‘drinkt geenen brandewijn.’ - Het aantal der
Duitsche mij bekende Vereenigingen bedraagt 650, met meer dan 60000 leden, onder welke echter slechts de volwassene manspersonen begrepen zijn. Daar de leden bij ons den pligt op zich nemen, ook aan hunne vrouwen en kinderen het genot van den brandewijn niet te vergunnen, zoo kan men, de familieleden medegerekend, het driedubbele, namelijk 180000 inwoners (*) rekenen, die, door de Vereenigingen in Duitschland, aan den brandewijn onttrokken zijn. Behalve dezen bestaat er nog een groot aantal, hetwelk, zonder zich aan eene Vereeniging aan te sluiten, in de stilte zich den brandewijn ontzegt, daartoe opgewekt door de leeringen en vermaningen der Vereenigingen. Ja zelfs diegenen, welke nog met drinken voortgaan, kunnen de

{==615==} {>>pagina-aanduiding<<}
magt der waarheid niet wederstaan, en terwijl zij, met het brandewijnglas voor zich, over ons lagchen en spotten, verminderen zij toch hun vroeger quantum, en drinken, in plaats van ¼ maat slechts ⅛, in plaats van een groot glas slechts een klein, of komen zeldzamer beschonken te huis, zoodat zij, ondanks hun smalen en schimpen op de Vereenigingen, zich echter aan den invloed van dezelve niet onttrekken kunnen.
Zoodanige gelukkige wijzigingen en veranderingen zult ook gijl. in uw Vaderland te weeg brengen, indien gij slechts met volharding voortgaat. Want gijl. zult gewis niet met meer zwarigheden en moeijelijkheden, ongeloof en vooroordeel te strijden hebben, dan wij in Duitschland. Ja nog altijd, hoewel sedert zeven jaren de heerlijkste vruchten zich vertoond hebben, ontbreekt het hier niet aan tegenstanders en vijanden, zoowel in steden als dorpen, bij aanzienlijken en geringen, want een slokje heeft voor velen eene sterk bindende kracht, en de winst der slijters, herbergiers en branders is bij den brandewijn te groot, dan dat dezen - en hun getal is nog legio, vooral daar hunne bloedverwanten en makkers (Sipschaft) het met hen houden - aanstonds in onze menschlievende bemoeijingen zouden treden, te meer, daar wij hun geene geldelijke vergoeding aanbieden, maar hen slechts op de wet der broederliefde wijzen kunnen, welke onze Zaligmaker ons heeft gegeven.
Wordt echter niet moede, gelijk ook wij niet moede werden! De gelederen der afschaffers worden hier in Duitschland steeds gevulder, en die der drinkers steeds zwakker! Bij het begin meende men alhier, het ware volstrekt onmogelijk, dat men zonder brandewijn, den last en de hitte van den dag dragen, en zonder hem leven kon; hij was noodzakelijk. Toen dit dwaalbegrip door het voorbeeld van hen, die afstand deden, vernietigd was, beweerde men: de brandewijn was toch ten minste voedend en versterkend. Nadat ook deze valsche tegenwerping wederlegd was, zeide men; het was toch raadzaam om hem te behouden. En zoo verviel het eene voorwendsel

{==616==} {>>pagina-aanduiding<<}
na het andere; het eene vooroordeel na het andere verdween, en thans, nu 60000 volwassenen zonder brandewijn gelukkig en tevreden zijn, en nu even goed als vroeger hun werk verrigten, thans weet men volstrekt niets meer, wat eigenlijk steek houdt, bij te brengen, en de begeerten naar genot en gewin zijn thans bijna de eenige steunsels, die den brandewijn schragen.
Als ik het getal der Duitsche medeleden op 60000 begroot, zoo zijn daaronder nog niet begrepen de duizenden, die binnen kort in Opper-Silezië tot de onthouding zijn overgegaan; aldaar is de bevolking door eenen rondtrekkenden matigheidsapostel, den Pater stephan, bij duizenden tot onze zaak toegetreden. De geestelijkheid aldaar, alsmede de fabrikanten, ondersteunen zijne bemoeijingen met ijver, en er zouden dezen zomer reeds 200,000 door hem gewonnen zijn. Dit alles is eerst onlangs geschied, en ik heb daarover nog geene speciale berigten, waarom ik dit resultaat in mijne lijst nog niet heb opgenomen. Geheele gemeenten traden aldaar toe en deden afstand van den brandewijn; eene groote menigte branderijen heeft hare schadelijke werkzaamheid moeten opgeven, en de politieke couranten, wier redacteurs anders meest tegen de zaak zijn, zijn vol berigten en verhalen uit Opper-Silezië, en weten niet genoeg mede te deelen van de gelukkige veranderingen, welke aldaar bij het volk zijn daargesteld, sedert hetzelve afstand deed van den brandewijn en de grondbeginselen der matigheid aannam.
Ook in ons land is de Kapellaan seling uit Osnabrück, die laatstleden zomer naar Londen reisde en aldaar vader matthew bezocht, als reizende matigheidsprediker opgetreden. Nadat hij eerst in het Vorstendom Osnabrück met uitnemend goed gevolg gepredikt had, werd hij van de centraal-Vereeniging te Oldenburg derwaarts uitgenoodigd, waar hij meer dan 20,000 leden aangenomen heeft. Thans is hij werkzaam in het Hertogdom Meppen, dus nabij de Hollandsche grenzen. Vandaar zal hij naar het Graafschap Lingen trekken, en alsdan naar het Vorstendom Hildes-
{==617==} {>>pagina-aanduiding<<}
heim, in hetwelk ik woon. Hij predikt overal, met uitmuntend gevolg, doch slechts dáár, waarheen hij uitnoodigingen van de plaatselijke geestelijkheid ontvangt.
Ik merk nog op, dat gijl. vooral op uwe hoede moet zijn, dat de zaak der matigheid geene partijzaak worde. Wij moeten alle partijen in onzen kring trekken, hetzij men Roomsch of Protestantsch, hetzij men liberaal of aristokratisch moge wezen. De brandewijn is aller vijand en de vader van vele zonden en onnoemelijke ellende; - daarom moeten ook allen zich tegen hem wapenen. Die nog van zijnen invloed vrij en tevens een menschenvriend is, moet mede optreden ten strijde tegen hem, en zijne verderfelijke heerschappij zoeken te vernietigen.
Dit gelukt echter slechts door Vereenigingen. Dezelve zijn een dierbaar geschenk der Voorzienigheid; - zonder Vereenigingen bereikt men nooit zijn doel. Duitschland levert hiervan het duidelijkste bewijs; want reeds sedert 150 jaren verschenen in Duitschland wetten en besluiten der Regering tegen de onmatigheid; de geestelijken predikten van alle kansels en de onderwijzers vermaanden in alle scholen tot matiging in het genot; maar niets hielp; het brandewijndrinken, als ook de onmatigheid, nam steeds toe, en de eindelijke uitkomst was niet te berekenen. In het begin dezer eeuw, namelijk in het jaar 1800, rekende men in ons Koningrijk slechts 2 kwartieren (*) per hoofd [jaarlijks], en in 1837, toen de zaak der matigheid aanving, reeds 18 à 20 kwartieren per hoofd, van den zuigeling af tot aan den grijsaard! Daarbij was de consumptie altijd nog klimmende, en jaarlijks bragt de belasting op den brandewijn al meer en meer op. Spoedig zouden wij daarheen gekomen zijn, waar men in Zweden was, alwaar men reeds 40 à 45 kwartieren per hoofd rekende.
Sedert nu echter in 1837 de Vereenigingen zijn opgetreden en het ondubbelzinnige grondbeginsel der onthouding hebben vastgesteld, sedert zij door leer en voorbeeld hebben bewezen, dat men regt goed zonder brandewijn kon arbeiden en tevreden zijn, sedert is de consumptie

{==618==} {>>pagina-aanduiding<<}
verminderd, en is met name in Oldenburg en in het Koningrijk Hanover, waar de Vereenigingen reeds den grootsten invloed oefenen, nog aanhoudend dalende. De belasting op den brandewijn klom tot het jaar 1837 in het Koningrijk Hanover steeds hooger, en had reeds de ontzettende hoogte van 554,000 Rthr. bereikt. Sedert is dezelve jaarlijks regelmatig gedaald, en levert thans slechts nog 390,000 Rthr. op, zijnde aldus meer dan 160,000 Rthr. verminderd. En nooit was 's lands kas gevulder, nooit waren onze finantiën in eenen beteren toestand dan thans; want de overige belastingen, bepaaldelijk die op het personeel en op de patenten, brengen jaarlijks meer op, omdat velen, die vroeger door den brandewijn er onder geraakt waren, thans weder belastingen betalen en hun beroep uitoefenen en van onnutte burgers, nuttige arbeiders, van behoeftige huisvaders thans degelijke en gegoede mannen geworden zijn. Ook de misdaden verminderen; want men rekent, dat in Duitschland meer dan de helft aller misdaden, ¾ der armoede, ⅘ der ongelukken en bijna de helft der ziekten, door den brandewijn ontstaan. Waar dus de brandewijn verbannen wordt, daar houden gemelde gevolgen op, en derzelver plaats wordt door vrede, eendragt, orde, werkzaamheid, welvaart, gezondheid en godsvruoht vervangen; vooral daar het niet slechts de huisgezinnen der 5000 dronkaards zijn, die door de Vereenigingen in Duitschland reeds verbeterd zijn, maar omdat het dagelijksche, zoogenaamd matig drinken, veel verderfelijker is voor de beurs en voor de bestendige gezondheid, en ongelijk veel meer aangetroffen wordt, dan het slechts zeldzaam voorkomende onmatig drinken, welk laatste buitendien toch ook uit het matige drinken ontstaat. Ons streven is derhalve niet slechts gerigt op de bekeering der dronkaards, (hoewel ons dezen ook welkom zijn, zoo
zij aan hunne beloften getrouw blijven), maar wij werken hoofdzakelijk daarop, dat de gewoonte, het gebruik, de mode van het brandewijndrinken in het algemeen moge ophouden, want dit is de eerste bron, waaruit al het overige voortvloeit.

{==619==} {>>pagina-aanduiding<<}

Nu moge God ul. in uwe Vereeniging zegenen, opdat gij kracht, lust en volharding moogt hebben, om het reddingswerk der broederliefde uit te voeren! Wordt slechts niet moede in dezen zwaren strijd, de zegen blijft niet achter. Verbreidt vooral vele leerzame schriften, want alleen door leer en overtuiging zullen wij de betere toekomst aanbrengen, en door het voorbeeld van eigene onthouding. Tracht het daarheen te brengen, dat in ieder huisgezin, behalve den Bijbel en het Gezangboek, ook nog een Matigheidsgeschrift voorhanden zij. Roept alle Christenen, alle vrienden van het vaderland op, dat zij u de behulpzame hand reiken. Hebt vertrouwen op de Regering en derzelver Vertegenwoordigers; - deze kunnen niet anders dan ons streven ondersteunen, daar het geluk, de kracht, de welvaart van het volk dáárvan afhangt, of onze grondbeginselen algemeen worden aangenomen of niet; want hoe vele verschillende oorzaken en bronnen er ook wezen mogen, uit welke ziekelijkheid, lediggang, armoede en misdaden voortvloeijen, zoo is echter van deze onderscheidene bronnen die van het brandewijndrinken de mildste en overvloedigste. Gijl. zult dit duidelijk aangewezen vinden in mijn werk ‘de Patriot,’ hetwelk vooral voor beschaafden en meer aanzienlijken is ingerigt en bij dezen groote sensatie verwekt heeft. Men heeft zelfs reeds beweerd, dat alle overige oorzaken en bronnen van menschelijke ellende te zamen genomen niet zoo veel onheil zouden voortbrengen als het brandewijndrinken alleen, en volgens het onderzoek, hetwelk het Parlement in Engeland en ik in Duitschland gedaan heb, is dit ook de waarheid. Ondertusschen, om niet van overdrijving te worden beschuldigd, neem ik tegenwoordig altijd het mindere aan. Gijl. moest mede dit beginsel in uwe schriften volgen. Het door den brandewijn veroorzaakte ongeluk is immers reeds zoo groot en
ontzettend, dat het nog altijd onze verwachting overtreft; want tot nu toe waren onze oogen nog door vooroordeelen verblind, en konden wij ons niet voorstellen, hoe veel schade door den brandewijn in de huisgezinnen en gemeenten, in den Staat en de Kerk aangeregt wordt.

{==620==} {>>pagina-aanduiding<<}

Gijl. moest ook beginnen Afschaffingscouranten uit te geven; deze toch zijn een levendig werkend middel, om licht over ons onderwerp te verspreiden. Wenschelijk ware het, dat in iedere gemeente uit hare kas eene Matigheidscourant bezoldigd, en deze aan de burgerlijke en geestelijke hoofden der gemeenten medegedeeld werd. In Duitschland zien reeds acht zoodanige couranten het licht, van welke ik eenige hiernevens zend; ook eene lijst van de nieuwste schriften en eenige exemplaren van dezelve.
En nu beveel ik ul. Gode! Ik reik ul. in den naam van de 60,000 afschaffingsbroeders (*) de hand, en bid ul. mij van tijd tot tijd berigten omtrent den toestand der afschaffingszaak in Holland te doen toekomen. Door mij worden dezelve aan alle Duitsche Vereenigingen bekend, en met hartelijke bondsbroederlijke liefde gelezen. Ik heb ook uwe laatste berigten reeds door de couranten bekend gemaakt. Tevens heb ik aan de Vereeniging tegen het brandewijndrinken in Hamburg geschreven, dat zij met ul. in correspondentie trede en hare courant ul. toezende. Deze Vereeniging is in vele opzigten de werkzaamste in Duitschland, en telt omtrent 2400 leden. De talrijkste in Duitschland is in Osnabrück met omstreeks 3000 medeleden.
God helpe ul., dat ook gij zoo ver moogt komen. Deze dag zal ook verschijnen. Menigeen, die heden nog met de afschaffingszaak lacht en spot, is na eenigen tijd alreeds haar ijverigste vriend. Zoo zal het ook bij ul. wezen. Wordt slechts niet moede; laat het aan leerzame volksschriften niet ontbreken; weest steeds werkzaam met liefde en geduld, niet vergetende dat immers wij mede eenmaal door dezelfde vooroordeelen bevangen waren.
Ongaarne scheide ik van ul. Ten slotte merk ik slechts nog aan, dat, wanneer gij mij schrijft, gij toch s.v.p. steeds de Duitsche taal moogt bezigen, en, behalve uwen brief, mede een berigt in die taal daarbij voegen, om-
{==621==} {>>pagina-aanduiding<<}
dat ik de Hollandsche taal niet volkomen magtig ben.
Groet ook alle Besturen en Correspondenten uwer Vereeniging, benevens uwe medeleden.
Met bondsbroederlijke liefde

Uw Vriend en Strijdgenoot,
(get.) böttcher, Pastor,
President van de Duitsche Afschaffingsvereenigingen.

De Mongolen. Door Bayle St. John.

(Vervolg en slot van bl. 588.)

Zonder aan autochthonen te gelooven, houd ik het er toch voor, dat de mensch in zekeren zin het schepsel is van de heuvelen, de valleijen, de meren, rivieren, winden, den storm en den zonneschijn van zijn geboorteland. Deze alle hebben deel aan de vorming van zijn karakter. In dezen zin alleen versta ik het, dat het Tartaarsche ras zijnen oorsprong neemt uit de Altaï-bergketen. Daar was de wieg van deszelfs toekomstige eigenaardigheid. Nieuwe kenmerken voegden zich trapsgewijs daarbij in de streken, werwaarts de onderscheidene afdeelingen verhuisden. Niet het minst opmerkelijke voorbeeld is dat van de Mongolen. Hun tegenwoordig vaderland bestaat uit de helling en den top van eene uitgestrekte verhevenheid in de opperylakte van Middel-Azië, in heuvelen en dalen verdeeld, en doorsneden van eenige weinige groote rivieren en talrijke kleine stroomen. Het loopt uit op de groote woestijn Kobi of Shamo, zoo als de Chinezen haar noemen, een van de woestste en treurigste streken der aarde, van nog onbekende uitgebreidheid en van onbepaalde grenzen, schoon sommige gedeelten meer dan eens zijn onderzocht en beschreven. Op sommige plaatsen is de oppervlakte golvende, gelijk hier en daar in de prairies van Amerika; elders is zij ruw, met steilten en diepten, terwijl men er veelvuldige vlakten vindt, met gras bedekt. De heuvels zijn door-
{==622==} {>>pagina-aanduiding<<}
gaans begroeid met donkere budurguna, die naar jong eikenhout gelijkt, en worden bevolkt door zulk een verbazend aantal muizen, dat de pooten der paarden bij iederen stap in hare gaten inzinken. Tot de gedurig wederkeerende trekken van een Mongoolsch landschap behooren de zoutmeren, met hunne witte omkorsting en hunnen sierlijken rand van dun riet. Vele van deze meren vindt men in de uitgestrekte zee van zand en steen, die zich ten noorden
van de Tsakhars uitbreidt. Doch wij moeten Mongolië niet enkel van de ongunstigste zijde beschouwen. In vele streken is het hoogst vruchtbaar, vooral nabij den Grooten Muur, waar men het klimaat met dat van Duitschland heeft vergeleken. De oevers van de Boro, de Sharo, de Iro en andere groote rivieren in het noorden des lands zijn rijk aan weidegrond, en hier en daar vindt men land bij uitstek geschikt tot bebouwing. Op zeker punt van de woestijn Kobi is eene verhevenheid, die, op eenen afstand gezien, naar een bosch gelijkt. Bij het naderen evenwel ziet men een zonderling spel der natuur. Hier ziet men een verbazend groot altaar, daar een sarkophaag, nu een hoogen toren, dan den bouwval van een huis met eenen steenen vloer. De rotssteen, een ontbonden graniet, ligt hier in groote hoopen van drie tot negen duim dik; op sommige plaatsen groeit de Robinia pygmaea in overvloed op de oppervlakte; andere planten vindt men er niet, en de grond is zandig. De Mongolen verzekeren, dat veel zeilsteen op deze plaats wordt gevonden; en zoo men er met een geweer nabij komt, wordt het sterk aangetrokken. In Mont Darkan zegt men, dat het aanbeeld van genghis-kan wordt bewaard, gemaakt uit het bijzondere metaal, buryn genaamd, dat de eigenschappen van het koper en het ijzer bezit en te gelijk hard en buigzaam is.
Eene van de bijzonderheden van een Mongoolsch landschap is, dat bijna iedere uitstekende hoogte bekroond is met een obo of altaar, bestaande uit eenen hoop steenen, een hoop aarde of zand of een houten gesticht, doorgaans van aanmerkelijke grootte. Deze altaren worden met veel plegtigheden opgerigt, onder de leiding van eenen Lama,

{==623==} {>>pagina-aanduiding<<}
en zij worden gedurig bezocht, om er te bidden of gaven te brengen. Ieder voorbijganger stijgt van zijn paard, plaatst zich ten zuiden van de obo, met zijn gelaat naar het noorden, buigt zich onderscheidene malen en rijdt, na zijn gebed gedaan en zijne gave nedergelegd te hebben, weder heen, wel tevreden over de volbrenging van zijnen pligt. Bossen paardenhaar zijn de meest gewone gaven en doelen op het behoud van de herderlijke schatten der Nomaden. Soortgelijke plegtigheden hebben met een gelijk doel plaats onder de Yakouten bij de aanbidding van den Geest der Wouden.
Het klimaat van Mongolië is over het algemeen koud; doch in sommige plaatsen en op zekere tijden is de hitte geweldig. Kiakhta ligt 2400 voet boven de oppervlakte der zee, derhalve hooger, dan al de steden van het Hartzgebergte en de Zwitsersche Alpen; en van die plaats tot aan Urga stijgt men onophoudelijk.
Het is bekend, dat Mongolië staatkundig verdeeld is in verscheidene vorstendommen, die alle de oppermagt van den Keizer van China erkennen. Het is hier de plaats niet, om in bijzonderheden te treden ten aanzien van de schikkingen ter regeling van het bestuur; ik kan enkel zeggen, dat zij zoodanig zijn, dat zij de volledige onderwerping der Mongolen verzekeren, en dat zelfs de Chinezen gevoelen, dat hun Groote Muur thans overtollig is. Voordat Mongolië bij het rijk was gevoegd, scheen deze verbazende fortificatie altijd in eenen staat van beleg; zoo talrijk waren de soldaten, die er langs heen en weder liepen. Nu loopt hij verlaten langs de valleijen en over de bergen, als een spoorweg, die begonnen is zonder genoegzaam kapitaal, om in werking te worden gebragt.
De Lama-godsdienst is een der voornaamste middelen, om het volk in teugel te houden. Haar natuurlijke invloed maakt hare belijders zacht en welwillend; maar daarenboven zijn de priesters geheel onder de magt van den Keizer van het Hemelsche Rijk, die zelfs de inspiratie van den Kootooktoo of opperpriester van Mongolië bestuurt.
Er is één punt in de geschiedenis der aloude beschaving

{==624==} {>>pagina-aanduiding<<}
van Mongolië, hetwelk eenige opmerking verdient. Tegen het einde der middeleeuwen was Europa vol van verhalen van groote steden in dit gedeelte der wereld, waarvan de voornaamste was Karakorum. Doch nieuwere aardrijkskundigen ontkennen, dat deze steden immer hebben bestaan, althans niet met die grootheid en luister, welke daaraan worden toegeschreven. Maltebrun zegt, dat er geen ruïnen zijn, die van de oude pracht van Karakorum getuigen, en dat de Mongolen nooit talrijk of rijk genoeg geweest zijn, om eigenlijke steden te bouwen. Doch zelfs in de woeste steppen van Kobi komen overblijfselen voor van vroegere bouwkunst en pracht; op één punt hebben zij aan dé helling van eenen berg eene uitgestrektheid van twee wersten. Zij zijn alle van steen; de puinhoopen van tempels, altaren en andere gebouwen van grooten omvang, vertoonen zich overal, bedekt met gras en mos; somtijds zijn de grondslagen alleen van graniet, het gebouw zelf van gebakken steen. Klei, met steengruis gemengd, werd als kalk gebruikt; de klei is vergaan, het steengruis alleen is overig. Sommige gebouwen zijn rond en versierd met lijstwerk; en de tempels zijn ledige gewelfde nissen; stukken van eene groene steensoort bedekken de pleinen. Vier wersten verder vindt men soortgelijke, schoon minder uitgebreide overblijfselen; en graven, torens, alleen staande muren ziet men aan alle kanten. Er valt niet aan te twijfelen, of op deze plaats leefde eens eene talrijke bevolking; want hoogstwaarschijnlijk zijn alleen de voornaamste gebouwen overgebleven, daar de geringere van vergankelijker stof waren gemaakt. ‘Deze puinhoopen,’ zegt timkowski, ‘werden vroeger bewoond door eenen afstammeling van genghis-khan en strekken nu tot eene wijkplaats voor het vee.’ De
Mongolen bezoeken zelden de gedenkteekenen van hunne vorige magt en onafhankelijkheid. Het is ter naauwernood te begrijpen, hoe bory de st. vincent kan zeggen: Nulle part ils n'ont bâti des villes.
Zeker is het intusschen, dat de Mongolen in het algemeen eene bijzondere voorkeur betoonden voor tijdelijke

{==625==} {>>pagina-aanduiding<<}
verblijfplaatsen, daartoe verlokt door den aard van hunne steppen en de bezigheden, waaraan zij zich moeten toewijden, zoo wel als door hunne eigene neiging. Het geraamte van hunne tenten is doorgaans gemaakt van wilgetakken, terwijl de kruisbalken door kleine lederen riemen worden zaamverbonden. De daksparren zijn lange palen, die aan den top bijeenkomen en eene kleine opening laten voor den rook. De bedekking van dit latwerk bestaat des zomers uit ééne, des winters uit drie lagen vilt, uit wol en paardenhaar vervaardigd, dat men verkrijgt, door de manen der veulens in hun eerste jaar, en die van sommige paarden iedere lente af te snijden. De ware Mongoolsche naam van eene tent is gher, ofschoon de reizigers doorgaans de Siberische benamingen kibitka en yourt gebruiken. Als men de lage en enge deur binnentreedt, die altijd naar het zuiden uitziet, bespeurt men ter regterzijde digt bij den ingang de plaats, voor de vrouwen bestemd. Oude lieden zitten op karpetten van vilt, met figuren gewerkt; de rijken voeren deze weelde uit Perzië en Turkestan in. Tegenover den ingang is eene kleine tafel, waarop koperen afgodsbeeldjes en onderscheidene dingen voor de offeranden staan. Regtsaf staat eene houten bedstede, met vilt bedekt, links staan koffers, dozen enz. voor kleederen. Al de Mongolen zitten met de beenen kruiseling op den grond, zoodat zij geen stoelen of zetels behoeven. Hunne woningen zijn meestal zeer klein, ofschoon die der rijken in vergelijking ruim zijn. In sommige gevallen worden verscheidene tenten te zamen vereenigd, zoodat zij verschillende vertrekken van één huis gelijken. Deze ghers, gelijk zij zelve erkennen, zijn dikwijls niet in staat, om hen voor de koude te beschutten, zoodat de kleine kinderen meermalen geheel in bont en vellen gewikkeld zijn.
De kleeding der Mongolen in het algemeen bestaat gedurende den zomer uit een lang kleed van nankin, waaruit ook hunne hemden en onderkleederen zijn vervaardigd, of van gekleurde zijde en satijn, doorgaans donker blaauw. Hunne lakensche mantels zijn gewoonlijk zwart of rood met gele

{==626==} {>>pagina-aanduiding<<}
knoopsgaten. Een lederen gordel, met zilveren of koperen gespen vastgemaakt, dient, om een mes, vuursteen en staal te bergen. Hunne zijden mutsen zijn rond en gezoomd met zwart pluis; drie lange roode linten hangen er van achteren als sieraad aan en doen eene goede uitwerking, als zij in den wind golven en fladderen. Hunne dikgezoolde laarzen zijn van leder. Des winters beschermen zij zich tegen het gure weder door lange mantels van schaapsvellen, en mutsen met dezelfde stof gevoerd, of met het bont van sabels, vossen of marmotten. De vrouwen gaan in vele opzigten gekleed, als hare echtgenooten. De oude reizigers beweren, dat zij geen verschil konden zien. Doch tegenwoordig, zoo er al niet veel onderscheid is in vorm, zoo onderscheidt zich de vrouwelijke kleeding toch door meerdere rijkheid. De kleederen van de rijken zijn dikwijls van het schoonste blaauwe satijn, hare mutsen van sabel, hare zijden gordels met zilver doorweven en bezet met groote kornalijnen. Zelfs de zadels harer paarden zijn met deze kostbare steenen bedekt. Zij scheiden het haar in twee vlechten, die op de borst nederhangen en aan het einde versierd zijn met kleine stukjes zilver, koraal, paarlen en kostbare steenen van verschillende kleur. Koraal wordt zeer geschat in Mongolië en geldt eenen hoogen prijs.
De Mongoolsche teugel, zadel en het tuig zijn dikwijls met koper, zelden met zilver versierd. Boog en pijlen met een kort zwaard zijn de geliefkoosde wapenen, gelijk zij dit altijd bij herdersvolken zijn geweest. Wij mogen vooronderstellen, dat de gewoonte, die oudtijds in China heerschte, om een' boog en pijl voor de deur van het huis te hangen bij de geboorte van eenen zoon, een overblijfsel was van het herdersleven des volks. Musket en geweer worden enkel door jagers gebruikt; die kruid, hagel en lood uit China krijgen.
Melk vormt het voornaamste voedsel in Mongolië; zij wordt gedronken in haren natuurlijken staat of ook gegeten in den vorm van boter en kaas. Dit ligte voedsel verklaart misschien de vlugheid zoowel, als het gemis van spierkracht bij dit volk. Een Kozak is meer dan opgewassen

{==627==} {>>pagina-aanduiding<<}
tegen een' Mongool; maar de laatste, zelfs als hij den ouderdom van zestig jaren heeft bereikt, rijdt nog twee honderd wersten daags, zonder vermoeid te zijn. Des zomers drinken zij eene soort van brandewijn, uit de melk getrokken. Vleesch wordt zelden gegeten, en als dit geschiedt, geeft men de voorkeur aan schapenvleesch. Wild wordt niet aangeraakt dan bij dringenden nood, behalve de wilde geit en het wilde zwijn. De visch wordt door het bijgeloof beschermd. In hoogen nood eten zij het vleesch van kameelen, paarden en zelfs van dieren, die aan de eene of andere ziekte zijn gestorven. Water drinken zij zelden, daar steen-thee de geliefkoosde drank is. Deze maakt bijna altijd den inhoud uit van den ijzeren ketel, die boven het vuur van gedroogde mest hangt, en ieder reiziger, mits hij zijnen eigenen houten nap heeft, die somtijds met zilver is beslagen, mag binnentreden en zijnen dorst lesschen. Deze drank, satouran geheeten, wordt doorgaans smakelijk gemaakt met melk, boter en zout. Somtijds doet men er een weinig meel bij in olie gestoofd. Steenthee bestaat gewoonlijk uit de drooge, morsige en beschadigde theebladen en steelen, die in de Chinesche fabrijken worden ter zijde gelegd, en later in vormen geperst en in ovens gedroogd. De Chinezen zelve drinken het nooit. Maar de Mongolen, de Buriaten, de Kalmukken en de Siberiërs gebruiken het in groote hoeveelheden. Men zegt, dat de laatsten zelfs hun gestel daardoor verzwakken.
De kleine, vette buffels van Mongolië zijn doorgaans zwart, en hun vlokkig haar geeft hun een zonderling voorkomen. De schapen, die overvloed van melk geven, en over wier uitmuntend vleesch martini met de ingenomenheid van eenen kenner spreekt, zijn wit met lange zwarte ooren en zeer groote staarten, gelijk die, waarvan herodotus en aelianus gewagen. Zij behooren tot de tweede soort, door deze schrijvers opgenoemd, en zijn niet die, welke om de lengte van hunne staarten een klein wagentje noodig hadden, opdat die niet op den grond zouden slepen; hier is het kenmerkende vooral eene groote breedte.

{==628==} {>>pagina-aanduiding<<}
De Mongoolsche paarden zijn klein, maar sterk en vurig. Hun kop is bijzonder klein; hun hoef smal.
Indien eenig toeval dit volk van een der drie soorten van dieren mogt berooven, waarvan ik heb gesproken, dan zou er noodzakelijk eene groote verandering moeten plaats hebben in hunne levensmanier en zelfs in hun ligchamelijk gestel. De trapsgewijze uitroeijing van het rendier in Siberië gedurende de twee of drie laatste eeuwen, heeft vele veranderingen te weeg gebragt in de zeden en gewoonten van dat land, behalve dat zij het gebruik van honden heeft ingevoerd. Maar het verlies van den buffel, het schaap of het paard zou nog veel meer invloed hebben op het lot der Mongolen. Dat dit geene ongerijmde vooronderstelling is, toont het gelijksoortige voorbeeld van het rendier in het aangrenzende noordelijke land; en omstreeks vijfëntwintig jaren geleden werd de geheele steppe van Kobi door zulk eene sterfte onder het vee geteisterd, dat sommige eigenaars van vijfhonderd paarden er geen twintig over hadden, en andere, die er tweehonderd bezaten, maar vier behielden. Waarschijnlijk is het bij den eersten opslag wel niet, dat het paardenras in Mongolië zal worden uitgeroeid; maar de mogelijkheid bestaat, en over de gevolgen zou men gissingen kunnen maken.
Men heeft in Siberië opgemerkt, dat die stammem, welke hunne rendieren hebben verloren, merkelijk ontaard zijn en door hunne onderdanigheid en zwakheid van karakter een sterk kontrast vormen met den krijgshaften aard en het fiere gedrag van gelukkiger stammen. Ik twijfel er niet aan, of de Yakouten hadden, voordat zij door Rusland waren ten onder gebragt en honden in plaats van rendieren waren begonnen te gebruiken, veel meer punten van overeenkomst met de Tchuktchis, dan tegenwoordig. Soortgelijk ware welligt het gevolg, als een gedeelte van het Mongoolsche ras van paarden, buffels of schapen werd beroofd. Doch daarenboven zouden zeker sommige eigenaardigheden van hun ligchamelijk gestel verloren gaan. Hun zwervend leven en al de wijzigingen, die dit aan hun karakter en ligchaamsbouw geeft, zijn toe te schrijven aan de

{==629==} {>>pagina-aanduiding<<}
noodzakelijkheid, om zich door hunne kudden te onderhouden. Dat zwervende leven is onvereenigbaar met gestadige vlijt of nijverheid en moet eene zekere overhelling veroorzaken tot weifelen en onstandvastigheid, tot doorgaande traagheid bij het openbaren van oogenblikkelijke kracht. Reeds een der oude schrijvers beschouwt dit als een kenmerk van een Nomadenvolk. Zoo de Mongolen er ooit toe gebragt werden, om zich in hunne vruchtbare vlakten te vestigen, dan zou deze eigenschap verdwijnen, die rusteloosheid en zucht naar verandering, die ongestadigheid en spoedige walging van het pas verkregene, die de oorzaken zijn geweest zoo wel van de meeste schitterende daden, als van de meeste ongelukken van dit volk. Dat er bebouwbaar land genoeg is voor eene landbouwende bevolking van twee millioen, gelijk die tegenwoordig geschat wordt, daaraan twijfel ik niet.
Ik heb reeds gesproken van het melkdiëet der Mongolen; enkele bijzonderheden heb ik tot deze plaats bespaard. Reeds ten tijde van homerus waren de zeden der Scythen en Tartaren zoo goed bekend, dat men hun den naam gaf van Melkdrinkers, en alle zwervende volken hebben dezelfde genegenheid geopenbaard. Coxe in zijne beschrijving van de rondzwervende Alpenherders verhaalt, dat zij leven van kaas, stremsel en wei. De Mongolen, even als de oude Ethiopiërs, eten somtijds vleesch; maar melk, en wat daarvan gemaakt wordt, is toch hun voornaamste voedsel. Merriemelk is bovenal geliefd, niet, gelijk men in de vorige eeuw geloofde, omdat de koeijen zich niet willen laten melken, maar omdat deze melk, zuur wordende, eene eenigzins bedwelmende eigenschap heeft. In dien staat heet zij, volgens pallas, koumiss, de kosmos van rubruquis, de kemuls van marco polo, en, volgens coray, de oxygala van strabo. Uit deze houmiss wordt de brandewijn gemaakt, waarvan ik sprak. In den winter, zegt witzen, als de merriën minder melk geven, vervangt een drank van sneeuwwater, honig en gierst hare plaats. Onvermijdelijk moet het onophoudelijk gebruiken van zulk bijzonder voedsel gedurende eene lange

{==630==} {>>pagina-aanduiding<<}
reeks van geslachten, eenen grooten invloed gehad hebben op het ligchaamsgestel der Mongolen, en een plantaardig diëet, dat het gevolg zou zijn van eene verandering in hunne levenswijze, zou eene groote omkeering bij hen te weeg brengen.
Met hun zwervend leven staat ook hun gedurig paardrijden in verband, hetgeen ook eene der oorzaken is van hunne meest kenmerkende eigenschappen. Coray, in zijne geleerde aanteèkeningen op hippocrates, spreekt over de kwalen, waaraan paardrijdende volken bijzonder zijn blootgesteld. Daarover kan ik niet oordeelen; maar het laat zich gemakkelijk begrijpen, dat ook hun zedelijk karakter daardoor wordt gewijzigd. Zeker zouden enkele onderscheidende kenmerken der Mongolen - de kortheid en het buitenwaarts gebogene hunner beenen en de kleinheid hunner voeten - bij eene andere levenswijze geheel verdwijnen.

De Engelsche dorpspredikant.

(Vervolg en slot van bl. 608.)

Terwijl zij aldus peinsde en haar best deed om hare aandoeningen meester te blijven, opdat zij hare kinderen niet mogt bedroeven, hoorde de ongelukkige moeder het ratelend geluid van een rijtuig in de straat, hetgeen plotseling voor hare woning zweeg, en er hield eene koets stil. Terstond daarop werd er met een geweld aan de deur geklopt, gelijk bij onzen nederigen dorpsdominé nimmer gehoord werd. Dat snelle naderen, dat plotselinge stilhouden, dat oogenblikkelijke en gebiedende aankloppen, het scheen alles iets bijzonders aan te duiden, en zou misschien in andere dagen in de borst van Jufvrouw westerwood eene gejaagdheid en spanning hebben veroorzaakt, die haar of iets goeds of iets kwaads zou hebben doen verwachten. Maar nu werd het geluid naauwelijks opgemerkt. Zij had alle hoop verloren en had niets meer te vreezen. De ellende had haar toppunt bereikt, en zij

{==631==} {>>pagina-aanduiding<<}
en haar echtgenoot waren zoo geheel verstoken van vrienden, dat het slechts een ijdel zelfbedrog zou geweest zijn, eenige onverwachte uitkomst zich voor te spiegelen of luchtkasteelen te bouwen, die weldra weder zouden instorten; zij zouden daardoor het gevoel der wezentlijkheid slechts nog drukkender hebben doen worden.
In de vooronderstelling, dat de eigenaar van het rijtuig hare woning voor die van iemand anders had aangezien, opende constance de deur, ten einde den aankloppende te regt te wijzen, toen een heer, in ligten rouw gekleed, uit het rijtuig sprong en met eenen beleefden groet zeide: ‘Ik geloof, dat ik het genoegen heb Mevrouw westerwood te zien?’ De arme vrouw was te verbaasd om te antwoorden; maar hare verlegene buiging verzekerde den vreemdeling, dat zijn vermoeden juist was. ‘Is Mijnheer westerwood te huis?’ vroeg hij.
‘Ja, Mijnheer!’
‘Wees dan zoo goed, Mevrouw,’ ging de vreemdeling voort, ‘om hem dit kaartje te geven, en zeg hem, dat de brenger hem gaarne eenige oogenblikken zou willen spreken. Maar in de eerste plaats, mag ik wel vragen, hoe het met de kleine patiëntjes gaat?’
Ofschoon de verwondering van Jufvrouw westerwood groot was, zoo had zij toch bezinning genoeg, om den vreemdeling te bedanken, en hem te zeggen, dat de kinderen aan het herstellen, maar nog zeer zwak waren.
‘Verandering van lucht en plaats zou hun goed doen,’ merkte de vreemdeling aan.
Constance glimlachte treurig, alsof zij zeggen wilde, dat er aan zulk eene verandering niet viel te denken.
‘Wij zullen dat strakjes wel eens bepraten,’ hernam de bezoeker. ‘Gij zult mij intusschen verpligten, Mevrouw, zoo gij mijn kaartje aan den Heer westerwood wilt brengen.’
Constance vloog naar haren echtgenoot, de trappen naauwelijks voelende, die zij opliep, en bragt hem het kaartje en de boodschap.
‘Sir philip bridgemount, baronet,’ las Dominé

{==632==} {>>pagina-aanduiding<<}
westerwood op eenen toon van moedelooze onverschilligheid. ‘Ik ken hem niet. Ik heb hem zelfs nooit hooren noemen.’
‘Hij staat in de voorkamer u te wachten,’ hernam constance. ‘Verman u, godfried, verman u, en hoor, wat die heer u heeft te zeggen. Ik ben zeker, dat hij het wèl met ons meent; want hij heeft vriendelijk naar de gezondheid van de kinderen gevraagd.’
Op haar aandringen ging de Dominé schier werktuigelijk naar beneden. Toen hij binnentrad, groette Sir philip den troosteloozen man hartelijk, die ter naauwernood zijnen groet beantwoordde.
‘Ik heb u een paar woorden te zeggen, Mijnheer westerwood,’ zeide de vreemdeling; ‘maar, zoo het haar niet al te lastig viel, zou ik gaarne willen, dat uwe vrouw er bij tegenwoordig was.’
Deze woorden verbaasden onzen Dominé; hij kon zich naauwelijks overtuigen, dat hij niet droomde. Een bezoek van iemand, die hem geheel onbekend was, en die vreemdeling een baronet, die hem daarbij nog met vriendelijkheid en zekeren eerbied aansprak! Wat mogt dat beduiden? Had hij door de droefheid zijn verstand verloren? Arme man! Zijn half verbaasd, half wezenloos gelaat zou bijna zoo iets hebben doen vermoeden. ‘Goed, Mijnheer; ik zal mijne vrouw gaan halen,’ zeide hij, alsof hij door eene soort van betoovering bevangen was. Weldra keerde hij met constance terug, en zij namen alle drie plaats.
‘Zie mij eens aan, Mijnheer westerwood,’ begon Sir philip, ‘en zeg mij, of gij mij kent.’
De Dominé zag zijnen bezoeker aan, en antwoordde, dat hij naar zijne beste herinnering hem nooit te voren had gezien.
‘Hoe!’ riep de baronet met eenen glimlach uit. ‘Is het mogelijk, dat gij zoo spoedig iemand kunt hebben vergeten, tot wien gij, ofschoon zelf in de benardste omstandigheden, de hand der liefdadigheid hebt uitgestrekt? Heeft julius augustus greville, hij, die de rol van Charles Surface moest spelen, zoo weinig indruk op u

{==633==} {>>pagina-aanduiding<<}
gemaakt? Ik moet zeggen, dat gij mij bitter teleurstelt.’
Andermaal zag Dominé westerwood den vreemdeling opmerkzaam aan. ‘Er is zeker wel eenige flaauwe gelijkenis,’ zeide hij. ‘Maar gij kunt toch niet meenen, dat gij en de rondreizende komediant dezelfde persoon zijt?’
‘Ja, dat en geene andere is mijne meening,’ hernam Sir philip.
De Dominé en zijne vrouw wisselden verbaasde blikken; maar de vreemdeling, die hen niet langer in onzekerheid wilde laten, zeide: ‘Luistert een oogenblik naar mij; ik zal het zoo kort maken als ik kan. De voormalige eigenaar van eene groote bezitting in dit gedeelte van Somersetshire en het aangrenzende graafschap was mijn oom. Hij stierf omstreeks vier maanden geleden, en daar hij kort te voren zijnen eenigen zoon had verloren, zijn onverwachts zijn titel en zijne goederen op mij vervallen. Sedert zijn overlijden heb ik besloten, om, zonder mijnen naam bekend te maken, (en persoonlijk kent mij slechts een enkel man in dezen omtrek) een en ander te onderzoeken met betrekking tot mijne pachters niet alleen, maar ook ten opzigte van allen, die middellijk of onmiddellijk met mijne bezittingen in aanraking staan. In deze laatste betrekking komt ook gij in aanmerking, als vicaris van eene predikantsplaats, die te mijner begeving staat, en die thans bekleed wordt door Docter bruiner. Is het niet zoo?’
‘Ja, Sir philip,’ hernam Dominé westerwood, die nu geheel oor was geworden. ‘Of liever, ik was zijn vicaris tot heden, nu ik mijn afscheid heb gekregen.’
‘Bekommer u daar niet over,’ merkte de baronet droogjes aan.
Zich daar niet over te bekommeren! Zich niet te bekommeren over het verlies van huis en haard en bestaan! Een nieuw raadsel!
‘Ik heb,’ hernam Sir philip, zonder, zoo het scheen, de verbaasdheid van den Dominé op te merken, ‘ik heb dikwijls van u gehoord, Mijnheer westerwood, door mijnen eenigen vriend in dit vlek, die u door en door kent, ofschoon gij hem niet kent. Hij heeft mij van uwe

{==634==} {>>pagina-aanduiding<<}
godsvrucht, uwe geleerdheid en welsprekendheid gesproken, van uw welwillend, liefderijk, goed hart, en, het smart mij het er te moeten bijvoegen, van uwen kommer.’
Er was een oogenblik van stilte, die alleen afgebroken werd door het snikken van Jufvrouw westerwood.
‘Het was misschien verkeerd van mij,’ ging Sir philip voort, ‘dat ik u op die dwaze proef stelde in de herberg het witte Paard. Meer dan eens stond ik op het punt, om mijne aangenomene rol te laten varen, en dien ten gevolge overdreef ik mijn spel, het gewone gebrek van alle bedriegers. Gij moet wel gedacht hebben, dat ik een onuitstaanbare gek was.’
Dominé westerwood gaf daarop geen ander antwoord, dan alleen, dat hij vroeg, hoe de baronet had kunnen besluiten, om zich ook slechts voor een enkel uur te laten gevangen houden.
‘O, dat was niets dan schijn,’ antwoordde Sir philip lagchende. ‘Onze eerlijke herbergier was in het geheim en speelde zijne rol uitmuntend. Hij haalde de oudmodische pruik en den halfsleten opschik van eenen Jood in Taunton, en ik kleedde mij in zijne woning. Gij moet de grap vergeven en vergeten van eenen jongen man, die pas van Oxford is gekomen. Hier heb ik uw' schelling, Mijnheer westerwood; maar ik heb geen plan om u dien terug te geven. Zoo lang ik leef, zal ik dien bewaren, onwaardeerbaar bijna als het penningsken der weduwe. Gij moet mij echter toestaan, dat ik u iets teruggeef voor datgene, wat ik zoo hoog schat. Wees zoo goed en neem dit zakboekje aan. Leg het maar ter zijde, en bekijk het als gij alleen zijt. Ik hoop u Maandag weder te zien,’ vervolgde hij, opstaande en den predikant hartelijk de hand schuddende, terwijl hij eene beleefde buiging maakte voor Jufvrouw westerwood.
Het geratel van het rijtuig van Sir philip had lang opgehouden hoorbaar te zijn, vóór dat de Dominé en zijne vrouw van de verbazing waren bekomen, waarin deze vreemde ontmoeting hen had gestort. Zonder er aan te denken, hield de Heer westerwood het zakboekje nog

{==635==} {>>pagina-aanduiding<<}
altijd vast. Eindelijk nam constance het uit zijne hand, opende het, en haalde er eene bauknoot van honderd pond sterling uit.
‘Zie eens hier, godfried!’ riep zij stuipachtig. ‘Een schat, een schat, een onbegrijpelijke schat! Wij zijn gered, gered! Mijne kinderen zullen niet van honger sterven!’ Zoo sprekende, sloeg zij hare armen om den hals van haren echtgenoot, die te zeer was aangedaan, om te kunnen spreken.
Het open zakboekje was nog in handen van jufvrouw westerwood, en gedurende hare ontsteltenis was er een brief op den grond gevallen. Nu zij wat bedaarder werd, bemerkte zij het.
‘Sir philip heeft een' brief laten vallen,’ zeide zij. ‘Ik wou, dat wij hem dien vóór maandag konden doen toekomen; maar wij weten niet, waar wij hem kunnen vinden: Gelukkig,’ voegde zij er bij, ‘is hij verzegeld; en hij kan ons dus niet, ik geloof, dat hij in geen geval ons zou willen verdacht houden van den brief te hebben gelezen.’
‘Eerlijke lieden,’ hernam Dominé westerwood, ‘vooronderstellen nooit oneerlijke praktijken.’
Toen zij den brief op de tafel had gelegd, viel haar oog op het adres, hetwelk aldus luidde: ‘Aan den weleerwaarden heer godfried westerwood, rector van Combethorpe, in het graafschap Somerset.’
‘Uw naam, godfried!’ riep zij uit. ‘Maar wat beteekent de rest van dat adres? Zeker eene vergissing. Maar gij hebt toch regt, om den brief te openen.’
De predikant deed het en las den inhoud aan zijne vrouw voor. Dit stond er te lezen:
‘Mijn waarde vriend! Doctor bruiner heeft u schandelijk behandeld. Dat klinkt hard, ik weet het; maar ik ben een jong mensch, die wel eens een hard woord laat vallen. Daarenboven, heeft hij mij niet ter dege uitgescholden in het witte Paard? Gij zult het offer niet worden van de boosheid van den gevoelloozen, huichelenden, inhaligen pluralist. Om kort te zijn, het beroep te Combethorpe, dat ik te begeven heb, is onlangs open gekomen. Het wordt u aangeboden. Met den tijd zal er zich wel wat beters opdoen; misschien wel de post, dien uw onderdrukker nu in Devenshire bekleedt. Intusschen zal het mij aangenaam zijn, zoo gij naar Combethorpe gaat. De inkomsten bedragen omstreeks driehonderd pond 's jaars. Ik heb gezorgd, dat de pastorij

{==636==} {>>pagina-aanduiding<<}
gemeubeld en in orde zal zijn. Gij weet, dat het slechts tien mijlen van hier ligt op den weg naar Taunton. Ga er maandag henen. Ik zal na den middag komen, om bij u te eten. Zeg aan mevrouw westerwood, dat zij zich niet over den maaltijd behoeft te bekommeren; ik heb daaromtrent mijne bevelen reeds gegeven. Zeg haar, dat Combethorpe aan hare kleine herstellende patiënten verandering van lucht zal geven, en ook haar na haren doorgestanen angst goed zal doen. - Ik vooronderstel, dat gij morgen nog eens voor uwe oude gemeente zult preken. Ik zal in de kerk zijn.’
‘Ontvang de vergelding van eenen leek voor de weldaad, die gij den rondreizenden komediant hebt bewezen. God zegene u!’
Uw toegenegen vriend
philip bridgemount.’

‘O wonder bij wonder!’ riep Dominé westerwood. ‘O constance, hoe zal ik de onstuimige aandoening van mijn hart beteugelen! De plotseling vreugde is mij te veel. Ik bezwijk bijna voor de overmaat der blijdschap! Edele, brave, milddadige jonge man! Hoe zal ik u mijne dankbaarheid uitdrukken? Heb ik niet gezegd, dat de Algoede hem niet zou verlaten, die opregtelijk op Hem vertrouwen? Zie de waarheid van deze woorden! Ga, mijn beste, en zeg aan de kinderen, dat zij maandag naar buiten zullen reizen, en kom dan weder bij mij, opdat wij nederig en vurig onzen dank den Vader der Genade mogen toebrengen voor de bescherming en groote goedertierenheid, die Hij ons bewezen heeft door een van de beste Zijner schepselen. De storm onzer verrukking, die ons dreigt te overmeesteren, zal aldus worden getemperd.’
Na eenen slapeloozen nacht (want blijdschap is grooter vijand van den slaap, dan droefheid) stond Dominé westerwood op, en maakte zich gereed, om voor de laatste maal zijn dienstwerk te verrigten in de kerk van ***. Toen hij de kerkkamer binnentrad, kwam Doctor bruiner hem te gemoet, die met gevoellooze beleefdheid hem aan den nieuwen vicaris voorstelde. De rector dacht weinig, dat zijne beraamde wreedheid verijdeld was.
‘Deze heer,’ zeide hij, ‘zal heden de gebeden van den dag lezen. Maar, daar gij misschien de gemeente nog eens zult willen toespreken, mijnheer westerwood, zoo moogt gij de leerrede houden, zoo gij dat verkiest.’

{==637==} {>>pagina-aanduiding<<}

‘Dat is inderdaad mijn wensch,’ zeide de Dominé zachtmoedig.
Toen de morgendienst was geëindigd, beklom Dominé westerwood den kansel. Aller oogen waren op hem gerigt, toen hij de treffende woorden van zijnen tekst voorlas. Zelfs zij, die mede hun best gedaan hadden om hem te bedroeven, hadden een gevoel van berouw, toen hij de bijbeltaal uitsprak. Maar hun berouw was voorbijgaande, weldra waren zij weder verhard. In spijt van de ernstige vermaningen, elken zondag in onze bedehuizen voorgedragen, zijn vele kerkgangers even gereed, om gedurende de overige dagen der week hunne natuurgenooten ongelukkig te maken, alsof zij nooit het heilige woord Gods hebben gehoord. Toen de predikant verder kwam in zijne rede, was het blijkbaar, dat sommigen der vergadering in de daad getroffen waren. Doctor bruiner zelf was niet op zijn gemak, en kon het zich niet vergeven: dat hij zijnen voormaligen vicaris nog eens had laten optreden. Doch toen de prediker in zijne slotrede eenige afscheidswoorden tot zijne hoorders rigtte, en hen zeide, niet dat hun rector hem had weggezonden, maar dat hij beroepen was naar Combethorpe, toen kenden het verdriet en de verwarring van Doctor bruiner geene grenzen.
Toen de vergadering de kerk verliet, zag men hier en daar kleine groepen fluisteren, en de rector, naar Dominé westerwood doordringende, zou een gesprek met hem hebben aangeknoopt, indien Sir philip dezen niet bij den arm had genomen, en hem, nog in zijn ambtsgewaad, naar zijn rijtuig had geleid. Des doctors spijt was ten top.
‘Ik hoop u morgen te Combethorpe te zien,’ zeide Sir philip met korte woorden. ‘Tot dien tijd toe, vaarwel! Mijn koetsier zal u te huis brengen. Ik moet een paar bezoeken afleggen in eene andere rigting. Uwe preek is in mijn hart gegraveerd. Vaarwel tot morgen!’
Alles liep te zamen, om den nieuwen rector te verbijsteren, die bijna gedrukt ging onder zijn geluk. Vruchteloos zou het zijn, eene poging te doen, om de onrust der vreugde en der verbazing te beschrijven, die hem zelven, zijne vrouw en zijne kinderen gedurende het overige van den dag dreef. De nacht kwam, en met dezen de slaap; en maandag morgen vond hen allen kalmer, terwijl de drukten der afreis mede gunstig werkten. Jufvrouw westerwood pakte

{==638==} {>>pagina-aanduiding<<}
de kleedingstukken in, die de familie bezat; haar echtgenoot bond de weinige boeken, die hij de zijne noemde, de vrienden, die hem zoo lang hadden vertroost, bijeen, en toen werd een arme buurman ontboden, aan wien de stoelen en tafels werden geschonken. Vervolgens kwam er een rijtuig, en het gelukkige gezin ging op reis naar Combethorpe.
O, hoe genoten de meisjes den rid door de balsemgeurige lucht en de gedurig afwisselende landschappen! Arme kleinen! Zij hadden nog nooit in een rijtuig gezeten. Aller genot intusschen werd nog grooter, toen zij de pastorij hadden bereikt, en beleefdelijk werden ontvangen door den tuinman en zijne vrouw, die Sir philip daar met opzet had doen blijven. Toen zij het huis was binnen getreden, vond Jufvrouw westerwood het vol gemakken, en niet zonder voorwerpen van weelde. Doch haar echtgenoot, met één kind op den arm en door de andere twee gevolgd, wandelde den tuin en het grasveld door. Voor het huis was een stijf, vierkant, maar goed onderhouden terras. Van achteren een tuin, waarvan een gedeelte was aangelegd met rijen van geschorene altijd groene heesters, boomen zonderling gesnoeid in den vorm van vogels en dieren, prieëlen en andere blijken, dat de vorige bezitter een liefhebber was geweest van de kunst des tuinbouws. Het grootste gedeelte van den tuin was in nieuwerwetscher smaak, en het uitzigt vrolijk en bevallig. Alles, wat tot lof van het huis kon gezegd worden, gold deszelfs inwendig gemak; uitwendig maakte het volstrekt geene vertooning. Alles te zamen genomen, scheen de plaats een Eden aan onze vroeger' opgeslotene vlekbewoners; en wat de meisjes aangaat, het was alsof zij in een paar uren van de zuivere lucht en het vrolijke tooneel meer kracht hadden ingeademd, dan eene maand in hare vroegere woning haar had kunnen geven.
De voorgaande predikant van Combethorpe was naar een beter beroep verplaatst. De Heer westerwood had dus geene enkele reden, om zijne vreugde te temperen. Hij en zijne vrouw en kinderen liepen met de rusteloosheid der vreugde van de eene plaats naar de andere. De tijd vloog ongemerkt voorbij, en zij stonden verbaasd, toen het slaan der klok hun herinnerde, dat het uur was gekomen, waarop Sir philip beloofd had hen te zullen bezoeken. Het geheele gezin spoedde zich naar de voorkamer, om hunnen gast en weldoener te ontvangen. Maar Dominé westerwood

{==639==} {>>pagina-aanduiding<<}
was te rusteloos, om te gaan zitten; hij stapte het vertrek op en neder, als iemand die in hevige gemoedsbeweging verkeert. De blijdschap toont zich niet zelden op soortgelijke wijze als de droefheid.
‘Stil! Luistert!’ riep de Heer westerwood, eensklaps bij het venster blijvende staan. ‘Hoort gij het geratel der wielen niet? Hij zal zoo op het oogenblik bij ons zijn. Luistert! En ziet, de tuinman loopt het grasperk over, om het hek te openen.’
Met deze woorden verliet de nieuwe rector de kamer en vatte post bij de huisdeur. Op hetzelfde oogenblik bijna verscheen het rijtuig van Sir philip en reed de oprijlaan door tot voor het huis. Eene warme en hartelijke begroeting had er in het voorportaal plaats tusschen den baronet en zijnen vriend, en de beide heeren gingen naar binnen, waar Sir philip, na Jufvrouw westerwood te hebben gegroet, de kinderen beurtelings op zijnen arm nam en ze vriendelijk kuste. ‘De aarde heeft geen schooner schouwspel!’ De jonge man zag vijf van zijne natuurgenooten, door hem volmaakt gelukkig geworden.
O, het Goddelijke voorregt van dit te kunnen doen! De verwonderlijke magt des gelds! Men zegt, dat rijkdom geen zielsrust schenkt, ja dat hij dikwijls zorgen medebrengt. Voorzeker, de meeste zegeningen in dit leven hebben hare schaduwzijden. Indien er een geest des goeds in het kwade is, er is ook maar al te dikwijls een geest des kwaads in het goede. Maar toch, welke zorgen het bezit van overvloed ook mogen vergezellen, de gelegenheid, om ééne zoodanige daad te verrigten, als die wij van Sir philip bridgemount hebben verhaald, verzekert den bezitter den algemeenen lof der menschen. Niet, dat deze het doelwit van den jongen baronet was. Om eene dagelijksche uitdrukking te gebruiken, het hart zat hem op de regte plaats, en hij volgde hooger aandrift. Zoo wordt het goud een zegen des menschdoms! Hoe rampzalig en hatelijk daarentegen is het, rijkdom te zien bezigen als het middel om ook jammer te verspreiden, den zwakke ellendig te doen worden, en aan de laagste baatzucht te voldoen ten koste van het geluk van anderen! Dat had de eerwaarde Doctor bruiner beproefd; maar zijn onmeêdoogende en dwaze wensch was verijdeld.
Het middagmaal werd weldra opgedragen, en nimmer zaten er zes gelukkiger wezens (want ook de drie kinderen

{==640==} {>>pagina-aanduiding<<}
waren, op verzoek van Sir philip, van de partij) aan dezelfde tafel bijeen. Toen de maaltijd geëindigd was, bleven de baronet en zijn vriend alleen, en na eenig algemeen gesprek zeide de eerste: ‘Gij zult verbaasd en misschien ontsteld zijn, als gij hoort, dat Doctor bruiner veel gevaar loopt van in ongenade te komen bij den Bisschop.’
‘Ik hoop van neen, ik hoop vurig van neen,’ antwoordde de nieuwe rector.
‘Ik vrees, dat het zoo is,’ hervatte Sir philip. ‘Ik weet, schoon hij het misschien op dit oogenblik nog niet weet, dat zijn kerkelijk opperhoofd nasporingen laat doen.’
‘Waarop hebben die betrekking?’ vroeg de Heer westerwood.
‘Op zekere beschuldiging van Simonie; eene misdaad, waartegen de kerkelijke wet, gelijk gij weet, strenge bepalingen heeft.’
‘Och, och!’ riep Dominé westerwood, ‘dat is het werk van zijne vijanden. Ik hoop en geloof, dat hij zich geheel zal kunnen zuiveren.’
‘Ik weet het niet,’ hernam Sir philip; ‘maar te oordeelen naar zijne overige daden, zou ik vreezen, dat hij schuldig is. Ik heb zoo veel slechts in den man leeren kennen, zooveel ongeloofelijke laagheid en snoodheid, onmatigheid en losbandigheid, dat mijne stem niet zal ontbreken, om hem te ontmaskeren. Niet dat eene stem zoo zwak als de mijne, noch zelfs eene veel sterkere, eenen man, zoo ongevoelig van natuur en door slechte gewoonte zoo verhard, zou kunnen bekeeren. Maar de luide uitgesprokene verontwaardiging kan toch anderen afschrikken, om zijn voorbeeld te volgen.’
‘Laat ons, mijn beste Sir philip,’ viel Dominé westerwood hem in de rede, ‘laat ons de menschelijke zwakheid niet vergeten.’
‘Niemand wil dat minder doen dan ik,’ hernam de jonge baronet; ‘maar ik heb mij voorgenomen, om eigenbaat en wreedheid, verraad en vervolging nooit te dulden, waar zij zich opentlijk vertoonen.’
Onze nieuwe rector deed zijn best, om de ondeugden van zijnen voormaligen meester te verkleinen; maar Sir philip wilde hem naauwelijks aanhooren, en beriep zich op de algemeene verachting, die men Doctor bruiner toedroeg. ‘Ik mag gaan waar ik wil,’ zeide hij, ‘overal hoor ik uit-
{==641==} {>>pagina-aanduiding<<}
drukkingen van verachting tegen dien man. Mogt hij (en ik geloof niet, dat hij den dans ontkomen zal) overtuigd en afgezet worden, dan zal zijne plaats in Devonshire de uwe zijn nevens die van Combethorpe.’
‘Sir philip!’ zeide de Heer westerwood, ‘gij drukt mij ter neder, niet alleen door uwe groote goedheid, maar ook omdat gij mij dwingt haar af te slaan. Mijne wijze van denken zou mij verbieden, een pluralist te worden. Liever zou ik weder terugkeeren tot den hopeloozen jammer, waaruit uwe hand mij heeft gered! Hoe zou ik den Almagtige pligten verantwoorden, die niet te volbrengen zijn? Gij hebt mij van wanhoop gered; laat mij mij zelven regtvaardig houden voor mijnen Schepper!’
Weinig schiet ons te verhalen over. Doctor bruiner ontging de straf niet, en werd uit zijne bediening ontzet. Sir philip bridgemount bewoog Dominé westerwood, om de plaats in Devonshire aan te nemen, mits hij in dat geval voor Combethorpe mogt bedanken. Het heerlijke paradijs, dat hij vroeger als een onderdanige smeekeling had betreden, was nu het zijne, en hij telde het bij zijne overige zegeningen, dat hij Doctor bruiner kon bijstaan in diens vernedering en ellende.
Zoo is de ware Christen, onderworpen en vertrouwend in den nood, liefderijk en vergevingsgezind in zijnen voorspoed!




Twaalf dagen te Tiflis.

[Uit de Gedenkschriften van eenen Engelschen Reiziger. (*)]

Des avonds na onze aankomst te Tiflis werden wij genoodigd ten huize van mirza salick, eenen Perzischen Edelman. Deze mirza, een bijzonder vriendelijk man, was de Engelsche taal magtig, als hebbende die in Engeland zelf aangeleerd, waar hij een tijdlang in het gevolg van den Perzischen gezant had doorgebragt. Nadat wij eenige pijpen van den fijnsten tabak gerookt hadden, werden wij op een voortreffelijk, naar de Perzische wijze toebereid avondmaal vergast. Op aanhouden van onzen gastheer besloten wij eenige dagen te Tiflis te vertoeven, daar hij beloofde alles te zullen aanwenden, om ons ons verblijf in die stad zoo aangenaam

{==642==} {>>pagina-aanduiding<<}
mogelijk te maken; eene belofte, welke hij ook eerlijk vervuld heeft.
Den volgenden dag reeds werden ons eenige schoone paarden uit de stallen van den Mirza gebragt, in wiens gezelschap wij vervolgens een toertje te paard door de stad en het omliggende land deden. Al wat wij zagen verrukte ons. Op de platte daken werden wij een aantal bevallige Georgische vrouwen gewaar, welker schoonheid het gerucht niet overdreven heeft; over het algemeen waren zij van middelbare grootte, hadden regelmatige gelaatstrekken, zwarte oogen, eene frissche kleur en wangen met een zacht rood overgoten; hare leest toonde de schoonste evenredigheid, en ook hare kleeding stond haar niet kwaad. De mannen zijn meestal insgelijks van een schoon voorkomen en krachtige maar fijne ligchaamsgestalte, en hunne dragt is de smaakvolste, welke men zou kunnen uitdenken; ik geef daaraan nog de voorkeur boven die der Tscherkessen, van welken voortreffelijken volksstam wij er verscheidenen door de stad zagen rijden.
Des avonds bezochten wij eenen Georgischen Edelman, Vorst sumbatow, aan wien Mirza salick ons voorstelde. Toen wij in 's Vorsten paleis traden, leidde men ons in een met prachtige tapijten belegd en rijk gemeubeld vertrek, waar wij een talrijk gezelschap Georgiërs in hunne schoone volkskleeding verzameld vonden. Onze gastheer was een opgeruimd, zeer beschaafd man van ongeveer dertig jaren, die ons met veel pligtplegingen ontving en de hoop te kennen gaf, dat de avondverlustiging ons behagen mogt. Deze begon met dans en met muzijk, doch beide niet door het gezelschap zelf, maar door daartoe gehuurde muzikanten en danseressen uitgevoerd; onder andere muzijkstukken wekte mijne oplettendheid bijzonder een Georgisch lied, dat door zijne eenvoudige, zachte melodie veel bevalligs had en ook zeer bemind scheen. Nadat dit gezongen was, volgde er een nationale dans, die geheel uit smachtende bewegingen en houdingen vol bekoorlijkheid bestond.
Middelerwijl waren wij door onzen gastheer aan zijne nicht voorgesteld geworden, een meisje van veertien jaren, maar hetwelk ik eenige jaren onder geschat zou hebben, zoo groot is het onderscheid tusschen de werking der warmere luchtstreek van Grusië en het gematigder klimaat van Engeland. Sophia, zoo heette de jonge Prinses, was eene der schoonste vrouwelijke gestalten, welke ik immer gezien heb; zij

{==643==} {>>pagina-aanduiding<<}
naderde inderdaad het ideaal der volkomenheid. Hare oogen, voorhoofd, ligchaamsvorm waren onovertrefhaar; niets kon regelmatiger en innemender zijn dan hare gelaatstrekken, niets meer uitdrukking hebben dan haar blik, niets fijner en edeler gevormd zijn, dan hare handen en voeten! - Verscheidene gasten hadden haren oom verzocht, haar eenen dans te laten uitvoeren, daar het hier te lande gebruikelijk is, dat men aan jonge meisjes veroorlooft voor hare gasten te dansen. Hierbij viel mij onwillekeurig in, hoe op den geboortedag van herodes de dochter van herodias voor de gasten danste, en in de oogen van herodes welgevallig was.
Op den wenk haars ooms stond nu de bekoorlijke Georgische op, plaatste zich in het midden der zaal, en betooverde ons allen door de bevalligheid, welke zij in hare bewegingen aan den dag legde, en die, gelijk men ligt kan denken, met algemeenen bijval beloond werd. Nadat het zingen, dansen en kouten een tijdlang geduurd had, terwijl middelerwijl aanhoudend ververschingen waren rondgediend, werd het avondeten aangekondigd, en onze gastheer opende den togt naar de eetzaal, waar een der prachtigste gastmalen aangeregt was, welke ik immer heb bijgewoond. Ik moet hier gewag maken van een gebruik, dat voor iemand, die niet te sterk van hoofd is, ligtelijk bedenkelijke gevolgen kan hebben; het bestaat hierin: Eer het gezelschap zich aan tafel zet, vult de gastheer eene soort van bokaal, die de gedaante van eenen horen heeft en eene aanmerkelijke hoeveelheid vochts bevatten kan, met wijn, drinkt dien in ééne teug uit, vult hem op nieuw en reikt hem dan aan eenen zijner gasten, die het voorbeeld van den gastheer volgt en het groote glas zonder het van den mond te nemen ledigt. Zoo gaat de bokaal van hand tot hand, tot dat ieder de voorgeschrevene hoeveelheid wijn verzwolgen heeft. Tot geluk van den vreemdeling is de drank zeer smakelijk en zoo vrij van alle schadelijke inmengsels, dat zelfs een daardoor te weeg gebragte roes geene onaangename sporen achterlaat.
Na het souper begon het zingen en dansen op nieuw en duurde tot laat in den nacht, als wanneer het gezelschap eindelijk uiteenging, nadat wij van onze nieuwgemaakte Georgische vrienden verscheidene uitnoodigingen ontvangen hadden.
Des anderen daags verzelde de Mirza ons naar de Tifliser akademie, om eene prijsuitdeeling bij te wonen. Een talrijk

{==644==} {>>pagina-aanduiding<<}
publiek was er verzameld. De toewijzing der prijzen geschiedde door eenige bejaarde priesters, die in eene voorkamer, tegenover de knapen, gezeten waren. De plegtigheid begon met het houden van aanspraken, die door de leermeesters in onderscheidene talen, Russisch, Fransch, Hoogduitsch, Turksch en Perzisch, voorgedragen werden, en waarin zij de gelegenheid waarnamen, om de verdiensten hunner kweekelingen op te hemelen, zonder, gelijk billijk, hunne eigene te vergeten. Als tijdverdrijf werden middelerwijl pijpen en scherbet, als ook koffij en confituren, rondgediend. Toen de aanspraken afgeloopen waren, traden onderscheidene scholieren te voorschijn, die, naar mate der door ieder hunner gemaakte vorderingen, met prijzen beloond werden; en het geheel werd besloten door eenige Fransche quadrilles, welke zij onder bestuur van hunnen dansmeester uitvoerden, den eenigen uit geheel het onderwijzerspersoneel, die geene redevoering hield.
Verscheidene der Georgische Edellieden verlangden nu van ons, dat wij hen des avonds naar de baden verzellen zouden. Dit zal men misschien voor eene zeer zonderlinge uitnoodiging houden; maar te Tiflis is zij even gewoon als bij ons de noodiging tot een diner. Het badgezelschap was talrijk; tot hetzelve behoorden Vorst sumbatow, Mirza salick en een jonge Baron rosen, de oudste zoon van den Russischen Gouverneur-generaal. De baden bestaan uit eene rij prachtige gebouwen. Bij het binnentreden werd ik door het indrukwekkend gezigt van het hoog-gewelfde koepeldak, van de ruime zalen, en de grootsche, in eene zee van licht zich als badende ruimten, allerlevendigst getroffen. Inderdaad alles rondom mij droeg den stempel van Aziatische praal en Oostersche weelderigheid. Eerst leidde men ons in een groot gewelfd vertrek, waar wij onze kleederen aflegden en een badgewaad aantrokken. Hierop ging het naar de hoofdzaal, waar eene menigte badkuipen zijn, die langs de wanden staan, met stroomend water van verschillende warmtegraden voorzien worden, en tot welke men langs marmeren trappen opklimt. De zaal zelve werd door pijpen verwarmd, die men onder den vloer gelegd had. Het water is vol zwaveldeelen en ontspringt uit heete bronnen, aan welke men zegt dat de stad Tiflis haren oorsprong en haren naam verschuldigd is. In dit badvertrek bleven wij meer dan vier uren lang, terwijl wij aanhoudend uit het eene bad in het

{==645==} {>>pagina-aanduiding<<}
andere sprongen. Middelerwijl bediende men ons met koffij en pijpen, en de Grusiërs zongen, snapten en vertelden historietjes, om ons den tijd van ons vertoeven te verkorten. Eer ik het bad verliet, moest ik mij nog aan de Oostersche bewerking van het wrijven en schampneren onderwerpen, dat eene eigenaardige, maar geenszins onaangename aandoening te weeg brengt.
Den volgenden ochtend bragt Mirza salick ons eene uitnoodiging van den kant der Barones rosen, gemalin van den (toenmaligen) Gouverneur van Grusië, welke heer op dat oogenblik niet te Tiflis aanwezig was. De Barones ontving ons zeer beleefd, en sprak met veel belangstelling over Engeland. Zij had een talrijk gezin, zoons en dochters, welke laatste ook onderwijs in de Engelsche taal genoten en met ijver de gelegenheid waarnamen, om zich de Engelsche benamingen van verscheidene voorwerpen te laten voorzeggen. Nadat ons bezoek bijna twee uren geduurd had, namen wij afscheid, en deden, in gezelschap van den Mirza, van eenen Spaanschen geneesheer en van eenen Kolonel der Russische Marine, een uitstapje in den omtrek van Tiflis. De Kolonel, die kupreanow heet, is een door en door bekwaam en beschaafd man, die verscheidene reizen aan boord van Engelsche fregatten gedaan had, vloeijend Engelsch sprak en vele kundigheden bezat. De Spanjaard, Doctor bartoni, was eerst onlangs naar Tiflis gekomen, en, daar men hier groote behoefte aan eenen goeden geneesheer had, stond hij in geen gering aanzien. Daarenboven was hij met een ongemeen talent voor vreemde talen begaafd, zoodat er bijna geene was, welke hij niet verstond.
Een zoo heerlijk en majestueus landtooneel, als zich mij op dezen plezierrid aanbood, heb ik nergens elders ooit gezien. Tiflis ligt ongeveer vijftig Engelsche mijlen (17 à 18 uren gaans) van den Kaukasus, wiens besneeuwde bergtoppen zich trotsch aan den gezigteinder verheffen. De stad heeft, met hare voorsteden en tuinen, niet minder dan vier uren in den omtrek; maar de huizen staan meestal verre uit elkander, en bijna iedere woning is met een' tuin omgeven. De daken zijn plat, en dienen den inwoneren niet zelden tot verblijf, inzonderheid aan de vrouwen, die zich weinig in het openbaar vertoonen, alzoo de Grusiërs, even als de Perzianen, hunne gemalinnen aan het gezigt der mannen pogen te onttrekken. Aan de jonge meisjes, evenwel, is

{==646==} {>>pagina-aanduiding<<}
het, vóór haar huwelijk, geoorloofd, in gezelschap te verschijnen; en ik kon derhalve van geluk spreken, dat sophia sumbatow nog ongehuwd was, daar ik anders, naar alle waarschijnlijkheid, haar aanminnig gelaat nimmer gezien zou hebben. Onder de Georgische mannen zijn er weinige, die niet verdienen schoon genoemd te worden, en hunne kleederdragt brengt nog toe, om hunne welgemaaktheid in een voordeeliger licht te vertoonen.
Gedurende ons verblijf te Tiflis werden wij nog op verscheidene feestelijkheden en avondpartijen genoodigd; doch, daar deze alle op de door Vorst sumbatow gegevene geleken, vereischen zij geene verdere vermelding. Den 5den November echter verwierf een van de aanzienlijkste Magnaten der plaats, de Vorst amatoni, van de policie verlof, om een echt Grusisch feest naar de oude volkswijze aan te regten. Deze verlustigingen worden door de tegenwoordige beheerschers des lands, de Russen, - de Hemel weet waarom - te keer gegaan, en eerst na veel moeite geluk te het, hunne toestemming tot het feest, waarvan wij spreken willen, te erlangen, voornamelijk ook daardoor, dat men den beweeggrond deed gelden, dat men den Engelschen de ware Grusische pracht wilde toonen.
Met zonsondergang begaven wij ons naar het paleis van den Vorst, die ons, bij ons binnentreden in de hoofdzaal, op de heuschte wijs verwelkomde. Het was een uitnemend schoon man, forsch en welgemaakt van ligchaam, en daarbij met een opgeruimd, goedhartig gelaat. Het huis dampte van welriekende geuren; de lampen waren met edelgesteenten als overdekt en straalden met eenen verblindenden glans in het rond. Het gezelschap zat met gekruiste beenen op den vloer, daarbij gemakkelijk op kussens leunende, terwijl de danseressen en muzikanten hetzelve met hunne kunstoefeningen verlustigden. De Grusische danskunst is van de Europesche hemelsbreed onderscheiden. In plaats van, gelijk bij onze balletten, in pirouetten en entrechats te wedijveren, bewegen de danseressen zich in langzame passen vol bevalligheid, verheffen hare armen en laten ze weder dalen in golvende rondingen, en nemen allerlei houdingen aan vol smachtende bekoorlijkheid. Gedurende deze vertooningen is de muzijk nu eens teeder dan klagend, zich steeds regelende naar de bewegingen der dansers.
Behalve de muzik anten en de priesteressen van terpsichore

{==647==} {>>pagina-aanduiding<<}
verschenen er ook nog grappenmakers, wier kluchten een luidruchtig gelach te weeg bragten. Tot hunne krachtstukjes behoorde geweldig drinken; een dezer manspersonen goot, zonder adem te halen, in ééne teug de hoeveelheid van verscheidene flesschen wijn naar binnen, en scheen daarvan niet het geringste kwaad gevolg te bespeuren. Niet lang na onze aankomst trad ook de schoone sophia met haren oom de zaal binnen. Ik moet bij deze gelegenheid de wijs vermelden, waarop men eene Georgische dame groet: men gaat naar haar toe; neemt hare hand en brengt die aan zijne lippen, waarop zij de wang van den gast kust. Zoo ontving ons de dochter van onzen gastheer, Vorst amatoni, die, wel is waar, ook een meisje van ongemeene aanminnigheid, maar toch met sophia niet te vergelijken was. Deze beide dames voerden in den loop van den avond eenen Perzischen dans uit, die met algemeenen en uitbundigen bijval toegejuicht werd. Hierop volgde eene reeks van gymnastische of akrobatische vertooningen, bij welke de kunstenaars eene kracht en buigzaamheid van ligchaam aan den dag legden, die aan het wonderbare grensden; zelfs Mirza salick erkende, dat hij nooit iets dergelijks gezien had. Thans werd het feestmaal aangekondigd; de deuren der eetzaal gingen open, en aan onze verraste blikken bood zich een schouwspel aan, dat zoo nieuw als schitterend was. Op een geborduurd tapijt, dat op den vloer der zaal gespreid lag, zag men de kostelijkste lekkernijen aangeregt. Achter elken schotel stond eene met juweelen versierde lamp. Daar echter, volgens Oostersch gebruik, messen en vorken ontbraken, moest men bij het eten de vingers te baat nemen, waarom dan ook eene kleine, met rozenwater gevulde kom naast iederen gast geplaatst was, om zich daarin de handen af te spoelen. Wij zaten met kruiselings onder ons geslagene beenen op kleine nummuds (voettapijtjes), van
welke er een voor ieder kussen uitgespreid lag en die met gouden passementen en smaakvol borduurwerk versierd waren. Het maal bestond uit allerlei soorten van Oostersche geregten: men had er pillau, kabobs, lamsvleesch met pistachenoten, wild uit den Kaukasus met vruchten toebereid, benevens scherbet en tallooze andere spijzen en dranken. De wijn was allerlekkerst; hij heeft veel van Bourgonjewijn, en het is slechts jammer, dat hij niet naar buitenslands vervoerd kan worden, vermits hij bij de geringste beweging zuur wordt.

{==648==} {>>pagina-aanduiding<<}

Ik had het geluk eene plaats naast sophia te erlangen, die zich zeer verlustigde over mijne pogingen om met ondergeslagene beenen te zitten, en gaarne wil ik gelooven, dat ik, nog geheel een nieuweling in die kunst, mij daarbij tamelijk onbehendig voorgedaan heb. Gedurende het maal bleven muzijk en dans voortduren; ook de potsenmakers, die aan het benedeneinde van het tapijt zaten, zetteden hunne grappen onafgebroken voort, en hunne schertsen en kwinkslagen droegen bij tot de algemeene vrolijkheid. Toen het maal ten einde was, rezen de gasten, die zich bijna allen in eenen tamelijk opgewonden toestand bevonden, overeind, en brulden, in algemeen chorus, een Grusisch volksgezang, waarna zij zich in de aangrenzende zaal vervoegden en zich aan de uitbarstingen van hunnen vreugdezwijmel overgaven. De avond werd met dans en spel besloten, en nadat de potsenmakers ons nog een tijdlang met hunne gymnastische oefeningen vermaakt hadden, namen wij van onzen verpligtenden gastheer afscheid.
In de bergen, die Tiflis omgeven, huist een stam der Tscherkessen, die onverzoenlijke en gevreesde vijanden van Rusland. Menigmaal dalen zij in de valleijen af, tasten de Russische karavanen aan, en, nadat zij die geplunderd hebben, slepen zij hunne gevangenen, geblinddoekt, naar hun gebergte, waar zij hen vasthouden tot dat zij losgekocht of uitgewisseld zijn. Doen de Russen eene poging, om hunne landslieden met geweld te verlossen, zoo worden deze oogenblikkelijk om hals gebragt. Naar men zegt, wordt in het binnenste dier gebergten een slechts den Tscherkessen bekend, allerheerlijkst, romanesk landschap gevonden, waarover de natuur met volle hand al hare bekoorlijkheden heeft uitgestort. Het klimaat is er gezond en de grond met liefelijke boschwaranden en welige, grasrijke beemden bedekt; doch eer men derwaarts geraakt, moet men door de vreeselijkste bergkloven en over de gevaarlijkste steilten heenworstelen. Met deze paden is niemand bekend dan de Tscherkessen, die alle mogelijke voorzorgen aanwenden, om ze voor de Russen verborgen te houden; en men zegt zelfs, dat, wanneer het sterk begint te sneeuwen, terwijl een Tscherkes zich in eene der in het lagere land gelegene steden ophoudt, hij aldaar zoo lang vertoeft tot dat de sneeuw gesmolten is, ten einde het hoefspoor van zijn paard het geheim niet verraden moge.

{==649==} {>>pagina-aanduiding<<}

De Tscherkessische paarden zijn tegen alle vermoeijenissen gehard en hebben een' zoo zekeren tred, dat zij zonder struikelen over eenen met rotsbrokken bezaaiden grond heen galopperen. Eenen eigenaardigen indruk van bewondering en angst tevens brengt het te weeg, een Tscherkessisch ruiter met zijn ros van rots op rots te zien springen en met stoïsche bedaardheid over de gevaarlijkste kloven te zien henen snellen. Ongeveer drie weken vóór dat ik te Tiflis aankwam, trok eens door een' bergpas eene karavaan, aan welker hoofd zich een Russische Generaal bevond. Hij reed ongeveer twintig ellen zijn konvooi vooruit. Plotseling springen twee Tscherkessen, die achter een rotsbrok verscholen gelegen hadden, te voorschijn, rukken hem van het paard, en jagen spoorslags met den aldus gemaakten gevangen weg. Eer de kameraden des krijgsmans van den schrik bekomen konden, die zoo stout eene verrassing bij hen verwekt had, waren de roovers hun reeds uit het gezigt. Gewoonlijk brengen de Tscherkessen hunne gevangenen niet verder dan tot aan de voorposten van hun leger, waar zij uitgewisseld of losgekocht worden. In het zoo even verhaalde geval hadden zij een bijzonder goed losgeld te verwachten, daar het hun gelukt was, eenen officier van zoo hoogen rang in hunne magt te krijgen.
Het gezigt van eenen te paard zittenden Tscherkes is ontzagwekkend. De gemakkelijkheid, waarmede hij zijnen vluggen renner regeert, zijne regtstandige, fiere houding, zijne edele gelaatstrekken brengen eene voor hem allergunstigste werking te weeg. De Tscherkessische kleeding bestaat uit eene soort van ligten overrok met gouden tressen, over welken zij de patroontasch op de borst dragen. Eene ronde muts van zwart schapenvel bedekt hun het hoofd en onder den rok vertoont zich een geborduurd vest of kamizool, waaraan de wijde broek (schalwaren) door middel van eenen gordel vastgehecht is. In dezen gordel steekt van voren een groote dolk, van achteren een pistool; aan hunne zijde prijkt een breede sabel, en van den rug hangt een lange snaphaan naar beneden. Zoo sterk gewapend en in het gebruik dier wapenen uitgeleerde meesters, is het geen wonder, dat de Tscherkessen zulke geduchte tegenpartijen zijn. Vooral zijn zij voortreffelijke schutters, en missen, zelfs te paard zittende en in den snelsten loop, zelden hun doel....

{==650==} {>>pagina-aanduiding<<}

Door onze Tifliser vrienden vernamen wij, dat ons verder reizen niet anders dan te paard geschieden kon. Dienvolgens had Mirza salick ook nog de vriendelijkheid, ons paarden tot ons eigen gebruik en muilezels voor onze pakkaadje, tot naar Tauris in Perzië - eenen afstand van 400 (Eng.) mijlen - te verschaffen. Den 8sten November verlieten wij het gastvrije Tiflis, verzeld door den Mirza en door verscheidene Georgiërs van aanzien, die ons ettelijke mijlen ver uitgeleide deden. Hier zeiden zij ons vaarwel, wenschten ons eene veilige en voorspoedige reis, en keerden vervolgens naar hunnent terug.

Eenige aanteekeningen over dwergen.

(Ter gelegenheid van het opzien, dat tom thumb te Parijs verwekt heeft.)

Te allen tijde en bij de meeste volken van Europa heeft het geslacht der Dwergen eene niet onbeduidende rol gespeeld. Die hunne geschiedenis zou willen beschrijven - en het onderwerp is niet zonder eenig, zelfs wetenschappelijk belang - zou zulks in twee groote afdeelingen moeten doen: want in het eene geval, ligchamelijk en tastbaar, staan zij met de bellenkap als hofnarren naast den troon van Keizers en Koningen, of dienen als potsierlijke lakkeijen achter de vorstelijke tafel, of loopen als kluchtige liefdesboden der ridders en der dames heen en weder; - in het andere wemelen zij, in kinderlijke volks-sagen gehuld, onzigtbaar en spookachtig rondom den stoel der vertellende grootmoeder, of verschrikken, spotachtig kwellende, de angstige meisjes in het spinvertrek, of blazen den bergman het licht der groeve uit, zoodat hij den weg naar het zonlicht der bovenwereld niet kan wedervinden. Opmerkelijk genoeg weet reeds de grijze oudheid van Dwergen te verhalen, en men moge dan al eens de Troglodyten niet beschouwen als tot dit kleine menschenras behoorende, zoo zijn ten minste de Pygmeën en derzelver oorlogen met de kraanvogels uit de Grieksche fabelgeschiedenis genoeg bekend. De sprookjes der Germaansche volken hebben ons de Dwergen tot op den huidigen dag behouden, niet alleen in Duitschland, de Nederlanden en Engeland, maar zelfs in IJsland, Scandinavië

{==651==} {>>pagina-aanduiding<<}
en Lapland. Puck en duimeling zijn, in dezen omkring, de beroemd gewordene onsterfelijke vertegenwoordigers van het dwergvolk, hetwelk, verre achter de grenzen onzer zinnelijke wereld, in groote maatschappijen woont, van de Liliputters, wier rijk door swift's fantastische reisbeschrijvingen beroemd geworden is, tot de Gnomen, Elfen en Kaboutermannetjes. Kenmerkend is het voor het Germaansche volkskarakter, dat de Dwergen in onze Sagen als goedhartige wezens optreden, die neiging voor den mensch gevoelen, hem gaarne dienst bewijzen en vermaak aandoen. Het bekende sprookje van sneeuwtje-wit bewijst dit niet minder dan de verhalen nopens de Kaboutermannetjes, die voor een potje vol melk, dat hun de meiden geven, water naar de keuken dragen, schotels en borden schuren, op het vuur passen, enz. Zelfs wanneer de Elfen de menschen wegvoeren en naar hun rijk brengen, drijft slechts liefde hen tot deze gewelddadigheid; tiek heeft ons dit in de liefelijkste beelden voor oogen gesteld. - Niet echter tot de volkssprookjes, maar door vleesch en bloed tot de werkelijke geschiedenis behoorende en daarin beroemd, is een Dwerg, die in dienst van karel V. stond en cornelis van litthauwen geheeten werd; nog heden ten dage wordt zijn portret in het Louvre vertoond. Over het algemeen was het, ettelijke eeuwen geleden, eenigermate een voorwerp van trotschheid der voorname, inzonderheid vorstelijke personaadjen, Dwergen te bezitten. Frans I. en hendrik II. hadden er zoodanig eenen, wien men zeer naïf den naam van langen jan gegeven had, en in het jaar 1556 gaf de Kardinaal vitelli te
Rome een feestmaal, waarbij vierendertig Dwergen achter tafel dienden. Omstreeks dien zelfden tijd liet zich een Milanees in eene papegaaiskooi zien, en de Koningin-moeder, van Frankrijk, pronkte met eene Dwergin, die slechts 13 duim hoog was. De in het jaar 1619 geborene, door walter scott met roem vermelde Sir jeffery hudson werd in zijn achtste jaar aan de gemalin van karel I, Koningin henriette marie, van Engeland, in eene pastei gepresenteerd. In zijn dertigste jaar was hij ternaauwernood 18 Engelsche duimen groot, en - doodde in een tweegevecht zekeren Duitscher, krost geheeten, die den spot met hem gedreven had. Nikolaas fery, bebe bijgenaamd, een beroemde Dwerg van Koning stanislaus lescinsky, van Polen, was tot in zijn zestiende jaar welgemaakt en alstoen 33

{==652==} {>>pagina-aanduiding<<}
duim lang; naderhand werd hij scheef. Op een met hennep belegd bord werd hij ten doop gedragen; langen tijd was een houten klomp zijne wieg, en zijne eerste schoenen geleken een paar notendoppen. Hij verried geen spoor van verstandelijken aanleg, maar des te heftiger hartstogten, en stierf, nog naauwelijks drieëntwintig jaren oud, betreurd door zijne weduwe, de Dwergin therese souvray. Zijn portret en zijn rok worden in het kabinet van natuurlijke historie der geneeskundige faculteit te Parijs bewaard. Met vele gaven des geestes daarentegen, en rijke kundigheden was een andere Poolsche Dwerg, de Edelman borwilawski, begaafd; deze was 28 duim lang en woog iets meer dan 9 pond. Hij stierf in zijn tweeëntwintigste jaar, en heeft door zijne gedenkschriften onder zijne landslieden eenigen naam verworven. Een merkwaardig tooneel bragt, in het jaar 1713, Grootvorstin natalie, eene zuster van peter den Grooten, te weeg. Twee harer Dwergen huwden elkander, en zij deed tot dit trouwfeest al de Dwergen uit geheel het rijk noodigen; er verschenen er tweeënnegentig. In kleine, daartoe nieuw vervaardigde rijtuigen, door Schotsche dwergpaardjes getrokken, reed dit gezelschap van kleine menschjes, onder den toevloed eener ontelbare volksmenigte, naar de kerk. Na de huwelijksplegtigheid was er groote tafel en een luisterrijk dwergenbal.

Levensberigt van een met bijzonder muzijkgenie begaafd kind.

(Uittreksel uit een door zijn' Vader gegeven verslag.)

Traugott julius schönberg, geboren den 5den October 1837, was de tweede zoon van den Predikant schönberg, te Weistropp in het koningrijk Saksen. Nog naauwelijks zijn tweede levensjaar ingetreden, begon hij reeds de touches van het klavier te onderscheiden en bij naam te kennen, en in den loop van datzelfde jaar leerde hij, deels door eigen zoeken, deels door het aanwijzen van anderen, de dur- en mol-accoorden zonder fout aanslaan en noemen, zoodat hij, nog eer dat zijn tweede jaar ten einde geloopen was, een gemakkelijk stukje in den bas accompagneerde, en, door enkel voorspelen, zuiver naar het gehoor, eene ligte melodie leerde spelen. In Januarij 1840, toen hij 2¼ jaar oud was,

{==653==} {>>pagina-aanduiding<<}
stond hij op zekeren dag eens bij zijnen grootvader aan het venster, terwijl zijn vader tot eigene verlustiging accoorden van verschillenden aard aansloeg, en julius begon ze het een na het ander te noemen, zonder aarzelen en zonder zich eene enkele maal te vergissen, ofschoon hij de touches van het klavier ook zelfs niet uit de verte zien kon. Deze fijnheid van gehoor nam, bij zijn ouder worden, gedurig toe. Weldra kon hij iederen enkelen toon, geen' uitgezonderd, dien men aansloeg, opgeven, zonder immer het aanslaan te zien. Evenzeer gaf hij elk mol- of dur-accoord niet alleen in deszelfs oorspronkelijke opvolging, maar ook in elke omkeering en in verstrooide harmonie aan, zoodat hij steeds wist, welke toon onder, boven of in het midden lag. Drie, vier, vijf disharmonische toonen onder elkander, en vijf, zes, zeven tot tien toonen nevens elkander op eenmaal aangeslagen, gaf hij, zonder de touches te zien, zoo juist en zeker op, dat hij bij zoo vele toonen slechts zelden mistastte; ja, het bewonderenswaardigste hierbij was, dat hij, wanneer men den een' of anderen toon, welken men slechts wilde, van de vijf, zes of meer nevens elkander aangeslagene toonen wegliet, naauwkeurig wist, welke de ontbrekende toon was. Van het midden van zijn vierde jaar af kon hij elken toon, dien men verlangde, ook zingende, met volkomene zekerheid treffen.
Eene, zijn gehoor betreffende anecdote moge hier hare plaats vinden. In het voorjaar van 1842, toen hij 4½ jaar oud was, ging ik met hem op den heerlijken weg van Weistropp naar den zoogenaamden Galgenberg. Een leeuwrik steeg voor onze oogen in de hoogte en zong verrukkend schoon. Julius luisterde met veel oplettendheid naar zijn gezang. Toen wij te huis kwamen, zeî hij: ‘Vader, weet gij wel, hoe de leeuwrik op den weg naar Hundorf zong?’ - ‘Hoe kan ik dat weten, kind?’ zeide ik. - ‘Nu, dan zal ik het u eens toonen,’ hernam hij. ‘Zie, eerst neemt hij viermaal de; daarna slaat hij viermaal achter elkander d aan; vervolgens trillert hij weder viermaal, en maakt ook menigmaal een krulletje; en hierbij maakte hij het trilleren des leeuwriks oorbedriegend op het klavier na. Op mijne aanmerking dat de leeuwrik toch wel met den halven toon en niet met den geheelen zou trilleren, zeî hij: ‘Neen, neen: de leeuwrik heeft geen' halven toon in de keel.’
Opmerkelijk was zijne kennis van de verwantschap der

{==654==} {>>pagina-aanduiding<<}
accoorden onderling, welke hem ook in staat stelde die met elkander in een gepast verband te brengen. Met gemak leerde hij, eer hij nog volle drie jaren oud was, vele muzijkstukken accompagneren, en wat hij spelen en accompagneren kon, transponeerde hij ook, zonder fout, in alle toonsoorten. Hoe menigmaal gebeurde het niet, dat, op het verlangen der toehoorders om een vierhandig stuk in deze of gene toonsoort over te brengen, zijn vader niet zoo snel als julius den juisten toon trof, en dat deze, wanneer er de geringste misslag gebeurde, vrij naïf zeide: ‘Vader, dat 's fout, dat is het alweder;’ en daarbij speelde hij volkomen bedaard voort, zonder zelf ooit eene fout te maken. In April 1840, toen julius 2½ jaar oud was, vroeg hem de thans overleden Rector te Wilsdruff, de Heer vorwerk, welke toonen tot dit of dat accoord behoorden, en julius gaf dezelve uit zijn hoofd steeds met juistheid aan. Het grootste bewijs van zijne kennis van den generalen bas leverde hij daardoor, dat hij elk accoord, hetwelk men aansloeg om het te laten ontbinden, zelfs de zeer dissonerende, uit het hoofd oploste, en zulks niet op eenerlei maar op de meest verschillende wijzen. Toen hij 4¼ jaar oud was, begon hij uit eigene beweging, eerst op de lei, daarna op het papier, accoorden, toonschalen en kleine muzijkstukjes, welke hij zelf gecomponeerd of reeds gespeeld had, uit zijn hoofd op te schrijven, zonder daarbij het piano aan te slaan. Nog bewaar ik eene menigte bladen van zijne hand. Opmerkelijk en verbazingwekkend was inzonderheid zijn, alleen uit deze kennis van den generalen bas te verklaren, vrije fantaseren. Onmogelijk kan men hun, die het niet zelven gezien en gehoord hebben, daarvan eene voldoende beschrijving geven. Niet blootelijk accoorden en toonschalen waren het, die hij aansloeg, maar liefelijke melodiën met gepaste harmonie.
Hij voerde regt aardige ideën uit, ja zelfs vrij lange muzijkstukken, welke onderwerpen van verschillenden aard schilderden en afbeeldden, b.v. een' veldslag, het elkander naloopen en met elkander twisten van twee knapen, een' storm, een onweder en dergelijke. Hoe gaarne en hoe goed hij dit deed, hoeveel hij in het aldus vrije fantaseren leverde, kunnen degenen, die zelven kennis van muzijk en van den generalen bas bezitten en gelegenheid hadden hem te booren, het best beoordeelen: ik noem slechts den Heer Kapelmeester

{==655==} {>>pagina-aanduiding<<}
reissiger, de Heeren Predikanten trautschold, te Kötschenbroda, wengler, te Kesselsdorf, schröter, te Niederschönau, en boven alle anderen den Heer Predikant jacobi, te Reichenberg, in wiens tegenwoordigheid hij, vóór zijnen kort daarop gevolgden dood, naar mijn oordeel, het best gefantaseerd heeft.
Deze van zijne geboorte af steeds gezonde knaap stierf, slechts vijf jaren oud, op den 3den October 1842, aan eene veronachtzaamde kwaal in den onderbuik.




Tegenstrijdigheden tusschen Europa en China.

Pater eustève, een zendeling van de orde der Jezuiten in China, vermeldt, dat de meestal regtstreeks tegen elkander aandruischende Europesche en Chinesche gewoonten, gebruiken en denkwijzen elken reiziger, die uit Europa in het Hemelsche Rijk komt, met de uiterste verbazing vervullen. Zie hier slechts eenige der door hem aangevoerde voorbeelden: In Europa schrijft men van de linker- naar de regterzijde; in China van de regter naar de linker. De Europeër is trotsch op eenen overvloed van hoofdhaar; de Chinees op zijnen kaalkop, aan welken echter de staart niet mag ontbreken. In het heete jaargetijde zijn wij op koele dranken, ja op ijs gesteld; daarentegen, hoe warmer het is, des te heeter drinkt de Chinees zijne thee. Terwijl de Europesche geneesheer den zieke het vele eten verbiedt, raadt de Chinesche hem aan, zoo veel te eten als hij kan. De Europeër geeft een bewijs van achting, door het afnemen van zijnen hoed; de Chinees, door zijn' hoed op het hoofd te houden. De plaats van eer is bij ons aan de regterhand; bij de Chinezen aan de linker. Zoo bemind als het dansen in Europa is, zoo zeer staat het bij de Chinezen in minachting; bij hen behoort het nog slechts tot de geschiedenis. Onze rouwkleederen zijn zwart, maar in China is de rouwkleur wit; zwarte kleeding past er slechts op feestdagen. Bij ons moeten de kinderen in de scholen stil zijn; bij de Chinezen moeten zij hunne lessen, allen te gelijk, overluid leeren; hoe harder zij zoo gezamentlijk schreeuwen, des te beter leeren zij, des te meer wordt hunne vlijt

{==656==} {>>pagina-aanduiding<<}
geprezen. De militaire stand wordt in Europa geacht; in China geniet hij geen' voorrang hoegenaamd. De gedachte aan den dood houdt de Europeër gaarne van zich verwijderd; in China doet het gezigt eener doodkist zelfs vermaak; vrienden en bloedverwanten zenden elkander doodkisten ten geschenke, en eene doodkist is er een voorwerp van weelde, dat men zoo lang aan een ieder vertoont, tot dat men er in begraven wordt. In Europa tracht men de dooden zoodra mogelijk onder de aarde te krijgen; in China bewaart men ze zoo lang immer mogelijk; de Keizer kan door de hardste straffen niet te weeg brengen, dat niet somwijlen de lijken jaren lang in de woonhuizen bewaard blijven; men stelt ze zoo veel mogelijk voor het oog van elken voorbijganger ten toon. Overigens denkt echter de Keizer van China even gaarne aan den dood als zijne onderdanen; zoodra een nieuwe opvolger den troon bestijgt, doet hij zich terstond onder zijn paleis eene grafplaats bouwen, en men zegt zelfs, dat hij zich, waar hij ook henen gaat, eene doodkist achterna doet dragen.

Frederik de Groote als mensch.

Een zekere geheimraad, galster geheeten, had zich op ontrouwe wijs aanzienlijke sommen gelds toegeëigend. Ontdekt zijnde, was hij te Spandau op de vesting geplaatst. Na verloop van eenigen tijd ontving de Koning den volgenden brief: ‘Sire! Ik ben de broeder van den ongelukkigen galster, wiens zwaar misdrijf uwe Majesteit met regt bestraft; maar ik ben hem nog meer verschuldigd dan aan mijnen vader. Ik sta in het Maagdenburgsche als predikant op een klein dorp en heb zeven kinderen, terwijl mijne inkomsten niet toereiken om ze te voeden. Toen hij het nog wèl had, ondersteunde mijn broeder mij met ruime hand. Thans zou ik gelegenheid hebben hem dit te vergelden, daar ik tot eenige middelen geraakt ben. Mijn broeder is oud, arm, ziek en gevangen. Schenk mij dezen beklagelijken man, Sire, opdat ik hem tot mij nemen en als broeder mag oppassen en verzorgen!’ De Koning, innig aangedaan, antwoordde: ‘Ik geef u uwen broeder vrij, gelijk gij mij

{==657==} {>>pagina-aanduiding<<}
daarom verzocht hebt, en daar gij zegt dat hij arm is, heb ik hem een pensioen van 500 thalers toegelegd. Hij moet echter bij u in uwen ring blijven, niet aan mij schrijven noch briefwisseling naar buiten voeren. Handelt hij tegen dit mijn bevel, zoo komt hij voor de rest van zijn leven weder te Spandau.’

De Amerikaansche postduiven.

De Heer audubon, een Amerikaansch natuuronderzoeker, heeft aan de Koninklijke Societeit te Edemburg een opmerkelijk berigt over de briefdragende duiven van zijn vaderland toegezonden. ‘Onze briefduiven,’ wordt daarin onder anderen gezegd, ‘bezitten eene nog veel verwonderlijker snelheid en onvermoeibaarheid in het vliegen, dan de soort, met welke men in Europa reeds zoo vele proeven genomen heeft, om hen als briefboden te gebruiken. Met vrij veel naauwkeurigheid heeft men den wonderbaren spoed berekend, tot welken onze duiven in staat zijn. Zoo heeft men b.v. in den krop van sommige dier vogels, die in den omtrek van Nieuw-York geschoten zijn, rijstkorrels gevonden, welke zij slechts in Carolina of Georgië hadden kunnen opdoen. Daar men nu weet, dat zelfs die voedsels, die het moeijelijkst te verteren zijn, de werking van het maagsap niet langer dan twaalf uren weêrstaan kunnen, zoo volgt daaruit met zekerheid, dat deze duiven in hoogst genomen zes uren tijds drie- of vierhonderd mijlen wegs, dus bijna eene mijl per minuut, of vijfëntwintig postmijlen in het uur, hadden afgelegd. Zij zouden derhalve in twee dagen tijds den Atlantischen Oceaan kunnen overvliegen; gelijk dan ook werkelijk in Januarij 1826 een exemplaar der Amerikaansche soort aan de kust van Schotland geschoten is geworden, zoo als destijds een te Edemburg uitkomend wetenschappelijk tijdschrift berigt heeft. Daarenboven bezitten de briefduiven der nieuwe wereld ook een uitnemend scherp gezigt. Zonder de snelheid hunner vlugt te matigen, onderscheiden zij uit aanmerkelijke hoogte de vruchten en zaden, die hun tot voedsel dienen. Zoodra zij zulk eene ontdekking doen, heeft hunne reis een eind. Alsdan rijzen zij hoog op in de lucht,

{==658==} {>>pagina-aanduiding<<}
vormen eene lange rij, en laten zich in de schoonste orde, maar niet zonder groote omzigtigheid, neder, waarna zij dikwijls meer dan honderd acres land uitplunderen.’

De prins van de schaafbank.

De jongste dochter van den Prins van de Moskowa, die het voorwerp der teederste genegenheid van den Heer laffitte, haren bejaarden grootvader, was, verhaalde dezen eens, dat hare speelmakkertjes, welke haar Prinses noemden, niet begrijpen konden, hoe het toekwam, dat de grootvader eener Prinses niet ook een Prins was. ‘Daarop kunt gij haar zeer gemakkelijk antwoorden,’ hernam laffitte; ‘zeg haar, dat ik een Prins ben - Erfprins van de Schaafbank; en begrijpen zij dat nog niet, zoo voeg er tot uitlegging bij, ik beveel u dit in ernst, dat mijn vader een timmerman geweest is.’ - Deze anecdote verhaalt de Heer arago in de lijkrede, welke hij aan het graf van laffitte gehouden heeft.

Anti-pausgezindheid.

Een zeer strenge Generaal vroeg onlangs aan den bestuurder der regementsmuzijk, waarom toch de oboïsten, onder het spelen van een stuk, zoo menigmaal stilhielden? Toen de ander nu ten antwoord gaf, dat zij dan pausen maakten, riep de Generaal gramstorig: ‘Wat pausen! De duivel hale de pausen! Muzijk moeten zij maken en geene pausen!’







{==659==} {>>pagina-aanduiding<<}

Bij het emeritaat van den Amsterdamschen kerkleeraar J.L. Wolterbeek.


Wie in 't maatschappelijke leven 
Zijn' stand zich kiezen mag en kiest, 
En, door een hooger zucht gedreven, 
Het aardsche als uit het oog verliest, - 
 
Hij kiest gewis het hoogst van allen, 
Den Godgewijden Leeraarspost, 
En, steunende op Gods welgevallen, 
Vraagt hij niet, wat die keus vaak kost. 
 
Verzaking toch van zingenoegen; 
Gemis van onbekrompenheid; 
Het dorre strand met kalv'ren ploegen; 
Verkett'ring; vitzucht; onbescheid; 
 
Verdonkering door ambtgenooten, 
Die schitt'ren met ontleende praal; 
Bevord'ring door hen afgesloten 
Wie gunst bevoordeelde of kabaal: 
 
Dat alles, en wie kan vermelden 
Wat meest den wakk'ren geest bedroeft? 
't Zijn dorens, die hem veelzins kwelden, 
Waar God hem lout'rend meê beproeft. 
 
Gij, waardig Man, deedt eens die keuze, 
Zoo treflijk, doch zoo vol gevaar. 
‘Met God!’ was toen uw schoone leuze; 
Hij bleef u bij in elk bezwaar. 
 
Doch, wat bezwaren u ook rezen, 
Gelukkig was uw Leeraarslot. 
Ja! rijkgezegend mogt gij wezen: 
Want gij, gij wandeldet met God. 

{==660==} {>>pagina-aanduiding<<}

Geen zinvermaak kon u bekoren; 
Geen bange zorg verlamde uw taak; 
't Beschaafdst gehoor was u beschoren; 
Uw leer verwon elks wederspraak; 
 
Geen schijnvertoon had bij u waarde; 
Door vromen ijver voorgelicht, 
Waart gij uwe eereplaats op aarde, 
Naast God, uzelv' alleen verpligt. 
 
Zaagt ge uw Geloof ook zwaar beproeven, 
Gij gaaft het voorbeeld van geduld; 
En wat u immer mogt bedroeven, 
Gij leedt, o ja! maar buiten schuld. 
 
Zoo bleeft ge een' halven Eeuwkring wand'len; 
Één was alwat ge spraakt of deedt, 
Uw leer verzeg'lend door uw hand'len 
Bij 's werelds lief, bij 's werelds leed. 
 
Geniet, o Grijsaard! thans de ruste, 
Zoo welverdiend, na 't moeizaam werk; 
Het loon van d' ed'len zelfbewuste, 
Gezegend door Gemeente en Kerk! 
 
En heeft (doch spade!) uw uur geslagen, 
Men beitele op uw laatste kluis: 
‘Hij werd door de engelen gedragen 
Naar de eereplaats in 's vaders huis.’ 
 
Rhijnheuvel, bij Arnhem, 
Aug. 1845. 
j.w. ijntema. 






{==661==} {>>pagina-aanduiding<<}

Mengelwerk.

Iets over opvoeding.

Door M.D. van Otterloo, Onderwijzer te Valburg.

Mannen, op wier oordeel ik prijs stelle, hebben mij aangespoord, de opvoedkundige grondstellingen, voorkomende in den Spiegel van den O. en N. Tijd, op dezelfde wijze te bewerken, als geschied is met drie dier stellingen, in de Verhandeling, geplaatst in eenen vorigen jaargang van dit Tijdschrift. Ik waag het dus nogmaals eenige denkbeelden over een hoogst belangrijk onderwerp in het midden te brengen. - In de vijfde grondstelling wordt met deze woorden: ‘dat de woorden en maniere van spreecken van de jeugt wel dienen beleyt te worden en in orde gehouden, en haere memorie van de jonckheyt aan wel geoeffent,’ zoo wel aangedrongen op beschaving van taal en uitdrukking, als op die der verstandelijke vermogens. (*) Twee belangrijke punten bieden zich dus onzer beschouwinge aan, beide eene opzettelijke behandeling dubbel waardig.

I.

Wat wordt er bij en door de opvoeding ter beschaving van taal en uitdrukking gedaan, en wat kan en moet hiervoor gedaan worden?
Bij het einde van het eerste levensjaar begint het kind in den regel zijne stem tot spreken te oefenen. Het doet

{==662==} {>>pagina-aanduiding<<}
moeite om klanken voort te brengen en woorden uit te stamelen. In de twee volgende jaren leert het de dingen noemen, zich meer verstaanbaar uitdrukken, en aan het einde van het derde jaar geeft het zijne zelfbewustheid met ik te kennen; ‘het drukt uit, wat het gevoelt, en toont zich in zijne taal gelijk het is: natuurlijk en onbevangen.’ In het eerste gedeelte van dit tijdperk is de taal des kinds onzamenhangend en onvolkomen; zij bestaat veelal uit half gevormde en gebrekkig uitgesproken woorden en klanken. Dwaasheid zou het zijn, dat onzamenhangende, dat gebrekkige telkens te willen verbeteren. Och neen! laat het onschuldige wicht op zijne eigen wijs voortkeuvelen; zorg slechts, dat volwassenen het immer zuiver en duidelijk voorspreken, dat zij althans geene onzamenhangende en gebrekkige klanken voortbrengen, en al het verkeerde zal langzamerhand, als van zelf en ongemerkt, verdwijnen, vooral als eene verstandige en liefdevolle moeder steeds bereid is en tijd wil vinden om les te geven in de kunst van spreken. De spraak van het kind vormt zich naar die van hen, met wie het liefst omgaat en snapt.
Verreweg de meeste kinderen spreken zeer schielijk, ja sommigen overhaasten zich zoo, dat zij in de woorden blijven steken of ze al stotterende en ten halve uitbrengen. Ook dit gebrek verdwijnt meestal met den tijd. Dat het kind schielijk spreekt, is trouwens natuurlijk; want het kinderlijk gestel is zeer gevoelig, de bloedsomloop sneller dan bij volwassenen, de voorstellingen levendiger, de indrukken voorbijgaande en menigvuldig; - dit alles is oorzaak van die bewegelijkheid, van die veranderlijkheid, van die driftigheid, welke jonge kinderen in al hun doen en laten en bijzonder in hun spreken aan den dag leggen. Een kind te dwingen om langzaam te spreken, of niet hard te loopen, of stil te zitten en geene beweging te maken, is eigenlijk, iets onmogelijks, iets dat tegennatuurlijk is, van het kind te vergen. Het kind kan het ook niet; want het is alles in strijd met de bewerktuiging, door den wijzen Schepper voor het kinderlijk ligchaam vererdend.

{==663==} {>>pagina-aanduiding<<}

Het stotteren, het onduidelijk en met halve woorden spreken, en meer dergelijke gebreken, alle gevolgen van het schielijk spreken, worden niet weggenomen door dwang of kunstmiddelen; hebben zij geene gebrekkige vorming van de spraakwerktuigen of iets dergelijks tot oorzaak, dan worden zij best door geduld en tijd overwonnen. ‘Gun het kind steeds tijds genoeg om uit te spreken; kan het niet voort, overhaast het dan niet, maar luister met geduld. Op die wijze zal het van zelf opmerkzaam worden, dat zijne denkbeelden zijne tong niet vooruitloopen; het zal geregeld, misschien vlug leeren spreken.’
Vele ouders willen, dat hunne kinderen zich vroeg de in het maatschappelijke leven gebruikelijke beleefdheidsformulieren eigen maken, en dat zij zich bestendig daarvan bedienen. En te regt; want het kind wordt daardoor niet alleen beleefd, maar ook oplettend op alles, waardoor het anderen achting kan betoonen. Uiterlijke wellevendheid heeft ook, als zij niet in gemaaktheid en onopregtheid ontaardt, eenen voordeeligen invloed op het karakter; althans zal hij, die van jongs af gewend is haar in taal en manieren in acht te nemen, in lateren leeftijd niet bij voorkeur het gezelschap van den ruwe en onbeschaafde zoeken, maar zich liever bij hem voegen, die meerdere beschaving ontvangen heeft. Slecht gezelschap brengt menigeen ten verderve, en wordt veelal opgezocht, omdat men zich bij den betere, bij den meer beschaafde niet op zijn gemak gevoelt. Het gewennen aan uiterlijke wellevendheid is een krachtig middel, om de gevaarlijke klip te vermijden, waarop menig jongeling schipbreuk lijdt en reddeloos verloren gaat. Het kind moet zich dus de door de zamenleving geijkte en als welvoegelijk erkende uitdrukkingen eigen maken; het gebruik daarvan moet dagelijks gevorderd worden, opdat het ongemerkt en ongevoelig eene gewoonte worde, (gewoonte toch wordt eene tweede natuur) - echter zonder dat aan dat beleefdzijn eenig voordeel of eenige inwilliging verbonden zij; want dan zou, zoo als rousseau beweert, het beleefdheids-
{==664==} {>>pagina-aanduiding<<}
formulier een tooverwoord worden, waarvan het kind zich bedient, om alles aan zijnen wil te onderwerpen, en dadelijk te verkrijgen, wat het verlangt. Het als het u belieft zal daardoor in den mond des kinds zoo veel beteekenen als: het belieft mij, ik wil; en ik verzoek u hetzelfde als: ik beveel u.
‘Gelijk het van den smid dwaas zijn zou te polijsten eer het slot zijnen behoorlijken vorm hadde, zoo zoekt billijkerwijze de opvoeder het eerst en het zeerst, dat de geest zijnen vorm krijge. De laatste polijsting late hij liever aan de Maatschappij over, welke aan een ieder' de bij haar ingevoerde polituur bijzet; en indien de vorm slechts goed is, ziet de verstandige eenige mindere polijsting gaarne over het hoofd.’ Dit is zoo wel van toepassing op het bovenstaande als op alles wat complimenten heet, op al die ijdele woorden, in de zamenleving ingevoerd, om vleijerijen te zeggen of betuigingen van dienstvaardigheid te doen, waar men weet, dat deze niet zal gevorderd worden. De verstandige houdt complimenten voor woorden en klanken en anders niets; maar daarentegen moet hij bekennen, dat men zonder die woorden en klanken in de beschaafde wereld eene belagchelijke figuur zou maken. In de kinderwereld behooren zij evenwel minst van alle te huis, en het ware te wenschen, dat er niet zoo vele moeite aangewend wierd, om ze dáár, soms met dwang, het burgerregt te doen verkrijgen; want, zoo als sommigen, te willen, dat het kind buige als een knipmes, en babbele als een Fransche reisbediende, is tegennatuurlijk en in de gevolgen verderfelijk. Het kind moet een wellevend mensch worden, maar geen modegek. De taal zij en blijve, gedurende de geheele kindschheid, wat zij was, toen het kind, nog arm aan woorden, uitdrukte, wat het gevoelde, en zich in zijne taal toonde, gelijk het was: natuurlijk en onbevangen. Dat zij nimmer misbruikt wierd, om, onder schoonklinkende woorden, verderfelijke en eigenbatige, ontuchtige en zedelooze oogmerken te verbergen, maar steeds het teruggekaatste beeld bleve van eene zuivere en

{==665==} {>>pagina-aanduiding<<}
onbesmette, van eene regt kinderlijke ziel! Verderfelijk, hoogst verderfelijk is het, te willen, dat kinderen anders spreken, dan zij denken en gevoelen, hen te noodzaken om hunne kinderlijke natuur te verloochenen, en, om zijne kinderen fatsoenlijk te hooren noemen, hen te gewennen, om, welstaanshalve, als zij ja meenen neen, en als zij neen meenen ja te zeggen. Hierdoor toch verdwijnt dat opene, dat ongedwongene, dat onschuldige, dat kinderen moet eigen zijn, en, kon het zijn, in alle tijdperken huns levens moest eigen blijven, om allengs plaats te maken voor geveinsdheid en dubbelhartigheid.
Het kind immers, gewoon gevierd en geprezen te worden, wanneer het zegt, wat vader en moeder liefst willen dat het zegt, zal, zoo lang het zich in tegenwoordigheid der ouders bevindt, om den wille des loons, zijne ware meening verbergen en bewimpelen, en later, in hun afwezen, zich ruimschoots voor het ontbeerde genot zoeken schadeloos te stellen. De ondervinding leert immers, dat vele van die als fatsoenlijk geroemde zonen en dochteren al zeer onfatsoenlijk kunnen zijn, als zij zich in tegenwoordigheid van speelmakkers, dienstboden of anderen bevinden. Om fatsoenlijk te kunnen heeten, leeren de kinderen dus veinzen. Den ouderen zal het echter hierdoor niet mogelijk zijn hunne kinderen te leeren kennen, hunne geaardheid te doorgronden, hunne gebreken en verkeerdheden tegen te gaan of uit te roeijen. Laat het kind daarentegen zijne meening onbewimpeld zeggen; gij zult daardoor zijne geaardheid en heerschende neigingen leeren kennen, op het spoor geraken van vele gebreken, en daardoor in staat gesteld worden, om ze ter regter tijd tegen te gaan. Daarenboven zult gij eene deugd, die de grondslag van vele andere is, de opregtheid, hebben aangekweekt en aan het kinderlijk hart eigen gemaakt. Zorg slechts, dat het kind rein leere denken, en het zal ook rein leeren spreken en handelen. Is het hart rein, door geenen boozen hartstogt bezoedeld, door geene ruwheid besmet, dan zal het inwendige oog zich openen; en dit is, zoo als

{==666==} {>>pagina-aanduiding<<}
reeds vóór vele eeuwen pythagoras leerde, meer waard dan honderd uitwendige oogen.
Vele kinderen, vooral tien- en twaalfjarige jongens en meisjes, zijn onvermoeide babbelaars; zij moeten altijd en over alles praten. Enkele ouders vinden dit zeer aardig; zij verheugen zich over de spraakzaamheid van hunne woordenrijke zonen en dochteren, moedigen die aan, door het onophoudelijk gesnap hunner aandacht waardig te keuren, en het toe te juichen, wanneer de jongen of het meisje over alles eene zoogenoemde aardigheid weet te zeggen. Deze beginnen zich nu te verbeelden, dat zij waarlijk geestig en verstandig zijn; zij doen dus steeds hun best om geestige invallen te hebben, om kwinkslagen voor den dag te brengen, om heel aardig te worden; maar veelal worden zij juist hierdoor heel onaardig en niet zelden onverdragelijke wijsneuzen en bedilallen. En daarenboven, hij, die veel en altijd praat, zal ligt tot kwaadsprekendheid vervallen, of, bij gebrek van beter, zich moeten bezig houden met beuzelingen; en daar beuzelachtige redenen den geest op beuzelachtige zaken vestigen, zal deze beuzelgeest zich zoodanig van hem meester maken, dat hij later niet dan met moeite ernstige zaken zal kunnen ter hand nemen. - Het leven is toch meer dan eene beuzeling! Plutarchus verhaalt in het leven van lycurgus, dat de Spartanen den kinderen leerden, zich zóó uit te drukken, dat hun zeggen te gelijk scherpzinnig en bevallig was en in weinig woorden veel bevatte. Te Sparta was dan ook de waarde der woorden in eene omgekeerde verhouding met die der geldsoorten. Deze waren van ijzer, van grooten omvang, zonder groote innerlijke waarde; gene kort, gewigtig en vol beteekenis. De jongelingen werden door langdurig stilzwijgen afgeregt op scherpzinnige gezegden, op vaardige en gepaste antwoorden. En dat zij hierin de onvermoeide babbelaars van vroegere en latere dagen verre overtroffen, bewijzen die korte, krachtige en bondige gezegden, welke de pen der
geschiedschrijvers heeft opgeteekend. Maar, karig in woorden, waren zij

{==667==} {>>pagina-aanduiding<<}
rijk in groote daden; zij groeiden op tot krachtvolle mannen, vol liefde voor hun land, gehoorzaam en onderworpen aan de wetten. Deze, stiptelijk nagekomen, waren weinig in getal; ‘want daar, waar men niet vele woorden bezigt, zijn ook niet vele wetten noodig.’ Ook deze regel moest bij de opvoeding, vooral bij het onderwijs, niet zoo dikwijls uit het oog verloren worden. Betracht toch de leerling stilzwijgendheid, is hij, die onderwijst, spaarzaam met zijne woorden, dan zal de eerste alles, wat te zijner ontwikkeling en vorming moet dienen, gemakkelijker vatten, tot zijn eigendom maken en in zijn geheugen kunnen bewaren; de laatste zal meerdere vruchten van zijnen arbeid plukken, en te beter die beschaving doen plaats grijpen, welke alleen den geest leven geeft; hij zal geene ijdele napraters, maar zelfdenkende, vrije, zelfstandige menschen vormen, die geleerd hebben zichzelven op te voeden. ‘Ende,’ zegt de als zedeschrijver en wijsgeer beroemde dirk volkertszoon coornhert, ‘heeft een goet vader sonderlinghen daarop te letten, dat hij met sijnen voorbeeldt den kinderen leere arm van woorden te wesen; soo sullen sij veiligher voor ongemack en rijcker van goede daden werden. Want ghemeenlijck brengt veel spreken in gevaarlijckheyt, en altijt geven ijdele tonnen meer gheklanck dan volle; en de borstelighe swijnen maken meer ghekrijts, dan de woldraghende schaapkens. Wie sich aan 't veel klappen went, leert selden weldoen; maar wie sich het weldoen gewoone maakt, wort selden een veelspreecker, maar altijt een daar af anderen wel spreecken.’
Velen zijn er ook, die zich niet ontzien, in het bijwezen van hunne zonen en dochteren, woorden te bezigen, die het kiesche oor beleedigen, of gebruik te maken van triviale en onbehoorlijke uitdrukkingen. De aankomende jongen, het ontluikende meisje hoort die woorden, die uitdrukkingen aan, soms met zigtbaar welgevallen, prent ze in het geheugen, en herhaalt die bij voorkomende gelegenheden. En de ouders! Zij beschouwen het als eene

{==668==} {>>pagina-aanduiding<<}
aardigheid. Een met moeite weêrhouden lachje, soms een luid geschater, brengt hun kind in den waan, dat er in het gebruik dier woorden geen zoo groot kwaad steekt; het bevlijtigt zich dus, zich er zeer vele eigen te maken, en vindt hiertoe ruimschoots gelegenheid, in keuken en stal, op straat en bij oudere speelmakkers. De ouders, die zoo handelen, gaan echter zeer onbedachtzaam te werk; zij verliezen uit het oog: ‘dat men in de teedere jaren gemakkelijk overneemt, wat men hoort, en dat het gehoorde in het gemoed wordt afgedrukt als een zegel in het was.’ Het is immers zoo als cats zegt:

‘Een kint is als een wit papier, 
Dus let op dit onnoosel dier; 
Want soo daer yemant quaet in prent, 
Soo is dat edel wit geschent.’ 

Van den Romein marcus porcius cato wordt verhaald, dat hij, in het bijwezen van zijnen zoon, (*) zich zorgvuldig van alle onbehoorlijke taal onthield, en op zijne woorden lette alsof hij zich in tegenwoordigheid eener Vestaalsche maagd bevond. - Het kind toch verbindt met elk woord eene voorstelling, dus ook met die woorden, welke iets onreins of ruws, iets zinnelijks of onbetamends uitdrukken. De voorstellingen, welke de zinnelijkheid opwekken, kunnen, door de werking van verbeeldingskracht als anderzins, hoogst verderfelijk worden; zij alleen zijn in staat den welstand van ziel en ligchaam voor altijd te ondermijnen, alle vermogens te krenken, en de middelen, waardoor de redelijke aanleg ontwikkeld moet en kan worden, te vernietigen. Immers de verbeeldingskracht, in de teedere jaren der jeugd zoo vatbaar voor levendige en diepe indrukken, nog niet beheerscht door de rede, nog niet bestuurd en geleid door kennis en ondervinding, verlustigt zich zoo gaarne met het scheppen

{==669==} {>>pagina-aanduiding<<}
van beelden, die de zinnelijkheid prikkelen. Het gedurig hooren van onkiesche woorden en uitdrukkingen maakt het kinderlijk gemoed gemeenzaam met dergelijke voorstellingen, en kweekt de uitsluitende neiging tot zoodanige indrukken derwijze aan, dat het kind, jongeling geworden, voor de inspraak der rede genoegzaam geheel onvatbaar wordt, en zich, ter bevrediging zijner zinnelijke lusten, niet ontziet, om zijn ligchaam, dat een tempel Gods moest zijn, te vernederen tot een' slaaf van lage driften, tot een' dienaar van toomelooze hartstogten. ‘Der ghedachten molen draeyt onophoudelijck. Werpt daer inne goede terwe, sij sal goet meel malen. Maer werpt ghij daer inne het kaf der schilderijen van de naeckte Venus, wat moet sij anders malen dan vijerige onkuyschheit, brandende begheerten en heete minne?’ (Coornhert.)
‘Er moest,’ zegt de Latijnsche dichter juvenalis, ‘nooit iets, dat slecht is, met het huis in aanraking komen, waarin de knaap zich bevindt, geen onzedelijk meisje, geene stem van een' tafelschuimer. Den grootsten eerbied is men der jeugd verschuldigd. Het zijn juist de jeugd en de onschuld van het kind, die ons indachtig maken om voorzigtig te zijn. Het uitwendige zoo wel als het inwendige nemen de kinderen over. Schenk aan het vaderland niet alleen een' zoon, maar een' braven zoon.’ Eene oude Duitsche spreuk zegt: ‘Laat den Duivel nooit in de kerk komen; anders zal hij ligt op het altaar geraken.’ Laat zoo ook voor de kinderen geen onbedacht woord de vonk zijn, welke in hun zoo ligt ontvlambaar gemoed een' brand doet ontstaan, die al wat goed en edel in hen is verteert en vernielt. Luther heeft gezegd: ‘Niet ligter verdienen ouders de hel, dan in hun eigen huis, aan hunne eigene kinderen, wanneer zij ze ergeren door schandelijke taal of ergerlijke handelingen;’ en de ijverige Hervormer, de vurige man, die ook zoo veel tot heil der jeugd verrigtte, dacht zeker, toen hij deze harde woorden ter neder schreef, aan die van den grootsten Kindervriend, aan het gezegde van jezus: ‘Maar

{==670==} {>>pagina-aanduiding<<}
zoo wie een' van deze kleinen, die in mij gelooft, ergert, het ware hem nutter, dat een molensteen aan zijnen hals gehangen en hij verzonken ware in de diepte der zee.’
Anderen hebben de verderfelijke gewoonte, om bestendig en in tegenwoordigheid van hunne kinderen te vloeken en Gods naam te misbruiken. De kinderen, die dit hooren, komen allengs tot de gedachte, dat die vloeken een onmisbaar vereischte zijn, om zich behoorlijk te doen verstaan; dat zij het eigenlijk zijn, die der rede kracht en sierlijkheid bijzetten. Zij leeren wel het gebod: ‘Gij zult den naam van den Heer uwen God niet ijdelijk misbruiken.’ Bij het onderwijs in de Godsdienst wordt hun het pligtmatige van de vervulling, het strafbare van de verwaarloozing van dit gebod op het gemoed gedrukt. Maar de jongen denkt: vader doet het telkens; het zal dus wel geen zoo groot kwaad zijn, en vloekt trots den beste; want ‘men siet, dat de kinderen gaarne plegen na te doen 't gene sij hare ouderen hebben sien voordoen, so dat oock eenige het dronken drincken, andere het vloecken, sommige het haastigh vertoornen van hare ouderen schijnen aan te erven door 't navolghen.’ Later verwonderen zich de ouders, dat hun zoon zoo weinig eerbied aan den dag legt voor God en Goddelijke zaken, dat hij zoo ruw daarhenen leeft; maar zij vergeten, dat zij zelven daartoe aanleiding gegeven hebben, door reeds vroeg het godsdienstig gevoel van den voornaamsten steun te berooven: eerbied en ontzag voor den hoogen God.
Velen houden het voor een blijk van wellevendheid, voor een vereischte van eene goede opvoeding, bestendig gebruik te maken van woorden en uitdrukkingen, die geheel of ten deele Fransch zijn. Reeds vroeg worden de kinderen daaraan gewend; ja zelfs woorden en uitdrukkingen, in de moedertaal onder de onbeschaafde en onkiesche gerekend, zijn dit niet meer, zoodra zij in het Fransch geuit worden. Het denkbeeld, dat het kind aan het woord verbindt, blijft wel hetzelfde; doch dit doet niets ter zake:

{==671==} {>>pagina-aanduiding<<}
als het maar geleerd heeft, die voorstelling, dat denkbeeld te benoemen met een fatsoenlijk woord, (en alle Fransche woorden zijn immers fatsoenlijk?) dan is het voldoende. Rousseau heeft evenwel gezegd; ‘De Fransche taal, zegt men, is de meest kiesche der talen (la plus chaste); ik voor mij geloof, dat zij de onreinste, de meest onkiesche is; want het komt mij voor, dat de kieschheid van eene taal niet daarin bestaat, om met zorg onkiesche wendingen te vermijden, maar wel daarin, dat zij die niet bezitte. Inderdaad, om ze te vermijden moet men moeite doen, en er is geene taal, in welke het moeijelijker is, zich in alle opzigten op eene kiesche wijze uit te drukken, dan de Fransche.’ - Maar het is toch zoo aardig, zoo lief, als het kind vader en moeder op zijn Fransch den morgen- en avondgroet brengt, als het aan tafel in het Fransch een en ander vraagt, of vele andere fraaijigheden in die taal weet voor den dag te brengen! Van jongs af gewoon de Fransche taal hooger te schatten dan zijne moedertaal, moet het kind, bij verdere ontwikkeling, wel eene vooringenomenheid met al wat Fransch is eigen worden, met veel gemak Fransche manieren en Fransche zeden aannemen, met verachting neêrzien op alles, wat nationaal is, en in lateren leeftijd al dit nationale met de taal van Nederland versmaden en vertreden, om Frankrijk met zijne bastaardspraak en dartele manieren in te halen en te huldigen. Wij erkennen het, dat het beoefenen en aanleeren van de Fransche en andere vreemde talen een uitmuntend, ja mogelijk het beste en vruchtbaarste middel is ter beschaving en vorming van den geheelen mensch; maar wij houden het voor een groot ongeluk voor een volk, dat eene vreemde taal zóó gevierd en geëerd wordt, dat zij niet alleen de landtaal verdringt, maar ook eenen zoodanigen invloed op zeden en volkskarakter uitoefent, dat het
oorspronkelijk goede van beide allengs verloren gaat, en plaats maakt, niet voor het goede, maar vooral voor het slechte en verkeerde, dat het vreemde volk aankleeft en eigen is. En dat de Fransche

{==672==} {>>pagina-aanduiding<<}
taal eenen dusdanigen invloed op onze taal, onze zeden en ons volkskarakter geoefend heeft, leert de geschiedenis van vroegere en latere dagen; want, toen het aantal van Fransche huisknechten, muzijkmeesters, modevormers, haarvlechters, fortuinzoekers van allerlei bedrijf dagelijks talrijker werd, toen de opvoeding der jeugd bij voorkeur werd toevertrouwd aan Fransche of Fransch-sprekende Zwitsersche gouverneurs en gouvernantes, toen drong Fransche geest en Fransche denkwijs vooral tot de hoogere standen door, en vele aanzienlijken, vooral in de steden van Noord- en Zuid-Holland, werden als 't ware verfranscht; en, hoog ingenomen met alles, wat op Fransche leest was geschoeid, zagen zij met minachting neêr op alles, wat vaderlandsch was. (*)

‘Men zag de dartelheid den ruimen teugel vieren, 
Eenvoudigheid kreeg haast den naam van boersch gedrag, 
d'Aloude deftigheid der vrome Batavieren 
Verstrekte alleen tot stof voor spotten en gelach. 
De landtaal kon aan 't volk ook geen genoegen geven, 
En bleef al meê niet vrij 
Van vuile bastaardij, 
Maar werd welhaast met dartel Fransch doorweven, 
Ten teeken van een laffe slavernij, 
En hoe gezonde reden 
Moest wijken voor bedorven zeden.’ 

De voordeelen, van het aanleeren van vreemde talen bij de opvoeding te trekken, worden te duur betaald, als zij ten koste van de moedertaal verkregen worden. De moedertaal toch is een gewigtig middel ter vorming van den mensch: ‘zij ontwikkelt de voorstellingen der uitwendige wereld, leidt den geest tot zelfkennis op, en geeft het karakter vastheid en oorspronkelijkheid.’ Hij, die zijne moedertaal niet verstaat, die de kracht en ware beteekenis van de woorden, welke hij gebruikt, gevoelt noch begrijpt,

{==673==} {>>pagina-aanduiding<<}
leeft als bewusteloos daar henen; hij blijft zichzelven onbewust, en kan dus niet willen. En welke waarde heeft toch het leven voor hem, die geenen wil heeft, die altijd genoodzaakt is aan den leiband te loopen, en voor wien vrijheid en zelfstandigheid ijdele klanken zijn, van welke hij de kracht en eigenlijke beteekenis kan beseffen noch gevoelen? ‘Hierin,’ zoo leest men in een opvoedkundig tijdschrift, ‘zit het geheim, waarom de schamele gemeente in alle landen zoo ligt het werktuig wordt van list en eigenbaat. Gaarne erkennen wij de waarde der studie van vreemde talen; maar zou het wel te veel beweerd zijn, dat vele mannen en vrouwen, in standen, welke aanspraak maken op de fijnste beschaafdheid, door het uitsluitend gebruik van het Fransch, of door zich voor de grootste helft in die taal uit te drukken, dat die vele mannen en vrouwen niet meer tot ons volk behooren en het vreemd zijn, verheemd, met den geest verhuisd? Hieruit laat zich veel verklaren: onder andere, waarom eigenlijk de geringste, die niet - en de allerhoogste, die alleen voor zichzelven willen, geen vaderland hebben, en de middelstanden, die de moedertaal gebruiken, de kern des volks uitmaken.’
De moedertaal is het eigendom van alle standen; de hoogere zoo wel als de lagere moeten haar verstaan en begrijpen. - Hoe toch zullen de eersten, door geboorte, aanzien en opleiding geroepen om den Staat mede te besturen, zich bij en door de laatsten doen verstaan, bijaldien dezelfde taal niet bij beide het middel is, waardoor zij hunne denkbeelden hebben leeren vasthouden en onderscheiden; waardoor zij geleerd hebben deze aan anderen mede te deelen? Ja, waarlijk, de kennis der moedertaal heeft grooteren invloed op vele zaken, dan wel gewoonlijk aan haar wordt toegekend! Hoe dikwijls toch wordt er aan sommige woorden en uitdrukkingen eene verkeerde beteekenis gegeven! Hoe velen hebben, om slechts iets te noemen, steeds het woord vrijheid in den mond, en hoe weinigen zijn er, die de ware kracht en beteekenis

{==674==} {>>pagina-aanduiding<<}
van dat woord beseffen en gevoelen! Hoe veel ongenoegen ontstaat er in huiselijke en maatschappelijke kringen door de verkeerde opvatting van een enkel woord! En moeten ook het meerendeel der twisten in het wetenschappelijke, staatkundige, en vooral in het godsdienstige, niet worden toegeschreven aan verschil van meening over de beteekenis van woorden, die eigenlijk door geene der partijen regt verstaan worden, omdat zij zaken aanwijzen, van welke het menschelijk verstand geene dan zeer beperkte denkbeelden kan vormen?
‘Voor hen,’ met deze woorden eindigt de Heer g. kuyper zijne Beginselen eener Nederlandsche Spraakleer, ‘voor hen, die meer bepaaldelijk het onderwijs hier te lande gadeslaan, blijft het steeds een grievend schouwspel, te zien, hoe gebrekkig, ten aanzien hunner moedertaal, de kennis der meeste jongelieden is, welke de middelbare scholen vaarwel zeggen.’ En wordt dit door een in dit opzigt bevoegd beoordeelaar gezegd van hen, die de zoogenaamde middelbare scholen verlaten, hoe moet het dan wel met het meerendeel van hen gesteld zijn, die niet dan de lagere scholen bezoeken? Bij de eersten ligt voorzeker de voornaamste oorzaak daarin, dat, in het algemeen genomen, op die zoogenaamde middelbare scholen, de moedertaal voor andere vakken, die meer in den smaak vallen en met welke meer vertooning kan gemaakt worden, moet wijken; terwijl bij de laatsten het weinig vruchtbare van het onderwijs in de moedertaal zoo wel moet gezocht worden in de weinige waarde, welke daaraan wordt toegekend, als in de wijze van onderrigt, welke daarbij algemeen gevolgd wordt.
Vele ouders toch stellen het onderwijs in de moedertaal op geen' den minsten prijs; zij verkeeren in het denkbeeld, dat hunne kinderen dit onderwijs niet behoeven; zij gelooven, dat dezen daarvan weinig of geen voordeel kunnen trekken. Zoodra de kinderen tamelijk vlug lezen, redelijk schrijven en een weinig rekenen, houden zij op, de scholen, althans geregeld, te bezoeken. Hetgeen zij van de moe-
{==675==} {>>pagina-aanduiding<<}
dertaal weten, is van geene beteekenis, en wordt weldra door gebrek aan oefening vergeten. Het onderwijs wordt ook niet altijd op eene vruchtbare wijze gegeven. Men vergenoegt zich met het geven van regelen, laat die toepassen door het verbeteren van gebrekkige opstellen, maar bedenkt niet, dat de taal op die wijze geen middel ter vorming kan zijn. Immers dan alleen kan zij dit zijn, wanneer de leerling uit de door den onderwijzer gegevene voorbeelden den taalregel afleidt; wanneer hij door zelf gezochte voorstellen en volzinnen bewijst, dat hij den regel goed heeft begrepen, en in staat is, dien, waar het noodig is, toe te passen.
Doch reeds te veel over het onderwijs in de moedertaal. De bestemming van dit Tijdschrift laat niet toe, in verdere ontwikkeling dezer denkbeelden te treden, ofschoon de zaak dit dubbel waard is; want, door het onderwijs in de moedertaal meer vruchtbaar en meer vormend te maken, zal ook hare beoefening meer en meer toenemen; zij zal beter gekend en hooger geschat worden; die kennis zal eenen voordeeligen invloed oefenen op het volkskarakter, dat in haar eenen sterken steun zal vinden tegen vreemde ligtzinnigheid en vreemde zedeloosheid.

‘Ja, houden wij dit pand in waarde, 
Als 't afdruk van der vadren beeld, 
Als 't heerlijkst merk voor 't oog der aarde, 
Uit welk een' stam wij zijn geteeld! 
Dien schat, van 't voorgeslacht verkregen, 
Toen zij met de eene vuist den degen 
Deên schittren tegen 's vijands staal, 
Met de andre nog de veder repten 
En klanken voor hun kindren schepten, 
Hun vrijheid wrochtten en hun taal.’ - (Loots.) 

(Het vervolg hierna.)






{==676==} {>>pagina-aanduiding<<}

De lof der schilderkunst.

Door J. van Harderwijk, Rzn. (*)


't Is feest, der kunst gewijd! het reukwerk is ontstoken, 
't Aan haar geheiligd uur is plegtig aangebroken; 
Al ziet het oog geen praal of tooi hier rondgespreid, 
De Kunstgodes vereert elk offer haar bereid. 
Al zijn 't geen priesters hier van haar verhevenste orden, 
Die met den lauwerkrans des roems omstrengeld worden, 
O! elk, die in haar koor ontgloeit voor 't goede en schoon', 
Omkranst zij minzaam 't hoofd als waardig voedsterzoon. 
Ja, waar de lofgalm stijgt, bij de uitgeschoten stralen, 
Die in des kunstnaars borst, van uit haar' hemel, dalen; 
Waar 't zinnelijk genot en hooger zielsvermaak, 
Dat ze uitgiet voor gevoel, verbeelding, hart en smaak, 
Het feestlied wordt gebragt, daar zweeft ze op Englenschachten 
En stort in onze ziel een wereld van gedachten, 
Daar ziet zij van haar' troon op de outerknapen neêr, 
Bezielt hen, voert hen op naar hooger kunstensfeer; 
Ontgloei ons dan, Godes! gelei uw priesterscharen, 
Bij 't staatlijk feestgebaar; geef, bij uw kunstaltaren, 
Ons zelv' den maatzang aan. Rijz', rijz' het hoogtijdslied 
Voor 't streelend zielsgevoel, dat ge uw vereerders biedt! 
 
Niet hij, die in den stroom van woeste zinvermaken 
Zijn' eedlen rang onteert en nooit de borst voelt blaken 
Voor wat den geest van de aard' tot hooger kreitsen voert; 
Niet hij, die, door het schoone en edele ongeroerd, 
Koud, als een beeldzuil, staat bij 't geen het hart moest treffen, 
En boven 't stof de ziel ten hemel op moest heffen; 
Niet hij, die zich in 't slijk, gelijk de zeug, verlaagt, 
En d'adeldom bezwalkt, dien hij op 't voorhoofd draagt; 
Niet hij zal in 't gemoed dat kunstgevoel ontwaren, 
Dat hem de zinnen schokt en geestdrift stort in de âren; 

{==677==} {>>pagina-aanduiding<<}

De taal van 't schoon', die spreekt in toon, en kleur, en lied, 
Derft voor hem gloed en kracht; die taal verstaat hij niet. 
Al moog' hem 't pleeggewaad der kunst de schouders sieren, 
Al schaart hij zich bij hen, die jublend hoogtijd vieren, 
Zij weert hem uit haar koor; hij voegt niet bij haar' troon: 
Haar rijksgebied is dat van 't eeuwig ware en schoon'. 
 
Klink, Schilderkunst, uw lof dan luid in onze koren! 
Wat edel zingenot zien we ons door u beschoren! 
Natuur verrukk' vrij 't oog door schoonheid, dos en pracht, 
Gij ook betoovert ons door eigen scheppingskracht. 
Natuur lokke in de lente ons in haar bloemendreven; 
Zij waaije ons d'adem toe van 't nieuw herboren leven; 
De morgenstond van 't jaar lach' rozenschoon ons aan, 
En wekke ons, om naar 't veld ten blijden dans te gaan; 
De zomer opene ons zijn zuivre vreugdewellen, 
Als 't stovend zonnevuur het blozend ooft doet zwellen, 
Als, bij het landvermaak, de hoorn der vruchtbaarheid 
Genot en overvloed, met volle hand, verspreidt; 
De vrolijke oogsttijd wekk' tot zang en jubelgalmen, 
Als 't graan op d'akker golft in overrijpe halmen, 
Als alles woelt, en werkt, en blij de sikkel zwiert, 
En bij de winst van 't veld den dankbren feestdag viert; 
De barre winter moog', met de ijskorst om de leden, 
Gebloemte en veldtapeet met killen voet vertreden, 
Daar veld- en stedeling, al blaast hij fel en guur, 
Zijn' norschen blik ontvlugt aan 't vrolijk knappend vuur; 
Vrij bied' Natuur, treên wij haar' grootschen tempel binnen, 
Bij iedren wisselkring genieting voor de zinnen; 
Vrij roep' zij luide ons toe, bij 't geen haar rijkdom biedt: 
Zweeft heel mijn tempel door, schouwt vrolijk rond, geniet! 
Gij, Schilderkunst! kunt ook der zinnen vreugde kweeken; 
Gij, die we in onzen kring het outervuur ontsteken, 
Gij zwaait den schepterstaf van uwe heerschappij, 
En wat Natuur ons schenkt, o Kunstgodes! schenkt gij! 
Gij wenkt, daar u een kroon van starren 't hoofd omperelt, 
En voert den mensch in een door u geschapen wereld; 
Gij houdt hem van uw' troon uw' wonderspiegel voor, 
En leidt hem aan uw hand uw tooverschepping door. 
Ja, in wat kunstenkoor we uw' luister ook zien pralen, 
Wij zweven aan uw zij' door 't rijk der idéalen; 
Uw magt is niet beperkt aan pool of hemelsfeer; 

{==678==} {>>pagina-aanduiding<<}

Gij wilt, en geeft Natuur aan ons verheerlijkt weêr! 
Wij juichen, dartlen meê bij al de vreugdtooneelen, 
Die ge opent voor ons oog, die 's kunstnaars boezem streelen; 
Want lente en zomertijd, en herfst, en winterdag 
Maalt ge ons, o Schilderkunst! als door een' tooverslag. 
 
Hoe weet gij beemd en veld niet rijk in tooi te kleeden, 
Als wij op 't bloemtapijt van uwe lente treden! 
Hier drijft de landman 't rund door 't klaverrijke dal, 
Daar rust de herder uit bij beuk of waterval, 
Ginds danst, door u, de jeugd, de toon van uw schalmeijen 
Bezielt den huppeltred der zaamgeschaarde reijen; 
De frissche melkmaagd draaft het malsche weiland door, 
En 't vee treedt met den last, den zoeten last, haar voor. 
't Is alles schoon gedaagd door 't licht der zonnestralen, 
Die uit uw kleurenzee op bosch en heuvels dalen; 
Het wolkeloos azuur, de beek, die kabblend vloeit, 
Houdt als om strijd het oog aan 't schoon der kunst geboeid; 
Hier biedt gij ons 't genot, de vreugd van 't zomerleven, 
Daar zien wij hof en weide aan handen arbeid geven, 
Ginds tast en hoopt men 't hooi bij boersche pret opeen 
En voert, bij wagens vol, de vrachten stalwaarts heen; 
Nu weêr doet ge ons verrukt, daar we in uw schepping staren, 
Een onvermengd genot op uwen wenk ontwaren; 
Gij spreekt, en naauwlijks klinkt uw scheppend wonderwoord, 
Of ziet! de winter treedt op 't doode doek hervoort, 
Met al zijn ruwheid, met zijn schoon en zinbehagen; 
Natuur, eerst lagchend groen, doet gij nu 't doodskleed dragen; 
Een huivring grijpt ons aan, als gij, met eigen hand, 
De sneeuw, door verw gevormd, doet stuiven over 't land; 
Dan weêr weet ge ons een' lach bij 't blijspel af te dwingen, 
Waar, zwierend op en neêr, in duizend wisselkringen, 
Het volk langs de ijsbaan vliegt; als ge alles door den gloed 
Van eigen scheppingsvuur bezielt en leven doet; 
Aurora's purperpracht, de glans van 't zonlicht-dalen 
Doet ge in uw rijksgebied onze oogen tegenstralen; 
Gij drijft den lichtstroom voort langs berg en heuveltop; 
De morgenstond breekt aan, de dagvorstin rijst op! 
Dan dooft zich op uw' wenk haar gouden fakkel weder, 
't Licht wijkt, de scheemring valt en de avondstond daalt neder, 
De nacht rolt boven de aard' haar starborduursel heen, 
En wat we aanschouwen is uw schepping - de uwe alleen! 

{==679==} {>>pagina-aanduiding<<}

Nog meer, uwe almagt spreekt! De helden van 't verleden 
Zien we uit der eeuwen nacht op nieuw te voorschijn treden; 
O, 't is als ruktet gij dan 's grafkuils grendlen los! 
De willems, ruiters, tromps zien we in hun wapendos; 
Ja, de almagt van uw stem roept uit den nacht der graven 
De dooden voor ons op, die wij aan de aarde gaven; 
Wij zien hen voor ons oog in 't leven weêr gebragt, 
En roemen, Kunstgodes! uw wondre scheppingskracht! 
O Schilders! die een wenk haars aanzijns mag bezielen, 
Gij doet voor uw paneel d' aanschouwer nederkuielen; 
Gij, Priesters van het schoon'! dien hoogen eernaam waard, 
Gij houdt het oog verrukt, als 't op uw wondren staart; 
Gij hebt dien kunstsmaak aan haar' boezem ingedronken, 
Haar zuivre hemelvlam kon u de borst ontvonken; 
Tafreelen, stout en grootsch, vol vuur, aan vinding rijk, 
Staan, tot aan 't verst geslacht, van uw' triomf ten blijk! 
 
Ja, 't schoonst, wat de adem Gods in 't scheppingsuur deed leven, 
Doet uwe meesterhand voor onze blikken zweven. 
De mensch, dat wonderbeeld, dat heerlijk kunstmodel, 
Dat scheppingsmeesterstuk, treedt voort op uw bevel. 
Het toppunt uwer kunst doet ge op het doek verschijnen, 
Als, door uw teekenstift, de zuivre schoonheidslijnen 
Zich vormen tot een beeld, waaruit iets hemelsch straalt, 
Een beeld, dat engelschoon daar voor onze oogen praalt. 
Hoe hoog klopt ons de borst bij al de meestertrekken, 
Die we in het kunsttafreel vol levensgloed ontdekken! 
Uw adem zweeft langs 't doek, bezielt den ledenbouw..... 
Uw schepping is voltooid, voltooid in 't beeld der vrouw! 
Zoo weet ge, o Schilderkunst! door verwen en penseelen, 
Aan 't onbezield paneel het leven meê te deelen; 
Wij schreijen als gij 't wilt; wij lagchen als gij wenkt, 
En danken u 't genot, dat gij den zinnen schenkt. 
Maar mogen wij, Godes! u al den feestzang zingen, 
Alleen kan 's Dichters lied uw' lof toch niet voldingen: 
Zweef dan, bij 't maatgedicht, al tripplend haar op zij', 
En galm, o Toonkunst! met uw hemelharmonij 
Den roem der zuster uit; wil aller boezem roeren, 
En op uw' ademtogt naar hooger sferen voeren; 
Sla aan uw citerklank, verhef ook gij hare eer, 
En dale uw toonenval in onze zielen neêr! 

{==680==} {>>pagina-aanduiding<<}

Nog eens het lied gestemd! de feestmuzijk vervangen! 
Uw lof, o Schilderkunst! eischt hooger maatgezangen. 
't Is niet genoeg, dat ge ons Natuur voor de oogen maalt 
In al den rijken dos, waarmeê zij pronkt en praalt; 
Neen! eedler werkt ge, okunst! door uw verheven krachten; 
Gij voert ons, wilt gij 't, als op breede condorschachten, 
Van de aard' ten hemel op. Veel reiner is uw doel, 
Dan 't lustbehagen slechts van 't zinnelijk gevoel; 
De dichter moog' door lied en hemelklanken treffen, 
En uit het stofdal 't hart naar 't bovenaardsche heffen, 
Zijn onweêrstaanbre kracht, zijn innerlijke drang 
Roepe ons, aan de aard' geboeid, door de almagt van zijn' zang, 
Naar hooger sferen op, langs zonnen en planeten; 
Hij spreek', met waardigheid, op wijsheidsstoel gezeten, 
Zijn heilge orakels uit, of word' de hemeltolk 
Van pligt en zeedlijkheid, de leeraar van het volk. 
Beheerscheres der ziel, die we in dees tempelwanden, 
Bij feestlijk hoogtijdslied, den zuivren wierook branden, 
Gij ook, gij streelt, Godes! niet enkel oog en zin, 
Maar stort uw hoogre kracht ten reinen boezem in. 
Ja! Dicht- en Schilderkunst zijn zusters; waar zij treden 
Weet elk het stugste hart als buigzaam was te kneden; 
Wat poëzij in klank en rijke beeldspraak meldt, 
Wordt ons door verwenspraak in 't heerlijkst licht gesteld. 
Ook zij wil uit de bron van 't schoone ons harte drenken, 
Niet slechts aan 't zinlijk oog genot-voldoening schenken, 
Maar geeft ook lessen ons voor zeedlijkheid en pligt, 
Daar voor haar zetel 't boek der eeuwen open ligt. 
 
Ziet! hoe zij ginds ons voert naar die roemruchte stranden, 
Waar hij, die 't wagen dorst 's lands regten aan te randen, 
Vernieling vond en dood; waar Neêrlands heldenmoed 
Voor 't oog der wereld blonk in onuitdoofbren gloed; 
Waar Brit en Gal, geducht in magt van koningrijken, 
Met bittre spijt de vlag voor Neêrlands wimpel strijken; 
Waar ruiter, daar de zon van 's vijands glorie taant, 
Door vuur en sulferdamp zich 't pad ter zege baant; 
Waar tromp en kortenaar en tal van heldenscharen 
Ons wenken, om in deugd en trouw hen te evenaren; 
Waar ons der vadren moed, door 't kunstpenseel gemaald, 

{==681==} {>>pagina-aanduiding<<}

Als stonden we aan hun zij', verrukt in de oogen straalt. 
Ziet ginds! wie is die held zoo moedig, fier in 't zadel; 
Geheel zijn vorm, zijn dos, tuigt hoogen heldenadel; 
Aanschouwt dien wapenstoet, die dappre krijgsmansrij, 
Op 't woelig strijdtooneel, gesloten aan zijn zij'; 
Hoe wappren om hem heen de ontrolde veldbanieren; 
De heldenschaar schijnt reeds de zegepraal te vieren. 
Waar zijn we? op welk een plek? in welk een heldentijd? 
Wij staan aan Nieuwpoorts strand, waar eens de heetste strijd 
Voor Neêrland werd beslist; ja! 't bloed kookt ons in de âren: 
't Is maurits zege, Spanjes neêrlaag, waar we op staren! 
Wat stoftge, albertus, nog op moed en legermagt, 
Vermeetle, die om 't vuur van maurits bliksem lacht; 
O! als een godheid, op het fier genet gezeten, 
Vertrapt hij, die zich trots durft tegen hem vermeten; 
De kunst, der vaadren roem, zet heel ons hart in gloed, 
En de almagt van 't penseel vereeuwigt Neêrlands moed! 
Zoo staaft ge, o Schilderkunst! uw onbeperkt vermogen; 
Wat ook voor oog en hart de vreugde kan verhoogen, 
Gij zijt het, die voor hem, die 't ware en schoone mint, 
Het zinlijk schoon op 't naauwst aan 't zeedlijk schoon verbindt. 
 
Ja! wie doet meer dan gij der vrijheid trouw onszweren? 
Gij toont ons, hoe de rijk, hoe van der werff haar eeren, 
En waar men aan 's lands steun het vonnis brengt ter dood, 
Daar maalt ge ons barneveld, standvastig, kalm engroot; 
Waar menschenliefde redt, schoon hoog de golfslag steigert 
En loon noch dank begeert, en goud en paarlen weigert, 
Maar van de wrakken rukt, wat hulpbetoon vermag, 
Daar rijst ge als gids der deugd voor ons in vollen dag, 
Daar doet uw wonderspraak den vreemde een'traan zelfs plengen, 
Die schaars den tol van lof aan Neêrlands roem wil brengen, 
En hij, die vaak het oor voor 's lands historie sluit, 
Dien meldt gij, door uw taal, 's lands glorie hoog en luid. 
 
Ja! kweekster zijt ge, o kunst! van hooger zielsgenoegen. 
De mensch moog' onder 't wigt van aardsche kluisters zwoegen, 
Het streelt den stervling toch, dat, hoe aan 't stof verwant, 
De trek zijn borst doorgloeit naar eedler vaderland. 
O, 'k vang de toonen op van hem, die 't hoofd ompereld 
Met onverwelkbren roem, aan 't hoofd der dichtrenwereld 
Met reuzengrootheid praalt, en die uw hemelgunst 

{==682==} {>>pagina-aanduiding<<}

In 't heerlijkst maatgedicht bezong, o Schilderkunst! 
‘Gij, gij,’ zoo klonk het, ‘zonk uit de ongenaakbre kringen; 
Daar hebt ge uw' oorsprong, daar, bij hooger hemellingen; 
Geen aardrijk kweekte u, neen, 't ontving u van den trans, 
Waaraan de dagtoorts rijst in onverdraagbren glans, 
Die de oogen blindt, of neen! uit nog een hooger orden, 
Waarin de hemelen, waar wereldstelsels worden, 
En zonnevuren zich ontsteken. Dáár alleen 
Is de afkomst uwer waard en niet op dit beneên.’ (*) 
En zoudt gij dan, Godes! door uwe scheppingswerken 
't Gevoel niet in de borst voor 't hoogere versterken? 
Ja! Godsdienst! hemeltelg, wier stem den stervling leert, 
Dat hooger Albestuur het wereldlot regeert, 
Verhef gij 't harte vrij tot Hem, wien Serafs prijzen, 
Tot Hem, voor wien van de aard' de heilge hymnen rijzen, 
Als hoog verrukt de schaar van Gods gemeente knielt; 
Word' krachtig door uw taal het vroom gemoed bezield, 
Als wij de knie voor God in geest en waarheid buigen: 
Vaak moet toch 't hart, o kunst! van uwen lof getuigen, 
Wanneer uw kleurentaal geheel ons wezen boeit, 
Als ge ons in tempels voert, waar gij de ziel ontgloeit 
Voor al wat hemelsch is, wat godlijk schoon kan heeten, 
Waar gij, beheerscheres der ziel! ten troon gezeten, 
Voor ons den christus maalt in al zijn heerlijkheid; 
Of als ge aan rubbens hand ten kruisberg heen ons leidt, 
Waar wij den Doode zien, voor wien Gods Englen knielen, 
Wat vuur van heilgen ernst vlamt dan in onze zielen; 
Of, als we op Thabor staan, waar wij, op uw bevel, 
Den christus zien in 't licht, gedaagd door raphaël, 
Waar Englen, zaalgen hem in zonneglans omzweven, 
Waar we ons als door dien glans zelf schittrend zien omgeven, 
O! dan smelt lied en lof te zaam in d' eigen toon: 
Dank! hemelsch zielsgenot schenkt ge ons, Priestres van 't schoon! 
Ja, grootscher schouwspel nog kan ons uw schepping malen; 
Niets, goddelijke kunst! niets zet uwe almagt palen! 
Hoe? hart en zenuw trilt! wie waagt daar voor 't gezigt, 
In al zijn majesteit, te dagen 't jongst gerigt? 
Wie schetst die wanhoop ons, dien angst, die ginds op 't wezen 
Der diep rampzaligen, bij 't oordeel, staat te lezen? 
Wie toovert voor ons oog die vreugd, dat zielsgenot, 

{==683==} {>>pagina-aanduiding<<}

Der braven loon en deel bij d' aanblik van hun lot? 
Wie maalt de omhelzing ons van trouwe zielsbeminden, 
Die op het doodenveld elkander wedervinden? 
Wie, ons die moeder, die, daar ginds, haar' zuigeling 
Als Cherub groeten mag in eenen Englenkring? 
Wie doet dien serafsstoet des Hoogsten troon omweemlen, 
Daar 't driemaal heilig ons als toeruischt uit de heemlen? 
O wie, wie voert ons op naar 't heerlijk lichtgewelf, 
Waar wij, bedwelmd door 't schoon, ontzinken aan ons zelv'?.. 
Dat, angelo! deedt gij; ‘ver boven 't stof verheven, 
Zaagt gij den jongsten dag voor uw verbeelding zweven! 
Gij zaagt des aardrijks angst, daar 't al in vlam verdwijnt, 
De wereld die vergaat, een Godheid die verschijnt, 
Omhoog een Regter, op een wolk met zijnen donder; 
Omlaag een splijtende aard', en 't bangst gehuil er onder. 
Gij zaagt op éénen stond, op 's werelds overschot, 
De deugd en 't misdrijf, straf, belooning, hel en God!’ (*) 
Zoo, Schilderkunst... maar neen! mogt hier de harptoon rijzen! 
Blijv' steeds uw vingerwenk ons op al 't schoone wijzen, 
Dat wemelt op het spoor, waarlangs uw hand ons voert; 
Dan zingen we uwen lof, zoo vaak ge ons 't harte roert. 
 
Die lof zij u gebragt! gij woudt ten feest ons leiden! 
Blijf, waar ge uw' voetstap zet, het schoonst gebloemt verspreiden. 
De geestdrift voor uw dienst verheft zich meer en meer, 
En Neêrland bovenal brengt u den tol der eer. 
Doe gij van hier aan Theems, aan Seine en Tiberzoomen 
De schatten uit uw hof voor 's vreemdlings voeten stroomen; 
Rijz' menig kunstzaal dáár in schitterender glans, 
Door wat uw hand er hecht aan tempelmuur en trans; 
O! blijve uw troon omringd door keur van priesterscharen! 
Op Hollands Schilderschool blijv' 't oog bewondrend staren. 
Gelijk Orion blinkt te midden van de pracht 
Van 't talloos sterrental, dat vonkelt in den nacht, 
Zoo blinkt ge in luister uit, te midden van de koren, 
Waar duizend stemmen 't lied voor 't eeuwig schoon doen hooren; 
Zoo blijft gij, onder 't tal der kunsten, waar het troont, 
Met d' uitgelezen krans van roem, van eer gekroond! 


{==684==} {>>pagina-aanduiding<<}

(Na de uitdeeling der eereprijzen werd de vergadering met de volgende regelen gesloten.)

De laatste feesttoon rijze en klinke 
Van 't loflied hier der kunst gewijd! 
Dat om haar hoofd een krans steeds blinke, 
Die nooit verwelke door den tijd! 
Breidt uit haar rijk door uw penseelen, 
O Schilders! ziet door uw tafreelen 
Een duurzame eerzuil u gesticht; 
Uw lof ruisch' voort op gouden snaren, 
En klinke nog na tal van jaren, 
Als 't oog, verrukt door 't schoon, zich op uw wondren rigt! 
 
O gij, die in haar tempelwanden, 
Vereerders van het ware en schoon, 
't Palet klemt in gewijde handen, 
Hecht rijker paarlen aan haar kroon! 
Blijft zinnen treffen, harten roeren; 
En, wie ook 't schijnschoon moog' vervoeren, 
Gekroond door 't onbestemd geschreeuw; 
Blijft, door uw tooverend vermogen, 
Den roem van 't vaderland verhoogen! 
Zoo rijz', voor 't rijk der kunst, een tweede gouden eeuw! 
 
Blaast aan de vonk dan, Feestgenooten! 
Die in des Schilders boezem gloort. 
Zoo brengt de kunsthof vruchtbre loten 
Voor d'oogst van 't goede en schoone voort. 
De vreemdling moog' met eerlaurieren 
De kruin van Neêrlands schilders sieren; 
Hier bied' men 't meest hun 't eerloof aan; 
Ja! moog', om wat geluk wij bidden, 
De handel bloeijen in ons midden, 
En naast zijn tempeldak 't paleis der kunsten staan! 






{==685==} {>>pagina-aanduiding<<}

Manchester en de Engelsche katoenfabrijken. Door Leo Faucher.

Lancashire. - Arkwright.

Toen willem de Veroveraar, na het ten onder brengen van Northumberland, in het hart van den winter zijn leger te York had zaamgetrokken, om over Engelands ruggegraat (backbone) naar den omtrek van Chester voort te dringen, weigerden zijne troepen, hem te volgen, en bij moest in persoon het voorbeeld van verachting aller moeijelijkheden van den weg geven, om hen tot gehoorzaamheid te bewegen. Het land, door een ras van half-wilden bewoond, was vol poelen, veengronden en wouden. Dit zelfde oord, hetwelk den zegevierenden Noormannen zulk een' schrik inboezemde, het zuidelijk deel van Lancashire namelijk, is heden ten dage, in alle rigtingen, van kanalen, rij- en spoorwegen doorsneden, en dezelfde bestanddeelen, welke de verovering zoo moeijelijk maakten - de veelheid van water en de afwisselende gesteldheid van den nu eens vlakken dan gebroken grond - zijn 700 jaren later middelen tot bevordering van bedrijvigheid en handelsverkeer geworden.
Op geen plek der aarde, waarschijnlijk, heeft de natuur de vereischten eener noeste fabrijkvlijt in zulk eenen overvloed vereenigd, als in den omvang van 16 vierkante uren gaans tusschen de monden van de Nibble en de Mersey. Van de bergketen in het noordoosten stroomen beken en rivieren afwaarts, die eene menigte raderen en andere drijfwerken in beweging brengen. De Irwell heeft negenhonderd voeten val, van welke achtnegende deelen ten behoeve van 300 spinnerijen en verwerijen gebruikt worden. Een onuitputbaar steenkolenbed, welks helling tot aan de oppervlakte van den grond reikt, trekt door de distrikten Salfort en Blackburn. Niet verre van daar, in Yorkshire, Staffordshire en in het Prinsdom Wallis, vindt men ijzer in overvloed. Hierbij komt de aard der bewoners, een forsch, peinzend, vindingrijk en onvermoeibaar slag van menschen, dat even voortreffelijke werklieden als bouwmeesters, fabrijkanten en handelaars levert. In minder dan een jaar hebben zij het nieuwere fabrijkstelsel ontworpen en tot den

{==686==} {>>pagina-aanduiding<<}
trap van volmaaktheid gebragt, waarop wij het thans gekomen zien.
John kay, die niets meer dan een werkman was, heeft in 1738 de vliegende weversspoel uitgedacht. Hargreaves, een wever te Blackburn, bedacht in 1764 de jenny. Samuel crompton, desgelijks een wever, die op eene hoeve bij Bolton woonde, heeft in 1779 de mule in de plaats der min volkomene jenny gesteld. De in 1790 door strutt uitgevondene, zichzelve bewegende mule-jenny is in 1825 door roberts, een' mechanicus te Manchester, vervolkomend. De in 1785 door Dr. cartwright ontdekte grondwet der machinenweverij is in 1803 door horrocks, fabrijkant te Stockport, in werkdadig gebruik gebragt. Arkwright, een barbier te Preston, maakte zich het eerst de afzonderlijke, reeds daar zijnde uitvindingen gezamentlijk ten nutte, en legde met dezelve den grond tot de nieuwere wijze van katoenfabricering; door in 1792 de door watt ontdekte stoomkracht in eene zijner spinnerijen aan te wenden, maakte hij den aanvang eener omwenteling in het fabrijkbedrijf, welke zich met den ommekeer, dien voormaals de boekdrukkunst op het gebied der wetenschappen bewerkte, in bijna gelijken rang kan stellen.
De kunstvlijt is met de beschaving uit het Oosten naar ons werelddeel gekomen. Hare zetelplaatsen waren, achter elkander, Tyrus, Venetië, de Nederlanden, Frankrijk onder colbert, en eindelijk Engeland. In Engeland heeft zij, gedurende den tijd van naauwelijks drie menschenlevens, voortgangen gemaakt, welke met de som van die der in de tweeduizend voorafgegane jaren gemaakte gelijk staan. En deze vorderingen heeft Engeland voornamelijk aan de bewoners der omstreken van Manchester te danken. Manchester en deszelfs ommelanden hadden sedert de vijftiende eeuw de wollenweverij geoefend. Bij het eerste opdagen in dat oord van de katoenfabrijkaadje, stieten de bewoners van Lancashire haar van zich. Kan moest in 1740 naar Parijs verhuizen. Hargreaves vond bij zijne naaste landslieden zoo weinig bijval, dat hij in 1768 zijne fabrijk en handel naar Nottingham verplaatste. Elf jaren later vernielde het werkvolk in den omtrek van Blackburn de jennys, de kaardenmachinen en alle overige door water- of paardenkracht in beweging gebragte werktuigen, en een groot gedeelte der fabrijkanten zelven begunstigde deze gewelddadigheden. De

{==687==} {>>pagina-aanduiding<<}
grootvader van den tegenwoordigen Minister peel, die bij dezen machinenstorm bijzonder geleden had, moest zijn bedrijf aan de Trent in Staffordshire verleggen. Toen arkwright zijne spinnerij aan den gang bragt, vereenigden zich de groote wevers van Lancashire, om het vertier zijner gesponnen garens te verhinderen, en bewogen hem hierdoor, om zelf weverijen aan te leggen, eerst van kousen, vervolgens van calicos. Dezelfde rijke wevers wisten het daarhenen te brengen, dat het departement der accijnsen arkwright's calicos als buitenlandsche waren wilde belasten, en niet dan met opoffering van aanzienlijke sommen verkreeg de gewezen barbier, dat het Parlement de hinderpalen, welke deze kunstgrepen hem in den weg legden, deed verdwijnen. Weinige jaren later werden die zelfde wevers nabootsers van arkwright's zoogenaamd knoeiwerk, en verwierven, dat het door hem sedert vijftien jaren bezetene monopolie gemeenschappelijk vrijregt werd. Arkweight nam hierover wraak, door in Lanarkshire eene mededinging tegen Lancashire te doen ontstaan. Zinspelende op zijn vroeger bedrijf, zeide hij: ‘Ik zal in Schotland een mes vinden, om Manchester te scheren.’
De gewezen barbier, later Baronet, was een staaltje van het Lancashire's menschenras. IJver, kracht, volharding waren de meest uitkomende trekken van zijn karakter. Aan het beheer zijner talrijke ondernemingen werkte hij in den regel van 's morgens vijf tot 's avonds negen ure. Hij was reeds meer dan vijftig jaren oud, toen hij bemerkte, dat zijn gebrek aan schoolonderwijs hem in het bezorgen zijner zaken, en met name in zijne correspondentie, zeer nadeelig was. Terstond nam hij een uur van zijnen slaap af, om de Engelsche spraakkunst te bestuderen, en nog een tweede, om zijn schrift en zijne spelling te verbeteren. Wat hem in het vervolgen zijner plans in den weg kwam, stiet hij ongeduldig ter zijde, onverschillig of het een persoon of een ding mogt zijn. Toen hij nog barbier was, meende zijne vrouw, dat hij zijn gezin aan den bedelstaf brengen zou, wanneer hij, in plaats van zijne kalanten te scheren, zich met het beoefenen der werktuigkunde bezig hield, en brak de modellen zijner machinen aan stukken. Ter zake hiervan deed hij zich van haar scheiden. Hij zeî niet, gelijk zoo menig talmer: tijd gewonnen, veel gewonnen; maar hij hield den tijd voor zoo kostbaar, dat hij, om daarvan het

{==688==} {>>pagina-aanduiding<<}
minstmogelijke te verliezen, zijne reizen steeds in een rijtuig met vier paarden deed. Zijne talrijke inrigtingen in de Graafschappen Lancaster, Derby en Lanark bestuurde hij meestal met vennooten, en steeds wist hij het zoo te schikken, dat, zelfs wanneer dezen verloren, hij nog altijd won. Zijn vertrouwen op de winsten, door zijne machinen te verkrijgen, was zoo groot, dat hij wel eens zeide: ‘Ik zal nog de landsschuld afbetalen!’ Ten laatste wilde hij zich nog het monopolie van geheel den katoenhandel eigen maken, door al de boomwol in geheel de wereld op te koopen. Al de boomwol, die in Engeland verarbeid werd, op te koopen, zou vóór vijftig jaren geene al te zeer gewaagde onderneming geweest zijn; want destijds bedroeg de jaarlijksche invoer slechts drie- à viermaal honderd duizend centenaars; - heden ten dage doen de kapitalisten van Liverpool alleen daarin zaken voor vijf millioenen centenaars.
Omstreeks het begin der vorige eeuw was Manchester nog eene stad van geringe kooplieden en kleine fabrijkanten, welke de gewevene goederen te Bolton en in den omtrek opkochten, om ze te verwen en dan op pakpaarden van markt tot markt te vervoeren. De eigenlijke fabrijkaadje geschiedde in hutten en stulpen, op het land verstrooid. De kleine, daar wonende wever kocht het garen, voor zoo ver zijn eigen gezin hem geen' genoegzamen voorraad daarvan spinnen mogt. Te Manchester bepaalde men zich tot het verwen en apretteren; overigens was de kapitalist in de stad, gelijk thans nog te Lyon, commissionnair, of ook koopman voor eigene rekening. In het jaar 1760 hield de in Lancashire vereenigde katoen-industrie 40,000 werklieden, meest wevers, bezig, in 1780, nadat deze tak van bedrijf reeds aanmerkelijk toegenomen was, telde Manchester niet boven de 40,000 inwoners, en weder twintig jaren later was het productie-vermogen dier stad nog tot 32 stoommachines met de kracht van 430 paarden beperkt. Vóór dat men de stoomkracht gebruikte, werden er de machinen door paarden en ezels gedreven en werd de menschenarbeid daarbij door kinderen verrigt. Zoo het vertier niet of slechts langzaam vermeerderd ware, had bij de invoering der stoommachinen het getal der werklieden moeten verminderen. Dit echter was het geval niet. Een getal van 150,000 spinners, die tegenwoordig met mule-jennys werken, levert zoo veel, als vroeger 40 millioenen spinners met de hand hadden kunnen

{==689==} {>>pagina-aanduiding<<}
voortbrengen. In Lancashire is, eenig en alleen ten gevolge der vermeerderde katoen-industrie, in minder dan honderd jaren tijds, de bevolking van 300,000 tot 1,660,000 en te Manchester van 40,000 tot 306,000 gerezen. Het verbruik van katoenen waren binnen het Britsche rijk heeft zich, van 30,000 centenaars, tegen den prijs van 800,000 p. st., tot 6 millioenen centenaars, tegen den prijs van 36 millioenen p. st., vermeerderd. En niettemin gebruikt Engeland zelf slechts het kleinste deel der katoenen goederen, welke het voortbrengt. Drie vijfde deelen aller Britsche weverijen en spinnerijen van boomwol zijn in Lancashire opeengedrongen, en van die spinnerijen bezit Manchester alleen er meer dan honderd.

Manchester.

Gelijk eene spin in het midden van haar weefsel zit en hare draden naar alle rigtingen uitgespannen heeft, even zoo ligt Manchester in het middenpunt van een net van spoorwegen, welker draden het met kleinere fabrijkplaatsjes verbinden, zoodat deze aan hetzelve, als 't ware, tot voorsteden strekken. De baan, die naar Leeds loopt, raakt, een uur ver van Manchester, Oldham met zijne 60,000 inwoners; verderop Bury, Rochdale en Halifax, elk met 24,000 inwoners. De baan naar Bolton verbindt met Manchester Bolton, Preston en Chorley, met over de honderd spinnerijen en 114,000 inwoners. Op de naar Sheffield loopende baan geraakt men binnen weinige minuten naar de fabrijkinrigtingen van Staleybridge, Ashton, Dukinfield en Hyde, die met 80,000 menschen bevolkt zijn. De baan naar Birmingham lijft, als 't ware, met Manchester in de 50,000 inwoners van Stockport, en de baan naar Liverpool brengt, om zoo te zeggen, Wigan en Warrington voor Manchester's poorten. Vijftien aanzienlijke stookplaatsen van bedrijvigheid hangen op deze wijs met het voorname brandpunt zamen, en volgen deszelfs werking, als wachters hunne hoofdplaneet. Een bestellingsorder, die des morgens te Liverpool gedaan is, wordt omstreeks den middag op de beurs te Manchester door de fabrijkanten bepraat. Des avonds is het werk reeds over de verschillende fabrijken verdeeld. In minder dan acht dagen tijds is het vereischte katoenen garen te Manchester, Bolton, Oldham of in den omtrek van Ashton
gesponnen, te Bolton, Staleybridge of Stockport geweven,

{==690==} {>>pagina-aanduiding<<}
te Blackburn, Chorley of Preston geverwd en gedrukt, en te Manchester geapretteerd, gemeten en ingepakt. Door deze verdeeling van het werk tusschen onderscheidene plaatsen gaat het bijna zoo snel voort als de gedachte, en naauwelijks heeft de mensch gesproken: ‘het worde!’ of het is er ook. Manchester, hetwelk al de zoo even genoemde opeenstapelingen van fabrijken ter hand heeft, is zelf een der zonderlingste opeenstapelingen, welke de gedurig voortgaande neringvlijt immer voortgebragt heeft. Het eerste gezigt der stad is niet innemend. Zij ligt in eene moerassige vlakte, onder eenen neveligen hemel. Ziet men uit haar midden de dikke rookwolken naar boven gaan, zoo waant men eenen slijkvulkaan te naderen. Zij toont noch de contrasten der steden uit de middeleeuwen, noch de regelmatigheid van latere residentiën. Al de huizen, al de straten gelijken naar elkander; maar het is gelijkvormigheid te midden van wanorde. Drie waters, de riviertjes Irwell en Irk benevens de beek Medlock, stroomen door de stad. De Irwell scheidt Manchester van deszelfs aanmerkelijkste voorstad Salford, hetwelk reeds de hoofdplaats van ettelijke hundreds was, toen Manchester nog slechts uit weinige hutten bestond. Op den linker oever van de Medlock ligt eene andere voorstad, Chorlton, dat drieënveertig jaren geleden 675 inwoners had en er thans 30,000 telt. Zoo als vestingen zulks met bolwerken zijn, is Manchester met fabrijkgebouwen omgeven, welker reeks den loop van het water volgt. Langs de Irwell en aan den rand der grachten, welke het binnenste der stad doorsnijden, rijzen zij zeven of acht verdiepingen boven elkander in de hoogte. Van het zwarte,
stinkende water der Irk maakt men in de looijerijen en verwerijen gebruik, van dat uit de Medlock in de katoendrukkerijen, machinenfabrijken en gieterijen. De oevers van de Irwell, oorspronkelijk de naauwbeperkte zetelplaats dezer bedrijvigheid, bevatten thans hare besturende middenpunten: het paleis van justitie met de gevangenis, en aan den anderen kant de beurs, de oude kerk en de hoogere school. Op eene hoogte boven deze school staat het armhuis. De voornaamste schouwplaats van het verkeer der stad is de groote straat, welke, in de rigting van Pendleton naar den rijweg op Londen, de stad van het westen naar het oosten doorsnijdt. Aan de uiteinden derzelve vindt men de winkels, waar de fabrijkwerkers hunne benoodigdheden inkoopen. In het midden, in

{==691==} {>>pagina-aanduiding<<}
de marktstraat en in Piccadilly, zijn de magazijnen der voorwerpen van weelde, de boekwinkels en de dagbladbureaux. Het aristocratische gedeelte der stad, Mosley-straat, welke de marktstraat regthoekig doorsnijdt, bevat de kantoren der fabrijkanten. In de hoeken tusschen beide straten staan de pakhuizen, waar de ruwe grondstoffen en de bewerkte waren opgeslagen zijn. Bezwaarlijk zou men de voortgebragte goederen nader bij de markt, de machinen bij de krachten, die ze drijven, en de fabrijkaadje bij de middelen tot vervoer kunnen brengen, dan hier geschied is. De spoorwegen loopen, over wulfbogen, tot naar de buitenstad, en de grachten, taksgewijs, onder de straten tot in alle stadswijken voort, en dragen de steenkolenschuiten tot voor de deuren der fabrijken en de stookgaten der ovens.
De gedurige levendigheid van Liverpool en van Londen moet men te Manchester niet zoeken; dat wil zeggen, de drukte is tot zekere uren beperkt, wanneer het werkvolk bij duizenden naar de fabrijken gaat of ze verlaat, of ook als de beurs geopend wordt. Deze beurs is het parlement der katoenvorsten, hetwelk, even als andere parlementen, zijne wetten uitvaardigt, doch dat daarin van andere parlementen verschilt, dat het veel doet en weinig spreekt. Zaken van het aanzienlijkst bedrag worden hier met eene beweging van het hoofd, met knikken, pinkoogen of schouderophalen, kortom in eene taal afgedaan, tegen welke het laconismus der Spartanen woordverspilling zou schijnen. Dr. taylor zegt, in zijne aanmerkingen op eene reis door Lancashire: ‘Ik heb Manchester in eenen tijd van handelsvoorspoed en in eenen van handelsstremming gezien. In het eerste tijdperk kwamen mij de beursbezoekers als een gezelschap van Derwischen voor, welken hun ordesregel onafgebroken zwijgen en onafgebrokene beweging voorschrijft; geene drie seconden bleef er een op dezelfde plaats. Tijdens de stremming hadden al deze fabrijkanten donkere gezigten, alsof hunne winsten en zelfs hunne kapitalen op het punt stonden om aan hunne handen te ontglippen. Men kon het hun aanzien, dat zij het besluit genomen hadden, eene zekere mate van verlies te verdragen, maar meer ook niet. Overigens, het mag met de zaken druk of flaauw gaan, zoodra de klok twee geslagen heeft, loopt de vergadering uiteen, en ten drie ure is de beurs zoo leeg als eene Egyptische katakombe. Over het algemeen is Manchester eene stad van bedrijf, waar bij

{==692==} {>>pagina-aanduiding<<}
alle dingen slechts naar nut en voordeel gevraagd wordt, en waar het vermaak eene zeer ondergeschikte plaats bekleedt. Equipaadjen ziet men weinig. Eene eenige en dat nog wel eerst laat gebouwde straat heeft sierlijke winkels. Onder de openbare gebouwen is er slechts een tot uitspanning bestemd; al de overige zijn aan Godsdienst, weldadigheid, wetenschappen en handelszaken gewijd.’ Slechts de nutte kunsten en de wetenschappen, die daaraan hulp verleenen, worden te Manchester beoefend. Men heeft er een statistiek genootschap, en de chemie staat er in hooge eer. Poëzij en schoone kunsten echter vinden er weinig deelneming. In den schouwburg verlangt men slechts hetgeen de lever doet schudden. Van staatkundige meeningen is te Manchester het radicalismus de heerschende, en wat het godsdienstige betreft, zoo bevat de stad meer methodisten, kwakers en independenten, dan leden der kerk van den staat.
Zoo men te Manchester weinig weelde gewaar wordt, de reden daarvan ligt niet uitsluitend in de spaarzaamheid der fabrijkanten, maar ook vooral daarin, dat de rijksten onder hen niet in de stad zelve, maar in derzelver nabuurschap, op het land, hun verblijf houden. Derwaarts wijkt des avonds, wanneer de kantoren gesloten zijn en de machinen stilstaan, de bovenlaag der maatschappelijke zamenleving, en tot den volgenden dag blijft de stad overgelaten aan het werkvolk, de herbergiers, de bedelaars, de boosdoeners, de ligte vrouwen en aan de policie, die onder dit alles de orde bewaren moet. Men zou denken, dat, na een dagwerk van veertien uren lang, mans, vrouwen en kinderen zich gelukkig moesten achten, den korten tijd vóór het naar bed gaan bij elkander aan den huiselijken haard door te brengen; doch dit is het geval niet. Na een overhaast genoten maal loopt alles op straat en grootendeels naar de herbergen. Wanneer men des avonds de Engelmat, de Tuinstraat, de Nieuwstad, den St. Georgesweg, den Oldhammerweg, de Ancoatstraat en Klein-Ierland bezoekt, zoo ziet men de huisdeuren openstaan, en overal moet men zich door het gedrang eener digte menigte heenwerken. Bij slecht weder vullen zich de kroegen en ontledigen zich de straten; is het weder fraai, dan doen de straten de herbergen afbreuk.


{==693==} {>>pagina-aanduiding<<}

De Ieren. Zedelijke toestand.

Onder de overgroote menigte van het te Manchester levende werkvolk onderscheidt men ligtelijk hen, die van Iersche afkomst zijn, en welker getal in de stad tusschen de 35 en 40 duizend bedraagt; terwijl zij van de gezamentlijke 1,667,000 zielen bedragende bevolking van Lancashire er 105,000 uitmaken. De Engelschen gaan alleen of bij kleine troepen, zoo lang geen gemeenschappelijk belang, als verhooging der werkloonen, of vermindering van den werktijd, hen te zamen brengt. De Ieren daarentegen zijn in een' aanhoudenden staat van opgewondenheid. Menigmaal ziet men hen bij honderden aan den hoek van den Oldhamerweg en der Ancoatstraat zamengeschoold. Een hunner leest het nieuws uit Ierland overluid voor, o'connell's adressen of de zendbrieven der associatie, en dan worden in de digt gedrongene rijen der aanwezigen eindelooze glossen daarover gemaakt. Zij zijn zoo goed georganiseerd, dat, op een gegeven teeken, in een enkel oogenblik, duizend tot tweeduizend van hen op een aangewezen punt bijeen zijn. Eenige jaren geleden vormden de Iersche werklieden het slechtste gedeelte der bevolking. Hunne woningen waren de morsigste en ongezondste, hunne kinderen de meest veronachtzaamde. In de door hen bewoonde kelders werd, met ontduiking der accijnswetten, slechte brandewijn gestookt. Armoede, koortsen, dronkenschap, liederlijkheid en diefstal waren bij hen aan de orde van den dag. Bij hen zochten landloopers en gaauwdieven hulp en schuilplaats. Sedert kort heeft zich dit merkbaar veranderd. De predikingen van Pater matthew, ondersteund door de pogingen van andere Katholijke geestelijken, hebben deze ongelukkigen eenigermate uit hunnen staat van verlaging opgebeurd. Zij drinken zich minder dronken, en ten gevolge daarvan vermindert het vechten en de huiselijke ellende. Zondag den 22sten Julij 1843 hadden 20,000
uit hun midden de verbindtenis aangegaan, om zich van sterken drank te onthouden, en den volgenden maandag nam de policie slechts half zoo veel beschonkenen en andere wetschenders gevangen als gewoonlijk. De herbergiers, ondertusschen, schreeuwden wee en ach, dat men hun het brood uit den mond nam. De gin-temples, waar anders meestal een vijftigtal gasten bijeen waren, telden er nu nog slechts vijftien of twintig.

{==694==} {>>pagina-aanduiding<<}
Ook de opvoeding der jeugd neemt de Katholijke geestelijkheid te Manchester met ijver ter harte. Terwijl de policie jaarlijks meer dan 5000 weggeloopene of verlatene kinderen opligt, en nog een veel grooter aantal barrevoets en in lompen gehuld op straat rondloopt, zonder dat hunne in de kroeg zittende ouders zich om hen bekommeren, verzamelen de Katholijke priesters een groot aantal jongens en meisjes elken avond in hunne kapellen, waar dan zang- en bedestonden gehouden worden. Op zondagen heb ik tot 6000 dier kinderen onder de st. patrick's - vaan zien optrekken, en de halve zindelijkheid en eerbare houding dier kleinen kwamen mij als een groote stap van verbetering voor, vergeleken met den toestand der Iersche jeugd in de Whitechapelswijk te Londen.
Wat bij de Ieren het woord hunner priesters tot de invoering eener betere orde uitwerkt, dat werkt voor het algemeen de nieuwe policie. Men heeft niet meer, gelijk twaalf jaren geleden, noodig, elken zondag speciale constabels aan te stellen, ten einde het geboefte te verwijderen, dat aan de meer ordelijke stadbewoners bij het naar de kerk gaan den weg verstopte. Tot het handhaven der openbare orde zijn hier 390 policiebeambten toereikend, naar evenredigheid een veel kleiner getal dan in de havenstad Liverpool. Daarom echter is het getal der misdrijven te Manchester niet kleiner dan te Liverpool. Alleenlijk komen de zwaardere misdaden in de fabrijkstad minder menigvuldig voor dan in de havenstad, vermits de boosdoeners van beroep op eene plaats, waar alles arbeidt, hunne rekening zoo goed niet vinden als daar, waar zeer vele menschen hun vermaak najagen. Daarentegen sluipt bij eene bevolking van fabrijkwerkers ligtelijk de gewoonte in, om onbewerkte grondstoffen te stelen. Dit ontwaart men te Manchester, even als te Rijssel, te Rouaan en te Lyon. Men berekent, dat niet de helft dier kleine diefstallen aan den dag komt. Men verbaast zich, wanneer men leest, dat over het algemeen in Engeland, binnen het tijdvak van 1836 tot 1842, het getal der misdrijven en misdaden 50 percent grooter geworden is, en men schrikt, wanneer men bevindt, dat die vermeerdering in de fabrijkstreken 100 percent bedraagt. Evenwel, men stelt zich weder eenigermate gerust, wanneer men bedenkt, dat het grootste gedeelte dier honderd percent vergrijpen tegen de openbare rust en orde zijn, welke niet zoo zeer in eigenlijk

{==695==} {>>pagina-aanduiding<<}
gezegd zedenbederf, dan wel in nood en armoede, hunne bron en oorsprong hebben.
De zeden der vrouwen schijnen, wanneer men de policieregisters tot maatstaf neemt, in de fabrijkplaatsen beter te zijn, dan in de hoofd- en havensteden. Te Liverpool maken de ontuchtige meisjes de policie ongemeen veel te doen; te Manchester waren er in het jaar 1840 officieel slechts 629 ingeschreven, terwijl een zendeling, bij naauwkeuriger onderzoek, er 1500 geteld heeft. Hieruit schijnt te blijken, dat zij in de havenstad slechts schaamteloozer, doch in de fabrijkstad niet minder talrijk zijn. De zendeling logan beweert ronduit, dat bij de fabrijkwerksters de kuischheid steeds meer en meer eene uitzondering wordt, in plaats van de regel te zijn. Men verklaart dit deels daaruit, dat op fabrijkplaatsen de vrouwelijke bevolking grooter is dan de mannelijke (te Manchester drie percent), deels uit de hitte, die in de fabrijken, waar werklieden van beide seksen vereenigd zijn, meestal heerscht, en die dezelfde uitwerking heeft als de gloed der zon in zuidelijke gewesten. De voorname reden is echter misschien, dat menschen zonder familiebanden er bij elkander ondereen geworpen zijn. Met betrekking tot de bijzonderheid, dat in de landbouw drijvende distrikten het getal der onechte kinderen grooter is dan in de fabrijkgewesten, verzekeren de geneesheeren hodgkin en malyn, dat de te vroegtijdige ontwikkeling en voldoening der geslachtsdrift de vruchtbaarheid benadeelt. Tot het zedenbederf onder de vrouwen brengt niet weinig toe de gewoonte, om uitspanning na het moeijelijke dagwerk in de kroeg te zoeken. De mannelijke werklieden drinken er deels bier, deels brandewijn, de vrouwelijke brandewijn alleen. Niet ten onregte schrijft men in Engeland de algemeen heerschende neiging tot dronkenschap op rekening van het al te streng vieren van den zondag. De werkman zoekt 's zondags uitspanning en vervrolijking. In de kerk vindt hij die niet; dus gaat
hij naar de kroeg, en wat hij zich gewend heeft op den rustdag te doen, dat doet hij op werkdagen ook in de rusturen. Slaat men te Manchester, te Leeds, te Liverpool gade, wie de kerkgangers zijn, zoo bevindt men, dat zij meestal tot de gegoede volksklasse behooren. De werklieden daarentegen staan in hunne deuren en wachten tot dat de herbergen opengaan. Te Manchester kunnen zij ongelukkigerwijs nergens elders uitspanning vinden. Daar heeft men

{==696==} {>>pagina-aanduiding<<}
geene openbare wandelplaatsen, geene tuinen, die voor het publiek geopend zijn, zelfs niet eens eene gemeene weide. Alles in het rond is bijzonder eigendom, uitgezonderd alleen de kerkhoven en de kruidtuin; doch zelfs deze zijn des zondags gesloten. Het is bijna alsof men den gemeenen man met geweld naar de kroeg wilde drijven, om hem er dom en den werkdieren gelijk te doen worden. Ondertusschen is de verlaging van het werkvolk niet zoo algemeen, als men uit het hiervoor gezegde misschien zou onderstellen. Een deel daarvan heeft sedert eenige jaren leesgezelschappen (mechanic's institutes) gevormd, die boekverzamelingen bezitten. Verscheidene dezer genootschappen bekostigen zelfs onderwijzers, die hun in de geschiedenis, de natuur- en de scheikunde onderrigt geven. Van zulke vereenigingen telt men er zes. Doch het getal der arbeiders, die er aan deelnemen, is gering, in vergelijking met dat der leden van vrijmetselaarsloges, onderstandsmaatschappijen en staatkundige gezelschappen, die hunne zittingen in bier- en brandewijnhuizen houden. Tot deze, niet wetenschappelijke genootschappen behoorden in het jaar 1834 niet minder dan 30,000 werklieden.

(Het vervolg hierna.)




Het slechte voorteeken.

(Uit den Roman Maritime Plick et Plock van e. sue.)

Vóór het gevecht.

19 October 1827.


Een somber voorgevoel. 
 
byron. 

De vereenigde escaders kruisten met een' zuid-oosten wind voor de baai van Navarino. Weldra ontdekte men witte huizen, palmboomen en terrassen; weldra verborgen de hooge rotsen van het eiland Sphacteria voor aller oogen den ingang van het bassin, waar de Turksch-Egyptische vloot toen ten anker lag; want men zag van tijd tot tijd hare duizende toppen, met hunne roode vlaggen versierd, en hunne veelkleurige seinen, boven de hoogten uitsteken.

{==697==} {>>pagina-aanduiding<<}

De Engelschen hadden de regterzijde, de Franschen het midden en de Russen de linkerzijde der linie bezet.
Het was twee uren en de officier van de wacht aan boord van het Fransche linieschip de Breslaw (*) staakte zijne afgepaalde wandeling, welke hij op de kampanje moest maken, door nu en dan zijnen kijker op den naauwen ingang der rede te rigten.
Nog zag hij met oplettendheid naar dien kant uit, toen hij ontwaar werd, dat de zeilen kilden en het schip afviel. Op het roer... op het roer!... beval hij dadelijk en naar den man, die aan het roer stond, gaande, bukte hij zich over het koperen hek, dat het stuurrad voor hem dekte en riep, toen de beweging was uitgevoerd: ‘Wie is toch die dommerik, die aan het roer staat?... Hoe, zijt gij het mulot!... Gij, een onzer beste stuurlieden... Waar denkt gij toch aan?’
‘Vergeving, kapitein,’ antwoordde mulot, ‘maar het is nu reeds de derde maal, dat zich mijn mes van zelf opent en...’
‘Welnu! wat en?...’
‘En ik dacht dat het een slecht voorteeken was,’ zeide de oude matroos, met een beschaamd gelaat.
‘Mulot gij zijt gek; hoe! zoudt gij op uwen ouderdom, met uwe ondervinding, aan zulke zotheden gelooven?...’
‘Zotheden, zoo gij wilt, Mijnheer... Het is toch zeker, dat voor Trafalgar mijn marlpriem twee malen op de punt is gevallen...’
‘Welnu!’ vroeg de officier glimlagchende op het zien van het ernstige gelaat, dat de stuurman zette...
‘Welnu, Mijnheer! dat beduidde voor mij niets goeds, zie maar,’ zeide hij, en wees met zijn' vinger op een groot likteeken, dat aan het linker oog begon, over den neus liep en in zijnen grijzen, dikbezetten bakkenbaard eindigde.
‘Zwijg, oude gek, en stuur regt,’ hernam de officier, naar zijnen post terugkeerende...
‘Welnu! gij zult zien, Mijnheer,’ zeide mulot treurig, het roer zoodanig ophalende, dat alle zeilen vol kwamen en dat het kloeke schip, zijnen gang hernemende, eene ligte helling over stuurboord kreeg.

{==698==} {>>pagina-aanduiding<<}

‘Eindelijk,’ zeide de officier, met zijnen kijker den gang van eene kleine sloep volgende, die, uit de baai van Navarino komende, zich naar het admiraalschip begaf, ‘eindelijk zullen wij wat nieuws hooren...’ En inderdaad, na verloop van een kwartier uurs werden er drie vlaggen van verschillende kleuren aan den gaffel van het bevallige en schoone Fransche fregat, dat zoo trotsch de admiraalsvlag van den ridder de rigny voerde, geheschen. ‘Leerling,’ riep de officier, ‘waarschuw den officier der seinen.’
De stuurmansleerling maakte de militaire eerbewijzing, begaf zich naar beneden en kwam, door eenen officier gevolgd, weldra weder op het dek.
‘Te duivel!... groot nieuws,’ zeide deze laatste tot zijnen kameraad, na het sein opgemerkt te hebben; ‘gij ziet, mijn waarde, men roept de scheepskommandanten aan boord van den admiraal... God geve, dat het zij om ons de orders tot het gevecht te geven, anders zullen wij eindigen met hier uit te droogen. Ik ga den kommandant waarschuwen.’
Weinig tijds daarna lag het schip tegengebrast, de kapiteinssloep aan stuurboords-valreep, de roeijers blootshoofds staande, en de riemen opgeheven, wachtende de komst van den kommandant. De fluit werd driemalen gehoord. De kwartiermeester der sloep greep de valrepen, die langs den trap hingen, de kommandant klom af, zette zich op de rijke, met leliebloemen versierde tapijten, welke het achterste der sloep bedekten, en gaf order om naar boord van de Sirène te roeijen.
Naauwelijks was dit aan boord bekend, of de matrozen hadden zich in menigte op de bak begeven, de officieren hadden de kampanje ingenomen, en de gissingen over den uitslag van het onderhoud, dat de kommandanten met den admiraal zouden hebben, hielden de gemoederen op verschillende wijze bezig.
‘Wat dunkt u daarvan, Mr. renard?’ vroeg een jong kwartiermeester aan een lang, mager en taanachtig man, die, op de barring gezeten, den rook van zijn' pijp achtereenvolgens door mond en neus uitblies.
‘Welnu dan, mijn jongen,’ antwoordde deze persoon ernstig, ‘ik denk dat de kommandant op de Sirène aanlegt, en dat hij waarschijnlijk haar op het oogenblik zal aan boord komen... Welnu!’
Dit welnu was een tusschenzin, waarin de konstabel-
{==699==} {>>pagina-aanduiding<<}
majoor gewoonlijk al zijne gezegden, als 't ware, opsloot.
‘Bij God, Mr.,’ antwoordde de jonge man, ‘eene schoone aardigheid; het is alsof ik u wilde zeggen, dat de bramra kleiner is dan een onderra. Ik vraag u of gij gelooft, dat onze kanonnen nog langer stommetje zullen spelen?’
‘Welnu! mijn jongen, geloof wat gij wilt, ik geloof het niet; want, waarlijk, het zoude te bejammeren zijn, deze brave lieden op hunne affuiten te laten, zonder meer te spreken, dan eene oude vrouw na de vesper. Welnu!’
De brave man weende bijna, en wees met smart op de stomme caronnades, die op de loopplanken stonden.
‘Het is wel waar, Mr. renard, het is jammer, want het schijnt, dat die krokodillen van Turken bij de Grieken alles onderst boven hebben gesmeten, die, van eenen anderen kant beschouwd, ook al eene soort van ongedierte zijn; maar daarop zult gij mij zeggen: de vrijheid; want het gouvernement heeft ongelijk, en het is vernederend voor een vrijgeboren Franschman de vrijheid te zien, die...’
‘Welnu! mijn jongen, toen ik serjant bij de mariniers van de garde was, en onze brave admiraal destijds kapitein, zouden zij mij wel de ooren gewasschen hebben als ik gepolitiseerd had... Welnu! gij politiseert nu... Zwijg dus... doe zoo als mijne stukken, wanneer men zegt: vuur, geef vuur. En als gij vuur gegeven hebt, stom. Welnu!...’
‘Maar Mr. renard, als men bloed in de aderen heeft en Franschman is en vrij, dan kan men wel zeggen, dat de vrijheid!...’
‘Welnu! hou je mond, voor den duivel, gij zijt nog maar een jongen en wilt meêpraten. Ik was op de Vengeur, op de branders van Rochefort, in Rusland... En ik heb wel gezwegen. Welnu, zij plaatsten mij daarna op een fregat, dat door een waar ongeluk gekommandeerd werd; want eens zouden wij naar zee gaan, en men vroeg hem om de zeilen los te maken, en hij gaf daarop ten antwoord, dat hij zijne orders zoude nazien, of de ministers het wel wilden hebben.’
‘Ha! wat een slimme zet... Mijne kleine zus zou hetzelfde doen.’
‘Welnu! als die zeerob mij met eene sloep gezonden had om een' driedekker te nemen, ik zou gehoorzaamd hebben, ik zou mij in den grond hebben laten schieten, zonder lagchen en zonder te vragen waarom. Ik herhaal het je, mannetje, en luister er naar, want het is een welbekend ge-
{==700==} {>>pagina-aanduiding<<}
zegde: vrees niet voor de kardoes, voor dat gij er vuur in brengt...’
‘Nu, dat is wel, Meester, maar het is hatelijk met betrekking tot de vrijheid, dat...’
‘Welnu! doe als ik, cordieu, hou u met wat anders bezig. Heb ik tijd om over politiek te denken? ik denk over mijne familie.’
‘Maar gij zijt niet gehuwd, Mr. renard, gij hebt dus geene familie.’
‘Welnu! mijn jongen, als men ze niet heeft, dan maakt men ze. Ik spreek je van mijne stukken. Ziedaar! mijne groote zesendertig ponders noem ik de papa's; mijne kleine achttien ponders de kinderen, en mijne lieve caronnades de mama's... Zie, hoe netjes, hoe zindelijk zien ze er uit. Zij houden zich met de politiek niet bezig. Ach! zoo de goede God regtvaardig ware, Hij zoude hun werk geven. Gij zoudt ze zien, jongen; gij zoudt ze zien,’ en zijne oogen schitterden als sterren. ‘Maar,’ hernam hij, ‘ziedaar de kommandant, die aan boord komt; nu zullen wij weldra weten, hoe de wind waait.’
De kommandant kwam op het dek, zijn gelaat stond opgeruimd; hij had eenige papieren in de hand. ‘Mijnheer,’ zeide hij, in de kajuit gaande, tot den fregatskapitein: ‘Laat zich het etat-major in de kerk verzamelen.’
‘Goed,’ zeide mulot, ‘wij zullen lagchen,’ en liet zijne oogen van het kompas op de zeilen en van de zeilen op het kompas gaan.
Niets bepaalds was er van de voornemens van den admiraal bekend geworden, en evenwel was, een uur na het eindigen van den zeeraad, alles aan boord van de Breslaw in beweging; de gewone stilte en bedaardheid hadden plaats gemaakt voor eene soort van woeste vreugde. Men drukte elkander de hand, men lachte, men joelde en tierde op de vrolijkste wijze; de jonge matrozen vooral waren uitgelaten.
‘Kom aan!’ zeide een jong man, met een levendig oog en kleurig gelaat, Mr. renard naderende, ‘kom aan! dat zal morgen warm worden. Ik zou wel twee maanden soldij willen geven, als wij er reeds waren, en gij?’
‘Ik,’ zeide de konstabel ernstig, ‘ik hou er meer van dan van een' storm;’ en hij kaauwde zijn' tabak weder, want de bedachtzaamheid en de ernst der oude matrozen staken zonderling af bij den strijdlust der jongere zeelieden. Het

{==701==} {>>pagina-aanduiding<<}
was evenwel niet zonder genoegen, dat de ouderen glimlachten bij deze jeugdige opgewondenheid, voortvloeijende uit de gedachte van een eerste gevecht te zullen bijwonen; hoezeer zij, sedert lang aan zulke zaken gewoon, zeer wel wisten, dat deze voorbijgaande verbittering weldra voor ernstiger gedachten zoude plaats maken.
De batterijen werden opgeruimd, de vertrekjes, keukens en alle tijdelijke belemmeringen weggenomen. Men verdubbelde de borgen der onderra's, de marssen werden voorzien met draaibassen en haakbussen; in één woord, het schip werd tot het gevecht gereed gemaakt.
De opgewondenheid der jongere matrozen was door deze krachtige en ongewone werkzaamheden zoo mogelijk nog vermeerderd geworden; maar toen dit alles gedaan was, toen een weinig rust deze brandende koorts wat bedaard had, werd men eene opmerkelijke verandering onder een gedeelte der bemanning gewaar; de oude matrozen behielden die uitdrukking van moed en onverschilligheid, die hun gewoon was; maar de jongen werden stilzwijgend en nadenkend. Zij zonderden zich af, die eenzaamheid zoekende, die men zelfs op een schip vinden kan. Zij dachten aan het vaderland, aan hunne betrekkingen en vooruitzigten. Zij konden slechts denken aan de kansen van een gevecht, dat zij met moed tegengingen; maar het was de ernst niet, die hunne vrolijkheid verdoofde; neen! het was een zwaarmoedig, godsdienstig gevoel, dat men ontwaar wordt, wanneer men voor de eerste maal een' beslissenden slag moet bijwonen.
De kommandant, wiens lange en roemrijke loopbaan hem in de gelegenheid had gesteld om deze bewonderingswaardige klasse van menschen door en door te kennen, klom op de kampanje, en na eene korte en krachtige toespraak, zeide hij: ‘Welnu, mijne kinderen! dansen wij van avond niet? Het is evenwel de tijd. Kom aan, kom aan, eene ronde... Heeren officieren, geeft het voorbeeld.’
Bij deze woorden kwam de vreugde weder op de droefgeestige aangezigten; de lantaarns werden op het dek gebragt, want het was nacht geworden; men vatte elkander bij de hand en matrozen, onderofficieren, officieren, zonder onderscheid van rang, dansten op het halfdek. Men zong Fransche liederen, Fransche refereinen, en het was een zonderling schouwspel te zien, hoe twaalfhonderd man, die den volgenden dag afgrijselijke gevaren te gemoet gingen, met

{==702==} {>>pagina-aanduiding<<}
vrolijkheid op eene plank, die hen van den afgrond scheidde, draaiden, en zich door een' vrolijken en dollen wals tot een verschrikkelijk zeegevecht voorbereidden. Er was, ik weet niet, welke levendige herinnering aan het vaderland in deze nationale gezangen, in deze aria's, die zich in het onmetelijke ruim verloren en in de ooren der admiralen van ibrahim wegstierven.
Na verloop van twee uren gaf de kommandant het teeken om te eindigen, hij wilde deze menschen zich niet te veel laten vermoeijen, daar zij voor den volgenden dag al hunne krachten en energie noodig hadden. De rol werd gelezen en ieder, zijne hangmat nemende, begaf zich tusschendeks en hing dezelve op de gewone plaats op.
Eenigen tijd hoorde men nog sommiger dof gelach of geestige invallen, snedige wachtgezegden, redeneringen over den moed der Egyptenaren, over de wijze om de branders te ontwijken enz. Dan langzamerhand zwegen al deze stemmen, en de diepste stilte heerschte op het schip, dat, onder klein zeil liggende, den dag afwachtte.
Op dat luidruchtig en opgewonden geraas volgde eene plegtige stilte; ieder officier was in zijne naauwe en donkere hut gegaan. Ook bij dezen rezen zwaarmoedige gedachten op.
Ieder ziet met genoegen het verblijf aan, waar zoo vele uren in zachte mijmering en bekoorlijke ledigheid zijn voorbijgegaan, en waar zoo vele heerlijke en hersenschimmige voornemens werden geboren. De een opent zijn lessenaar en herleest nog eenmaal de brieven van een' ouden vader, van eene beminde, van eene zuster, de ander denkt veel aan het verledene, weinig aan het tegenwoordige, en volstrekt niet aan de toekomst; hij smoort eene zucht, verdrijft een donker voorgevoel en schrijft in haast eenige regels. Het zijn de laatste beschikkingen, de laatste wenschen van een stervend soldaat, het is eene bede, een vaarwel.... eene herinnering aan eene vrouw, aan eene moeder, die men aan een' vriend zal doen ter hand stellen, zoo men mogt komen te vallen.
Men slaapt in, men slaapt rustig, vooral omdat men een man van moed is, omdat men zijne schuld aan de natuur, aan een waar gevoel heeft betaald, en men den volgenden dag, bij het geraas der trom, koud en gevoelloos moet wezen en er, te midden van de uitbarstingen van het schroot, het gehuil der kogels, het kraken der masten en het gekerm

{==703==} {>>pagina-aanduiding<<}
der stervenden, weinig plaats in het hart voor eene teedere gewaarwording, voor een gevoel van liefde overblijft.
Maar zij ten minste kunnen zich, gedurende de lange wachten, welke het gevecht voorafgaan, lagchende beelden scheppen en nog eenige uren deze zachte gewaarwordingen genieten; maar hij, de admiraal, op wien eene onmetelijke verantwoordelijkheid rust, hij is wel te beklagen, want hij kan geene gedachten aan zich zelven wijden, geene menschelijke aandoeningen voedsel geven. In stille overdenking moet hij de duizende kansen van een zeegevecht en de manoeuvres van het eskader, waarover hij het bevel voert, berekenen. Hij behoort stoutmoedigheid te bezitten om het te omvatten, koelbloedigheid om het uit te voeren. Hij, hij slaapt niet, hij waakt voor allen; zij slapen gerust in de schaduw van zijn doorzigt en van zijnen naam. Zoo ziet men door de kajuitsramen van de Sirène een nog jeugdig man, die, bij het schijnsel eener lamp, de oogen met eene verslindende aandacht op een plan van het gevecht geslagen houdt, glimlagchen, en met zelfliefde de plaats in het gevecht voor zijn geliefkoosd fregat, te midden van het grootste gevaar, bepalen.
Een ander tooneel had vooruit op de Breslaw plaats. Mr. mulot en Mr. renard zaten op den rand van eene kleine legerstede, die hunne gemeenschappelijke hut bevatte; tusschen hen stond een flesch en blikken bekers.
‘Het is dus bepaald, renard,’ zeide mulot, ‘in geval ik uit de lijken word geslagen, anders gezegd gedood...’
‘Welnu! kameraad, dan neem ik george met mij.’
‘Het zal u misschien te lastig wezen?’
‘Ja, maar wat wilt gij, dat die arme kleine zonder u doen zal? Er gaat niets boven het oog van den vader, ziet gij mulot, dan het oog van een vader... om te zien of je wel goed over eene ra loopt en of je wel schielijk een zeil in eene bui vastmaakt.’
‘Dank, hartelijk dank, waarde renard... want zie, het is verwonderlijk, ik kan het niet overkomen, ik ben zeker, dat mijn kabel morgen uitloopt, driemalen is mijn mes van zelf opengegaan...’
‘Welnu! het is niet om u schrik aan te jagen, maar het is niet zeer geruststellend...’
‘Kortom, God is goed... maar het hindert mij voor george.’

{==704==} {>>pagina-aanduiding<<}

‘Ik zal zorg voor hem dragen, welnu, ik beloof het u.’
‘Arme kleine!... zie hoe hij slaapt...’
De twee zeelieden naderden zachtjes eene hangmat, die in den hoek van de hut hing, daarin sliep een kind van tien jaren zeer gerust; zelfs gedurende zijn' slaap had zijn gelaat eene uitdrukking van vrolijkheid en schranderheid, iets ongewoons op eenen zoo jeugdigen leeftijd.
Mr. mulot beschouwde hem eenige oogenblikken in stilte, zijne oogen werden vochtig en een traan viel op de wang van zijnen zoon.
‘Drommels!’ zeide hij, zijne oogen met den rug van zijne met teer besmette hand afvegende, ‘drommels! ik ben geen lafaard. Ziedaar renard, ik wenschte dat het... gevecht geen plaats had...’
‘Welnu! ben ik er dan niet kameraad?’ riep renard uit en wierp zich in de armen van mulot en sloot zijne oogen, opdat de ander niet zien zoude, dat hij ook weende.
‘Dat zij zoo het wil, renard, mijn goede kameraad... ik ben niet gerust; u valt het gemakkelijk zoo te spreken; gij, die zeker zijt uw huid niet bij den vervloekten dans te laten.’
‘Het is waar, ik heb driemalen mijn licht in de lantaren uitgeblazen, en driemaal heb ik het, door het weder in de lucht te brengen, aangestoken... Ik ben dus zeker van te blijven leven. Wat hebt gij dan te vreezen?’
‘Arme george,’ zeide mulot, ‘hij die zoo vlug en zoo aardig is... Laatst, ik lach er om als ik er aan denk, heeft hij het groote luik van de batterij op zijn kant gezet en zich door drie jongens naar dien kant doen naloopen. Daar hij van de zaak niet onkundig was, sprong hij over het luik, de drie jongens, die het niet wisten, vielen tusschendeks; zelfs zoo, dat een van die brutaaltjes zijne beenen zoodanig heeft gekwetst, dat de docter geloofde, hij er een zoude hebben moeten afzetten.’
‘De zaak, mulot, is deze,’ zeide renard ernstig. ‘George belooft een degelijke knaap te worden; hij heeft een' goeden aanleg, ik zal, wanneer gij mogt komen te sterven, voor hem zorgen - gij kunt er op rekenen.’
‘Enfin, oude renard, vaarwel en ontvang mijnen dank, indien ik u na het bal niet terugzie.’
Zij omhelsden elkander hartelijk, waarna zij zich op hunne legerstede begaven, om het aanbreken van den dag af te

{==705==} {>>pagina-aanduiding<<}
wachten, want met zonsopgang moest men de baai met kracht trachten in te loopen.

(Het vervolg en slot hierna.)

Iets voor de oestereters.

Met hoeveel huishoudelijke zorg men in Frankrijk omtrent het oestervisschen te werk gaat, bewijzen de wetten, volgens welke de visschers aan de bijna ledig gevischte banken eenige jaren tijd moeten laten om zich te herstellen. Het tijdstip, waarop elke der banken voor de visscherij geopend en gesloten wordt, wordt telkens bekend gemaakt. Aan de kust van Bretagne, in de baai van Cancale en langs de Landes ligt eene oesterbank, welker bevissching sedert vijf jaren verboden was. Den 7den April l.l. werd zij, door de daarover gestelde opzigters, den visschers weder vrij gegeven. Nu was alles in vrolijke bedrijvigheid. Meer dan vijfhonderd vaartuigen van Granville, Cancale, Saint Gal, Saint Guigain en andere naburige zeeplaatsen zeilden vereenigd, op den ochtend van den bepaalden dag, met het stationsvaartuig aan het hoofd, naar de bank, van welke nagenoeg de helft, door bakens aangeduid, bevischt mogt worden. Met het opgaan der zon gaf een kanonschot het sein, en terstond werden de netten uitgeworpen; maar naauwelijks waren zij ter wederzijde naar beneden gegaan, of zij zaten reeds zoo dikgepakt vol oesters, dat de visschers geenen tijd genoeg hadden om den eenen trek na den anderen behoorlijk te ledigen. Dit duurde voort tot zonsondergang, en de vangst was zoo onmetelijk rijk, dat de meeste scheepjes, nog eer het avond was, met volle lading, ja zelfs niet zonder oogenschijnlijk gevaar, bijaldien er een storm ontstaan ware, naar huis keerden. Men schat het getal der op dien dag gevischte oesters op ten minste 200 millioenen. De hoeveelheid groeit echter tot in het ontzettende aan, wanneer men bedenkt, dat ieder vaartuig in twee uren tijds 3 tot 400,000 oesters visschen kan, en dat, bij twee maal daags wederkeerend getij, de visscherij eene geheele week voortduurde. Werkelijk was op Zaturdag den 12den April het zeestrand bij
Cancale met bergen oesters van aanmerkelijke hoogte zoodanig overdekt, dat men, om die weg te

{==706==} {>>pagina-aanduiding<<}
ruimen, het visschen moest staken en het eerst veertien dagen later kon voortzetten. De levendigste vreugde heerschte, al dezen tijd door, langs geheel de kust; want bij deze zoo ongemeen rijke vangst doen visschers en schippers goede zaken. Elk man aan boord heeft, naar gelang der grootte van zijn vaartuig, 80 tot 150 francs verdiend. De oesters stonden tamelijk hoog in prijs, doch de aanvoer van zulk eene menigte doet dien natuurlijk dalen. Allen, die dezen schelpvisch gaarne slobberen, wenschen wij voortdurenden overvloed en goeden appetijt.

Cervantes en zijn Don Quichot.

Toen in 1605 cervantes het eerste deel van zijnen Don Quichot in het licht gegeven had, scheen het werk gevaar te loopen, om ongelezen een veteraan der boekwinkels te worden. De schrijver kwam daardoor op het zonderlinge denkbeeld, om er eene recensie, of eigenlijk eene satyre, op te schrijven, onder den titel van: de Stang. Nu wekte het werk de oplettendheid, en de bijval, dien het verwierf, was zoo ongemeen, dat, de nadrukken van Lissabon, Valencia en Antwerpen niet gerekend, van de Madridsche uitgaaf alleen 12,000 exemplaren verkocht werden. (Ook latere schrijvers hebben niet zelden recensiën van hunne werken geschreven; zelfs walter scott heeft het gedaan; maar - satyren zijn er dan toch wel niet onder geweest.)

Koningsnederigheid.

Toen frederik wilhelm III van Pruissen voor het eerst als Koning de eetzaal binnentrad en de lakkei beide de slagdeuren wijd openwierp, vroeg hij glimlagchend: ‘Ben ik dan op eens zoo veel breeder geworden, dat ik nu niet meer door ééne deur kan?’






{==707==} {>>pagina-aanduiding<<}

Moedertrouw in een' hond.

(Verzierd noch versierd.)

Een hond werd moeder. - 
‘Foei! is dat manier van spreken? 
Een beest is toch een beest.’ - 
Nu dan, als dit u stuit, 
Vang ik, gehoorzaam aan 't vermaan, 
Dus aan: 
Een vrouw kreeg j. ng. n. - 
‘'k Voel van gramschap mij verbleeken! 
Gij hoont de menschheid door een taal, zoo schendig geuit!’ 
 
Ach, schort uwe uitspraak! 'k Ga verhalen. 
 
Een bleeker in de Meijerij 
Bezit een' hond. 'k Zou 't dier u malen, 
Had ik 't penseel van Knip en haar talent daarbij. 
Genoeg, 't is een patrijs, gladharig, bruin gevlekt, 
Die zijne soort, ja zijn geslacht tot sieraad strekt. 
 
Natuur, in vruchtbaarheid zoo rijk, 
Schonk Snaps zes jongen te gelijk. 
Haar meester, met dien kinderzegen 
(De man was toch niet wreed) verlegen, 
Nam al de hondjes, met het nest, 
En wierp die in de diepe vest. 
Daar lag nu 't hulploos kroost te spart'len. 
(Een zachte dood: wie kon 't ook mart'len?) 
De meesten dreven snel daarheen; 
Een tweetal zonk gelijk een steen. 
De moeder, radeloos, verwilderd, 
Met puilende oogen, open muil 
En langgerekt en naar gehuil, 
Van doodsangst rillend.... (Maar wie schildert, 
Wat omging in een hondenziel, 
Wie heel haar schat op eens ontviel?) 
Een oogwenk slechts - zij klieft de golven, 
En snapt een jong, reeds half bedolven, 

{==708==} {>>pagina-aanduiding<<}

Grijpt ook een tweede bij den kop, 
IJlt met haar' last ten oever op, 
Legt dien op 't gras beveiligd neder, 
Hervat den togt, en keert fluks weder - 
Nog twee zijn van den dood gered. 
Nu staart ze op 't kroost en - schijnt verzet; 
('t Is of ze een zintuig meer bekwam, 
Of een geheime stem vernam) 
Het zestal is nog niet bijeen; 
Daar snelt zij ademloos weêr heen 
En duikt, en van den grond der baren 
Haalt ze ook die reeds gezonken waren, 
En vlijt bij 't nu voltallig kroost 
Zich afgemat doch zalig neder 
En dekt en droogt en zoogt het teeder 
En lekt en streelt het onverpoosd. - 
Nu vond de liefde haar belooning 
In welverdiende gunstbetooning: 
Snaps mogt haar kind'ren onverlet 
Verplegen, door haar trouw gered. 
 
O Moederliefde, nooit volprezen, 
Werkt zóó uwe inspraak bij het beest, 
Wat moet ge bij den mensch niet wezen, 
Verwant aan de Eng'len, naar den geest!.... 
 
Wat nieuws in 't Handelsblad vandaag? 
‘Twee lijkjes opgevischt van Tweelingen. - Den Haag.’ (*) 
 
j.w. ijntema. 






{==709==} {>>pagina-aanduiding<<}

Mengelwerk.

Iets over opvoeding.

(Vervolg en slot van bl. 675.)

II.

Zoo zijn wij dan nu genaderd tot de behandeling van het tweede gedeelte dezer grondstelling: de beschaving en oefening des verstands. Een ruim veld opent zich hier voor onze beschouwingen, doch met zoo vele wegen doorsneden, dat de vrees, om in dien doolhof van het regte spoor te geraken, mij met bezorgdheid de pen doet opvatten, om het aangevangen werk voort te zetten en te vervolgen. Beschaving en oefening des verstands moet immers door onderwijs bewerkt worden. En, onderwijs, wie hoort in onze dagen dat woord zonder belangstelling uitspreken? Wie neemt niet gretig alles op, wat over dit belangrijk en gewigtig deel der opvoeding gezegd wordt? Wie verwacht niet van ieder, die het waagt zijne stem daarover te laten hooren, nieuwe gezigtspunten? Zij, die dit laatste in dit mijn opstel verwachten, zullen zich te leur gesteld vinden, daar het minder mijn doel is iets nieuws voor den dag te brengen, dan wel om datgene in het licht te stellen, wat een, op opvoedkundige beginselen rustend, onderwijs in den weg staat en belemmert. Vooraf echter een en ander over de eenheid der bedoelingen van opvoeding en onderwijs.
De Fransche wijsgeer michaël, Heer van Montaigne, (geb. 1532, gest. 1592) die in zijn boek, dat den titel van Essais voert, onder veel, dat op zede- en staatkunde betrekking heeft, ook menig grondig denkbeeld over opvoeding mededeelt, was van oordeel, dat men den kinderen alleen de beste en nuttigste dingen moet laten leeren; geleerdheid was wel een sieraad, maar bij het onderwijs kwam alles aan op ontwikkeling des verstands.

{==710==} {>>pagina-aanduiding<<}

Eene eeuw later schreef de als wijsgeer en geleerde bekende Engelschman locke, in zijn werk over de opvoeding der kinderen: ‘dat hij het onderwijs (het aanbrengen van kundigheden) als het minst gewigtig deel der opvoeding rekende. Dit moet vreemd schijnen,’ zegt hij, ‘in den mond van een' man van letteren, en des te meer als eene wonderspreuk voorkomen, dewijl hiervan gewoonlijk den grootsten, zoo niet den eenigsten ophef, ten aanzien van kinderen, gemaakt wordt, als de menschen van opvoeding spreken. Lezen, schrijven en geleerdheid,’ voegt hij er bij, ‘erken ik als noodzakelijk, maar niet als hoofzaak. Ik verbeeld mij, dat gij zulk eenen voor een zot schepsel zoudt houden, die een deugdzaam en verstandig man niet oneindig hooger zou schatten, dan een man van groote geleerdheid.’ Beide, montaigne en locke, beschouwen het onderwijs als een deel der opvoeding, als een hulpmiddel, hetwelk deze tot het voorgestelde doel moet leiden. Bij den eersten moest hetgeen den jongen mensch geleerd had blijken uit zijne daden en handelingen; bij den tweeden (al stond dan ook bij hem het materiëele van het leeren te veel op den voorgrond) moest ook het geleerde medewerken om eene gezonde ziel in een gezond ligchaam te ontwikkelen en aan te kweeken.
Amos commenius, (van Comma in Moravië, geb. 1592, gest. 1671) een man door de regerende Vorsten naar Engeland, Zweden en Zevenbergen geroepen, om in die landen het schoolwezen te verbeteren, hechtte nog grootere waarde aan een doelmatig onderwijs. De groote gedachte, die gedurende zijn geheele leven hem bezig hield, was: ‘de bevordering van het geluk des geheelen menschdoms door de opvoeding, en bij de opvoeding door doelmatig onderwijs van de vroege jeugd af aan.’ - Dit onderwijs behoorde tot de opvoeding; het moest op de Godsdienst gegrond en tot haar teruggebragt worden. Dit opvoedkundig denkbeeld, dit beginsel, door commenius voor het onderwijs aangewezen, heeft na hem te allen tijde grooten invloed geoefend. Nu bestreden, dan beter begrepen en gekend, treedt het in onzen leeftijd met nieuwe

{==711==} {>>pagina-aanduiding<<}
kracht en meer volkomen te voorschijn: een bewijs, dat het ware, hoe gering het in de beginselen ook schijne, even als de zaadkorrel, allengs tot volkomene rijpheid en vollen wasdom geraakt. De gevoelens van deze drie mannen, ten aanzien van het onderwijs, zijn steeds in waarde gehouden, en achtereenvolgend werden zij bijna algemeen toegepast; en ofschoon het doel, dat zij zich voorstellen, zoo wel als de waarde, die zij aan het onderwijs toekennen, zeer verschillend is, komen zij daarin overeen, dat het onderwijs een middel is en moet zijn, om de opvoeding tot het doel te leiden, dat deze zich ter bereiking heeft voorgesteld. En te regt; want zal althans de opvoeding zijn, wat zij, volgens de daarvan vroeger gegevene bepaling, zijn moet, dan kan zij de hulp van het onderwijs niet ontberen. Zij toch moet het goede en voortreffelijke, dat God in den mensch gelegd heeft en ontwikkeld wil hebben, doen te voorschijn komen, en over het slechte en onedele, dat in hem is, doen heerschen; daartoe moet zij zich met de ontwikkeling en versterking van alle krachten en vermogens, in den mensch aanwezig, bezig houden, en eene zoodanige overeenstemming doen plaats grijpen tusschen gevoelen, denken en willen, dat de mensch, bij het ophouden zijner opvoeding door anderen, den wil en het vermogen bezitte, om alle hartstogten en driften, die hem aandoen, zoo te beheerschen en te besturen, dat zij hem niet dan tot het goede en edele, tot het schoone en Godebehagelijke opwekken en aansporen. - Het willen, dat elke daad voorafgaat of althans behoort vooraf te gaan, wordt bepaald door het oordeel over het voor- of nadeelige, over het oorbare of niet oorbare van de daad. Dit oordeel en het daaruit afgeleide besluit zijn gewrochten van het verstand, maar zelden of liever nimmer is alleen het verstand bij oordeelen en
besluiten werkzaam; veelal wordt het daarbij door gevoel en hartstogt zoodanig beheerscht en geleid, dat het besluit, dat den wil bepaalt en regelt, daarvan onmiskenbare blijken draagt. ‘Ernstige wil eischt dus van het gevoel genoegzame kracht, om oogenblikkelijke opwellingen en prikkelingen te weêrstaan, van

{==712==} {>>pagina-aanduiding<<}
het denken eene volkomene, onwankelbare overtuiging, van beide eene zegevierende magt, om alle hinderpalen, die zich opdoen, omver te werpen en te boven te komen. Die zegevierende magt - van de inzigten hangt zij grootendeels af, welke het onderwijs duidelijker zal maken en zoo magtiger aan invloed.’ (*)
Er bestaat dus een innig verband tusschen gevoelen, denken en willen. ‘De mensch immers denkt zoo als hij gevoelt en wil juist zoo als hij denkt en gevoelt. Gedachten hebben invloed op het gevoel, het gevoel heeft invloed op het verstand, en beide hebben weder invloed op den wil.’ (†) Een verkeerd, misdadig, zondig denken brengt een verkeerd, misdadig, zondig gevoelen, willen en handelen voort. Zoo veel mogelijk moet men het eerste voorkomen, om niet naderhand het laatste eene gewoonte te zien worden. Gevoel en wil te vormen is, wel is waar, meer de taak der opvoeding, dan die van het onderwijs; maar de invloed, welken het gevoel op het denken (verstand) kan oefenen, de indruk, welken het gevoel weder van het denken kan ontvangen, gevoegd bij het aandeel, dat hierdoor het verstand bij het bepalen van den wil verkrijgt, vorderen gebiedend, dat, bij en door het daartoe gevorderd onderwijs, het gevoel op het schoone en ware, op het heilige en Goddelijke gerigt worde, opdat verstand en gevoel beide den jongen mensch aansporen en opwekken, om, uit liefde en dankbaarheid jegens God, zoo te willen, dat hij in zijne daden en handelingen er bestendig naar streve, om zijne verpligtingen als mensch en Christen getrouwelijk te vervullen en na te komen. Het onderwijs (de ontwikkeling en vorming des verstands) is dus een gewigtig deel der opvoeding; want het werkt, even als deze, op de geheele vorming van den mensch; - als bijzondere bezigheid beschouwd, moet het dus steeds in doel en wetten aan de algemeene werkzaamheid der opvoeding onderworpen zijn en blijven, d.i., het moet opvoedend zijn.

{==713==} {>>pagina-aanduiding<<}
Hierdoor alleen is onderwijs eene voorbereiding voor het leven, niet alleen voor het tijdelijke, maar ook voor het eeuwige; het heeft dus noodzakelijk zoo wel eene wereldsche als eene godsdienstige strekking; beide moeten steeds naauw met elkander vereenigd zijn en blijven; de eene mag de andere verdringen noch onderdrukken; want afgescheiden van het wereldsche kweekt het dweeperij, afgescheiden van het Goddelijke en eeuwige is het ijdelheid.
En toch zijn er nog zoo velen, die van dit opvoedend onderwijs niet willen hooren. De school heeft, zeggen zij, zich met niets dan met leeren te moeijen; zij heeft slechts te zorgen, dat de leerling zich de kundigheden eigen make, die nu eenmaal voor het werkelijke leven onontbeerlijk zijn geworden.
Verstandsontwikkeling, beschaving des geestes, wij erkennen het, zijn in den tegenwoordigen tijd geenszins gering te achten. Hij, die zich vele en velerlei kunde en bekwaamheid heeft eigen gemaakt, die het wat, hoe en waarom van vele in het burgerlijke leven voorkomende zaken weet en met juistheid kan toepassen, die daardoor in zijn verstand eenen bestendigen en der zake kundigen wegwijzer en leidsman vindt, die hem leert alle omstandigheden tot eigen voordeel aan te wenden, hij, het is niet te ontkennen, is in het bezit van vele belangrijke en voor het burgerlijke leven in vele opzigten onschatbare eigenschappen; deze, het is zoo, kan hij alle te danken hebben aan een onderwijs, dat alleen en uitsluitend de vorming des verstands ten doel heeft. Een ding is hierbij te vreezen, en wel, dat hij, die zóó onderwezen is, meer zal rekenen dan bidden. Zijn verstand, ja, is ontwikkeld, misschien in eene hooge mate, maar zijn gevoel, zijn wil zijn daarbij onbearbeid gelaten; hij is door en bij het onderwijs niet opgevoed. Het verstand zal den geheelen mensch beheerschen; het zal, bij de koele berekeningen van een verderfelijk egoïsmus, noch een tegenwigt vinden in gevoel voor waarheid, regt, deugd of Godsdienst, noch daarbij tegengehouden worden door een ernstig en onwankelbaar willen van al wat goed en eerbaar is.

{==714==} {>>pagina-aanduiding<<}
Oefening van verstand zonder vorming van gevoel en wil maakt den mensch stoutmoedig en listig, baatzuchtig en gevoelloos. Hij kent, wel is waar, de verpligtingen, die op hem rusten; hij bezit het vermogen om ze te vervullen, maar hem ontbreekt dat gevoel van pligtbesef en liefde, dien vasten wil, om, zonder uitzigt op eer en eigen voordeel, overal en altijd het goede voor te staan en te bevorderen, waardoor de waarlijk goede, de opgevoede, de godsdienstige mensch zich voelt opgewekt en aangespoord, om het zich telkens bij hem verheffend egoïsmus te onderdrukken en tot zwijgen te brengen. De verstandige, maar onopgevoede, laat zich door dit egoïsmus verleiden, om alles, wat zijne plannen kan begunstigen, wat zijn voordeel of zijne verheffing kan bevorderen, met schoonklinkende namen te bestempelen, ten einde daardoor zijn geweten, die stemme Gods, ten minste voor een' tijd, tot zwijgen te brengen. Onbeschaamde driestheid heet bij hem gepaste vrijmoedigheid, valschheid vriendelijkheid, wulpschheid en dartele brooddronkenheid gulhartige vrolijkheid, ongeloof verlichting, omverwerping van troonen en altaren bevrijding van slavernij.
Schwarz noemt dan ook de stelling van rousseau: de opkomende jeugd moet om Gods wil niets van God hooren, het noodlottigste woord, dat in de achttiende eeuw is uitgesproken. En te regt; want het vond maar al te veel ingang; - der jeugd werd datgene onthouden, wat den mensch alleen kracht en leven geeft. De Godsdienst werd allengs door ouderen en jongeren beschouwd als een omkleedsel, en niet als de wortel, waaruit alles goeds moet voortkomen. Het wanbegrip, door menig geschrift verspreid, dat de verlichte eeuw zich door beschaving des verstands verre boven het Evangelie verheven had, vond dan ook bijval, en maakte de verbreiding gemakkelijk van denkbeelden en leerstellingen, die alles wrak en los maakten, en in verstandsbeschaving, in verbreking van alle banden, of, zoo als men het noemde, in zelfstandige vrijheid, een ongestoord en zuiver geluk beloofden. De verschrikkelijke en bloedige omwenteling barstte los, en hare

{==715==} {>>pagina-aanduiding<<}
geschiedenis staat ook daar als een waarschuwend voorbeeld, om het nageslacht te leeren tot welke uitsporigheden verstandige, maar niet godsdienstig opgevoede menschen kunnen overslaan. Twaalf jaren vóór dat rousseau dit verderfelijk beginsel ternederschreef, had hij in eene prijsvraag, door de Akademie van Dijon uitgeschreven, beweerd, dat de verlichting de bron van alle kwaad was; en deze bewering zou hem mindere moeite gekost en vele onaangenaamheden bespaard hebben, bijaldien hij toen de verbanning van de leer van God uit de opvoeding had aangewezen als de voorname oorzaak van alle kwaad, dat kunst en wetenschap kunnen aanbrengen; want alleen die beschaving, die geen licht en warmte uit het Evangelie ontleent, die het levendmakend beginsel van het Christendom ontbreekt, leidt, gelijk die van het oude Babylon, ten verderve; het volk, dat haar voorstaat en begunstigt, dat het leven mist, hetwelk van boven komt, snelt met rassche schreden ten ondergang.
Het volgende gezegde van mendelsohn: ‘Men moet zich toch altoos de bestemming van den mensch als de maatstaf en het doelwit van alle pogingen en werkzaamheden, als een vast punt voor oogen stellen, wanneer men niet ter zijde wil afgeleid worden,’ is ook van toepassing op het onderwijs. Ook dit moet zoo wel het afzonderlijke als het algemeene van die bestemming steeds voor oogen houden; het moet het hoogste in den geheelen omvang van die bestemming willen bereiken, en er toe kunnen leiden, om den mensch voortreffelijk in zichzelven, bruikbaar voor anderen en vatbaar voor tijdelijk en eeuwig geluk te maken. De mensch toch leeft voor hemel en aarde, voor zichzelven en de menschelijke maatschappij; hij moet dus opgeleid en voorbereid worden, om in al die betrekkingen aan zijne bestemming te beantwoorden; de opleiding tot ieder dezer betrekkingen in het bijzonder is dan slechts de ware, wanneer zij met die tot het geheel in overeenstemming geschiedt en met haar tot een en hetzelfde doel zamenwerkt. Het onderwijs kan dus niet alleen de ontwikkeling en vorming van den op zichzelven voor-
{==716==} {>>pagina-aanduiding<<}
treffelijken, van den in huisgezin, staat of kerk bruikbaren, of van den tot geluk bestemden mensch bedoelen; want dan zou de mensch óf geheel voor zichzelven, óf tot een werktuig voor anderen, óf tot een volslagen dweeper of schijnvrome gevormd worden; - maar het moet dit alles in zich vereenigen, daar de mensch, om aan zijne bestemming te voldoen, niet alleen in het bezit moet zijn van innerlijke waarde, maar ook bij de geschiktheid, om in de drie hoofdbetrekkingen des maatschappelijken levens nuttig te kunnen en te willen zijn, datgene moet bezitten, wat hem voor aarde en hemel gelukkig kan maken. Ontwikkeling en vorming des verstands kan noch mag dus het eenige doel van het onderwijs zijn; alle onderwijs moet, zoo als reeds commenius wilde: op Godsdienst gegrond en tot haar teruggebragt
worden; bij en door het onderwijs moet de leerling opgeleid worden tot de beoefening van alle maatschappelijke en Christelijke deugden.
Alleen dan kan het zijn, wat het zijn moet: een werkzaam, zoo niet het werkzaamste middel ter opvoeding en tevens een heilzaam tegengif voor het alles verwoestend en steeds meer en meer veldwinnend egoïsmus. In zoodanig onderwijs vindt de staat eenen hechten steun; de zinspreuk van christiaan IV, Koning van Denemarken, blijft eeuwig waar: de godsvrucht bevestigt de rijken; en waar toch zal meer godsvrucht gevonden worden, dan daar, waar de jeugdige harten vroegtijdig tot een Christelijk leven worden opgeleid en voorbereid, waar de ontwikkeling des verstands aan dit verheven doel ondergeschikt is, en daaraan dienstbaar moet gemaakt worden?
De groote Koning van Pruisen, frederik II, verklaarde in het laatst van zijn leven, ‘zijnen besten veldslag te willen geven, zoo hij zijn volk in denzelfden godsdienstigen toestand verlaten mogt, in welken hij het had gevonden.’ - Maar dan had hij het niet aan zijnen opvolger moeten overlaten, om, ten aanhoore van dat geheele volk, bij een bevelschrift te verklaren, ‘dat hij niet zoude gedoogen, dat men in zijn land de Godsdienst van jezus ondermijnde, en bij het volk den Bijbel in min-
{==717==} {>>pagina-aanduiding<<}
achting bragt; maar dat de grondbeginselen van het Christendom diep in de jeugdige gemoederen moesten ingeprent worden.’ - Wij willen met dit alles evenwel niet beweren, dat de school alleen de geheele opvoeding voor hare rekening moet nemen; dat zij alleen de jeugd voor huisgezin, staat en kerk moet vormen. Maar, daar zij met een gedeelte der opvoeding belast is, zoo kan ook zij hare taak niet volvoeren, zonder daarbij steeds het geheel der bestemming harer kweekelingen in het oog te houden. En dit kan zij niet, wanneer het haar ontzegd wordt bij haar onderwijs God te doen kennen als den almagtigen Schepper en Onderhouder van al het geschapene, als den liefderijken Vader van alle schepselen; of als het verboden is te spreken van den eenigen Verlosser en Zaligmaker, als de naam van jezus niet binnen hare muren mag gehoord worden. - Gij, die dit wenscht, draagt de scholen de taak op, om slimme, listige, baatzuchtige menschen te vormen, en zij zullen uwe eischen kunnen bevredigen, maar verwacht geene nuttige burgers of gemoedelijke Christenen van inrigtingen, welke den naam van christus moeten mijden en schuwen.
Wij gaan nu over om datgene aan te wijzen, wat een goed opvoedend onderwijs in den weg staat en belemmert; doch zullen alleen bij die belemmeringen stilstaan, welke voortvloeijen uit de geringschatting van den onderwijzer als opvoeder, of van het onderwijs als opvoedingsmiddel; andere oorzaken, die niet minder nadeelig werken, zoo als die, welke uit de publieke inrigting of het niet opvolgen van wettelijke bepalingen voortvloeijen, aan te roeren, laten aard en bedoeling van dit opstel evenmin toe, als de ruimte, welke ons daarvoor kan worden afgestaan. Ook is dit onderwerp in menig geschrift, dezer dagen uitgekomen, in het breede ontwikkeld; alleen mogen wij den wensch niet onderdrukken, dat al dat geschrijf moge te weeg brengen, dat ons onderwijs steeds blijve wat het zijn kan en zijn moet; een middel, om, onder het aanleeren van nuttige kundigheden, de jeugd op te leiden tot de

{==718==} {>>pagina-aanduiding<<}
beoefening van alle maatschappelijke en Christelijke deugden.

Een oude regel geeft den raad: ‘laat uw' geneesheer een vriend wezen! maar met meerder aandrang raden wij: laat de leermeester uwer kinderen dat zijn! Zoo kunt gij elkander ondersteunen.’ Deze woorden komen voor in eene navolging van jean paul's Levana, en het ware te wenschen, dat de raad, welken zij bevatten, meer algemeen wierd opgevolgd. Er zou dan minder geklaagd worden over slechte onderwijzers, ongemakkelijke ouders en ondeugende kinderen; voor de laatsten althans zou meerdere zamenwerking van beide magten, die over hen gesteld zijn, hoogst wenschelijk wezen. Het valt niet te ontkennen, dat de ouders niet altijd in den onderwijzer een' vriend, in de volle beteekenis des woords, kunnen vinden; maar geheel onmogelijk is het ook niet, om op eenen vriendschappelijken voet met hem te verkeeren; dit zou ten minste niet alleen voor het onderwijs, maar voor de geheele vorming van hun kroost voordeeliger zijn, dan de wijze, waarop velen dikwijls te werk gaan. Immers zijn er nog maar al te veel ouders, die den onderwijzer hunner kinderen beschouwen als een loonbediende, die zijn geld op eene zeer gemakkelijke wijze verdient. De vergoeding, die zij hem voor opoffering van tijd en arbeid verschuldigd zijn, wordt in het bijwezen der kinderen breed uitgemeten, te groot en onredelijk genoemd, en den kinderen maar al te dikwijls met een wrevelig gelaat in handen gegeven, om die bij hunne komst ter schole den meester ter hand te stellen. Bij den een' is het: het schoolgeld is te hoog; bij den anderen: er wordt te weinig geleerd voor het geld, en zoo weet de eene deze, de andere die aanmerking te maken op het soms zoo zuur verdiende loon van den man, die, genoodzaakt zich uitsluitend met het onderwijs van kinderen onledig te houden, geene andere middelen bezit, om in zijne behoeften te voorzien. En welken invloed oefent dit nu op het onderwijs? Dat de onderwijzer, om zijne betaalsheeren,
de ouders, te be-
{==719==} {>>pagina-aanduiding<<}
lieven, dikwijls aan zijn onderwijs eene verkeerde rigting geeft; dat hij, in plaats van, door gepaste gestrengheid of minzamen ernst, op deugd en goede zeden aan te dringen, door slappe tucht aanleiding geeft tot verwildering en zedeloosheid. De mantel van antisthenes is evenmin op de onderwijzers als op eenigen anderen stand van onzen tijd gevallen; de onderwijzers zijn geene Cynische wijsgeeren, die het voor iets goddelijks houden geene behoeften te hebben. Zal dus de welstand van het onderwijs bevorderd, of het belang der kinderen niet zoo dikwijls aan bekrompene inzigten opgeofferd, of de vorming hunner verstandelijke en zedelijke vermogens niet zoo menigvuldig beschouwd worden als een tak van industrie, welke de meestmogelijke stoffelijke voordeelen moet opleveren, dan dienen er middelen aangewend te worden, geschikt om de oorzaak van al deze misbruiken weg te nemen. Mogelijk zou dit best kunnen geschieden van staatswege, door namelijk, even als reeds in sommige provinciën, steden en dorpen plaats heeft, de onderwijzers uit openbare kassen te laten bezoldigen. Veel verkeerds zou hierdoor weggenomen en het onderwijs althans van belemmeringen bevrijd worden, welke het nu, vooral in steden en groote gemeenten, maar al te veel in den weg staan. Moeijelijkheden, wie zal het ontkennen? doen zich ook hierbij op; doch men bedenke, wat een groot man (luther) gezegd heeft: ‘De stoffelijke en onstoffelijke welvaart eener stad is aan de trouw der Overheid aanbevolen. Deze handelt dus onverantwoordelijk, indien zij niet dag en nacht met alle krachten de belangen der stedelingen behartigt. Maar nu ligt het belang eener stad niet alleen daarin, dat men groote schatten verzamele, sterke muren en schoone huizen bezitte: dit is het voornaamste sieraad eener stad, dat zij beschaafde, geleerde, verstandige, brave, welopgevoede burgers bezitte. Moet men dan jaarlijks zoo veel uitgeven aan bruggen,
wegen, dijken en dergelijke dingen voor veiligheid en gemak, waarom zoude men niet nog veel meer uitgeven voor het onderwijs?’ Vele eeuwen vóór dat deze woorden terneêrgeschreven werden, liet

{==720==} {>>pagina-aanduiding<<}
de wetgever van Athene, solon, zich bijna op dezelfde wijze uit tegen den Scytischen wijze anacharsis; hij zeide: ‘onze hoofdaangelegenheid is deze, dat de burgers goed naar ziel en sterk naar ligchaam worden.’ De geleerde Rabbi maimonides, die in de twaalfde eeuw leefde, verhaalt, dat de Joden die stad met den vloek belaadden, waar de knapen niet ter schole gingen; dat die vloek niet werd opgeheven vóór en aleer er onderwijzers waren aangesteld, en dat, bijaldien dit niet geschiedde, de plaats verwoest werd, en zulks wel omdat de wereld slechts bestaan kon door den adem der schooljongens. In zijne Verhandeling over de ware Volksverlichting zegt ook van alphen: ‘Daar is geen tijd, geen goud, geen moeite zoo welbesteed als die, tot vorming van het opkomend geslacht, in huisgezinnen en scholen wordt aangewend. Godsdienst en staatkunde beide zeggen dit eenstemmig.’ En, om hiermede een einde aan alle aanhalingen te maken, een Engelsch Minister, Lord brougham, heeft eens gezegd: ‘dat de staat in de schoolmeesters met hun A, B, C eene sterkere magt bezit, dan in een leger met 60,000 bajonetten.’
Andere ouders ontzien zich niet, den onderwijzer hunner kinderen in het bijwezen dier kinderen zeer ongunstig te beoordeelen; zij hebben niet met hem op; zij zoeken hem daarom in alles tegen te werken; misschien ziet hij dan naar wat anders om. Heeft de jongen tegen goede orde of zedelijkheid gezondigd, heeft hij zich aan luiheid of nalatigheid schuldig gemaakt, is hij daarom berispt of gestraft, dan stuift vader in toorn op, en het is: wie geeft hem magt, mijn kind zoo te behandelen? dat zal ik hem verleeren! De jongen hoort dit aan, en gelooft van nu af ook regt te hebben om in de school een woordje meê te praten; hij wordt weêrspannig, doet of leert niet meer dan hem goeddunkt, en heeft zoo doende meer schade dan voordeel van den tijd, dien hij in de school moet doorbrengen. Gebrek aan hoogachting; toegenegenheid en vertrouwen jegens hem, die onderwijst, ontrooft dezen al zijnen invloed, maakt zijne vermaningen nutteloos en zijn

{==721==} {>>pagina-aanduiding<<}
geheele onderwijs ijdel; want het kind neemt het niet aan van hem, dien het niet kan achten, dien het heeft leeren beschouwen als vol gebreken, als een' slaaf van lage hartstogten. Ouders! wie is dus oorzaak, dat het onderwijs zoo dikmaals weinige en dan nog wormstekige vruchten draagt? Onderwijzers! vermijdt zelfs den schijn des kwaads, opdat althans van deze zijde aan velen de gelegenheid benomen worde nadeelig op uw onderwijs te werken.
Nog anderen drijven den spot met hem, die hunne kinderen onderwijst; dan weten zij iets in zijne houding, dan iets in zijne kleeding, dan in zijne manieren, dan in zijn spreken te berispen of belagchelijk te maken; ja zelfs vinden zij het al heel aardig, als de kinderen den meester een of ander nadoen, als zij hem vertoonen, d.i. als zij meestertje spelen. Maar ook dit kweekt geen achting, ook dit staat een goed onderwijs in den weg. Wij weten het, wij moeten het bekennen, dat vele onderwijzers hiertoe zelve aanleiding geven, dat vele in hunne gedragingen en manieren een oud en algemeen spreekwoord tot een waar woord maken, dat zij door verwaandheid en schoolvosserij zich der bespotting ten doel stellen; doch moet men dan eenen geheelen stand ten laste leggen, wat men bij eenigen aantreft? Heeft dan niet elke stand zijne pedanten? ‘Van den meester toch, die het voorwerp der geheime tegenwerking en spot is, zullen de kinderen bezwaarlijk willen en kunnen leeren. Ondermijnt gij zoo doende de achting voor hunne wijzeren en meerderen, dat is de eerste weg en het gereedste middel, om hen tot oproerlingen te vormen tegen uw eigen gezag. Misschien blijft hun te eenigen tijd niets meer heilig.’ Locke zegt in het genoemde boek, dat 's vaders voorbeeld den jongen moet leeren zijnen meester te eeren en met achting te behandelen, en dat omgekeerd het voorbeeld des meesters hem eerbied en hoogachting voor den vader moet inboezemen; zoo doende alleen kunnen beider pogingen tot eenen gewenschten uitslag leiden. Waar wederzijdsche toegenegenheid, waar wederkeerig vertrouwen tusschen ouders en leermeesters gemist worden, daar dezen elkander

{==722==} {>>pagina-aanduiding<<}
tegenwerken en met minachting behandelen, daar lijdt de opvoeding aan eenen kanker, die voor de ziel doodelijk kan worden; daar wordt geene liefde gevonden; daar wordt haar zegenvolle invloed krachteloos gemaakt en alle hoop, om iets goeds tot stand te brengen, verijdeld. Ouders en leermeesters, die elkander tegenwerken, hebben veel van twee tegen elkander in werkende krachten, die of het ligchaam, dat zij willen bewegen, in rust laten, of het, bij genoegzame kracht en snelheid, verbrijzelen of plat drukken; zij zijn even als twee staatsmagten, waarvan de eene verwerpt, wat de andere goedkeurt: een toestand, die eindelijk tot verwarring en regeringloosheid leidt. In de opvoeding vormen, zoo als ook reeds elders gezegd is, eigenlijk de ouders de Eerste, de onderwijzers de Tweede Kamer, met dien verstande echter, dat beide niet alleen de Wetgevende, maar ook de Uitvoerende magt in zich vereenigen, en dat in het rijk, dat zij besturen, geene liberale oppositie kan geduld worden. Ieder maatregel van aanbelang, alles wat van beslissenden invloed moet zijn, worde steeds door beide gewikt, gewogen en goedgekeurd vóór dat het kracht van wet krijge. ‘Zeker zou menige stand voor den man en menig man voor den stand, dien hij later bekleedt, geschikter geweest zijn, wanneer beide magten elkander meer geraadpleegd, elkander meer ondersteund hadden.’
De geringschatting van het onderwijs als opvoedingsmiddel werkt niet minder nadeelig, want hierdoor wordt het denkbeeld levendig gehouden, dat het kind in korten tijd veel en velerlei moet leeren. Dit denkbeeld, zoo als vroeger is aangetoond, zoo schadelijk voor den ligchamelijken welstand, beneemt mede aan het onderwijs veel van den weldadigen invloed, welken het op het leven kan oefenen, daar niet alleen daardoor het zoo noodzakelijk verband tusschen opvoeding en onderwijs verloren gaat, maar ook aan het laatste alleen in zoo verre waarde wordt toegekend, als het dienen kan om kundigheden aan te brengen. Men verliest uit het oog, dat die kundigheden dan alleen eene duurzame waarde voor het leven kunnen

{==723==} {>>pagina-aanduiding<<}
bezitten, wanneer zij noch ontijdig noch met overhaasting worden aangeleerd, wanneer het onderwijs, door ontwikkeling en vorming des geestes, het goede in het kind te voorschijn wil roepen, om het over het slechte en verkeerde te doen zegepralen en heerschen.
De maatschappelijke toestand, in welken beschaafde volken in den tegenwoordigen tijd verkeeren, eischt dringend, dat de jeugd met vele kundigheden toegerust het burgerlijk leven intrede. Groot handelsverkeer, de groote invloed van industrie op de individuële en burgerlijke welvaart, de steeds veldwinnende aanwending van machinerie en meer andere oorzaken brengen te weeg, dat dit aanleeren van vele kundigheden voor bijna alle standen nuttig en noodzakelijk is geworden. De tempel der wetenschappen staat niet meer alleen en uitsluitend open voor eene ingewijde priesterkaste; ook den niet ingewijde is het vergund in de voorhoven rond te wandelen, en daar datgene op te zamelen, wat van dadelijke toepassing op het leven kan zijn. Van lieverlede toch heeft zich tusschen den grondig geleerde, den wetenschappelijk gevormde en den geheel onkundige als 't ware een derde ingedrongen, die zich bij den eerste niet kan en bij den laatste niet wil voegen, namelijk hij, die zich vele kundigheden heeft eigen gemaakt, doch slechts in zoo verre als deze voor hem bij zijn beroep van toepassing, of in het dagelijksch leven nuttig en voordeelig, of voor het gezellig verkeer onder een beschaafd volk onmisbaar kunnen zijn; hij, die zich, zoo als men het noemt, het zakelijke van onderscheidene vakken van wetenschap heeft eigen gemaakt. Men wil, dat deze rigting van den geest des tijds niet bevorderlijk kan zijn aan de uitbreiding en verhooging der wetenschap, daar zij noch tot diep doordenken, noch tot veelzijdige beschouwingen kan leiden, maar veeleer aanleiding geeft tot eene oppervlakkigheid, die dikwijls de moeder van dwaling, valsche begrippen en vooroordeelen is. Maar oppervlakkigheid is dan slechts een gevolg van het vele leeren, wanneer dit met overhaasting geschiedt; wanneer daarbij, om zoo te spreken, het kinderlijk hoofd beschouwd

{==724==} {>>pagina-aanduiding<<}
wordt als een reiskoffer, welke zoo vol mogelijk moet gepakt worden; wanneer de kinderen het moeten weten, dat zij veel leeren, en telkens het aangeleerde moeten uitstallen, om aan ieder te laten hooren, wat zij al zoo weten; daarentegen zal eene gepaste en niet ontijdige mededeeling, zonder daarbij het wetenschappelijk gebied te betreden, van die kundigheden, welke het maatschappelijk leven in elken stand vordert, verre van oppervlakkigheid aan te kweeken, het verstand ontwikkelen en tot zelfwerkzaamheid gewennen, en kinderen tot menschen en burgers vormen, die niet alleen met de handen, maar ook met het hoofd kunnen en willen werken, en die, hunne eigene krachten kennende, zich niet dwaselijk zullen verheffen, maar op eene waardige wijze de hun aangewezen plaats in de maatschappij kunnen bekleeden; zij hebben alles, wat hun heilzaam en nuttig is, leeren kennen, en zijn daarbij gewoon geworden, om gewillig en uit zichzelven datgene te doen, wat velen slechts uit noodzakelijkheid of door de wetten gedwongen zullen verrigten.
De school althans kan noch mag zich tegen deze rigting van den geest des tijds verzetten; zij is genoodzaakt haar te volgen; maar op haar rust de heilige verpligting, om de mededeeling van al die kundigheden zoo te doen plaats hebben, dat haar onderwijs niet alleen aan de vorderingen des maatschappelijken levens beantwoorde, maar ook, door de ontwikkeling en vorming van den zedelijken en godsdienstigen aanleg, het kind opleide tot beoefening van alle maatschappelijke en Christelijke deugden; want niet alleen weten, maar willen en doen moet het onveranderlijk doel van al haar pogen zijn en blijven. Dit laatste wordt echter te veel vergeten, en het weten, het vroege weten geheel op den voorgrond gesteld. De school moet tegenwoordig het weten niet beschouwen als een middel om den wil te besturen, of om het doen en laten te regelen, maar zij moet vele en velerlei kundigheden aanbrengen; zij moet als 't ware de kinderen overladen met alle kundigheden, waarmede iemand ooit ergens geld verdiend heeft! En juist hierdoor wordt dat vele weten der jeugd nadeelig, en

{==725==} {>>pagina-aanduiding<<}
de klagt geregtvaardigd over hare steeds toenemende onbescheidenheid, driestheid en onkinderlijkheid; want eigenlijk niet het vele weten is hiervan oorzaak, maar de verkeerde wijze, waarop men wil, dat zij hiertoe gerake. Immers komt het bij velen zelfs niet in aanmerking, dat hunne kinderen in de school een voornaam, zoo niet het voornaamste deel hunner opvoeding moeten ontvangen. Hebben dezen eenen zekeren ouderdom bereikt, of zijn zij lastig en ondeugend, zoodat moeder er in huis geen' weg meer meê weet, dan begint men er over te denken, om het jonge goedje naar school te zenden; zij worden al zoo groot, zij moeten toch ook wat leeren. In steden en groote gemeenten wordt bij vrienden en bekenden er naar vernomen, welke meester het knapst is, d.i. wie den kinderen in den kortsten tijd het meeste leert, wie het minste schoolgeld neemt, of wie op de zachtste wijze met de schooljeugd weet om te gaan. Zelden, hoogst zelden informeert men zich, of de man, wien men zijn kroost wil toevertrouwen, het er wel op toelegt, om door de ontwikkeling des verstands zoodanig op gevoel en wil te werken, dat het kind ook in de school opgevoed worde; maar bij dezen komen de kinderen niet gaauw genoeg voort, en hij is zoo streng; daarbij is het zoo lastig; zij moeten er altijd juist op den tijd zijn, en blijven zij een en andermaal weg, dan worden zij teruggezet. Velen toch meenen, dat het ongeregeld bezoeken der school aan het onderwijs niet hindert; zij gelooven, dat het kind met eenige inspanning het verzuimde gemakkelijk zal kunnen inhalen; doch dit zal alleen dan plaats hebben, wanneer de school, welke hunne kinderen bezoeken, slechts eene leerinrigting is, waar het onderwijzen als een handwerk wordt gedreven, waar het alleen te doen is om het loon, en waar het dus hem, die met een goed geheugen bedeeld is, gemakkelijk zal vallen, de woorden, niet de zaken, van eene verzuimde les in zijn geheugen te prenten. Maar daar, waar
hij, die onderwijst, het als eene heilige verpligting beschouwt, om aan de ontwikkeling van alle vermogens te arbeiden, daar is het laat komen en het gedurig wegblijven oorzaak

{==726==} {>>pagina-aanduiding<<}
van wanorde en verwarring; daar geeft het aanleiding, dat alle leerlust wordt uitgedoofd en plaats maakt voor eenen geest van onverschilligheid en traagheid, welke zich eindelijk aan allen mededeelt en den ijver van onderwijzer en leerling doet verslappen en wegkwijnen. Hoe toch kan het onderwijs zijn, wat het zijn moet, als een gedeelte te laat en een ander gedeelte in het geheel niet ter schole komt? Het eerste, dit is voor ieder duidelijk, geeft aanleiding, dat er veel tijd verloren gaat, en dat de opmerkzaamheid, door het gedurig binnenkomen, wordt afgetrokken van de zaak, welke haar vordert; het tweede, door curtman de ergste vijand der onderwijzers genoemd, brengt te weeg, dat óf het beste deel gedurig het geleerde moet herhalen, óf het slechtste sprongen moet maken, welke met een goed onderwijs onbestaanbaar zijn. - Het is moeijelijk voor iemand, die zelf geen school heeft gehouden, zich een denkbeeld te vormen van de verwarring en wanorde, welke door dit alles langzamerhand plaats grijpt. Velen hebben steeds in den mond: ach, het wil niet zeggen; 't is maar een dag; 't zijn nog kinderen; zij moeten toch ook wat hebben! maar zij moesten daarbij bedenken, dat al die dagen in een jaar nog al eene geheele som uitmaken, en dat al dat schoolverzuim het pligtgevoel verzwakt, en het kind in den waan brengt, dat alles, zelfs het noodzakelijkste, aan vermaak en uitspanning mag opgeofferd worden. En aan die zucht tot uitspanning, aan die liefde voor vermaken moet toch in de jeugd de vrije teugel niet gelaten worden; want hij, die het vermaak boven alles stelt, die daarin zijn eenigst geluk en genoegen meent te vinden, en zelfs het noodzakelijkste daarvoor veil heeft, wordt langzamerhand ongeschikt voor elke ernstige bezigheid, schuwt alle inspanning, en is niet bestand, om de moeijelijkheden en gevaren, welke hem op zijnen levensweg wachten, weêrstand te bieden. Vroeg moet dus het
kind weten, dat elke dag uren heeft, die niet tot uit-maar tot inspanning bestemd zijn; het kind moet spelen, het moet zelfs veel spelen, maar het moet ook leeren; de tijd hiervoor moet, vooral in den beginne, wel het kortste

{==727==} {>>pagina-aanduiding<<}
zijn, doch mag nimmer door vermaak of uitspanning verslonden worden; wat het zwaarste is, moet ook in de opvoeding het zwaarste wegen. Toen de Atheensche jeugd dagelijks de Gymnasiën bezocht, toen de jongeling met eenen zedigen vriend bij voorkeur in die plaatsen verkeerde, waar de wijze leeraarde, en daar in de schaduw van den olijfboom wandelde, ‘het voorhoofd omkranst met witte biezen, zich verblijdende in de liefelijke lente, wanneer de ijpenboom bloeit en de zilveren populier met nieuw loof zich tooit, en de ahorn zich fluisterend naar den olmboom overbuigt,’ om lessen op te zamelen van deugd en levenswijsheid, toen was Athene de kweekhof van mannen, die door alle tijden heen voor idealen van het schoone en goede zijn gehouden; maar toen diezelfde jeugd op de markten rondliep, toen zij alleen aan uitspanning en vermaak dacht, toen de jongelingen de deur eener zangeres bestormden, of hunne opwachting maakten bij Haetéren, of schaamteloos met den braven man spotteden, toen socrates den gifbeker moest ledigen, toen neigde Athene ten ondergang, en de zonen der helden van Marathon en Platea moesten den nek buigen onder het juk van het werelddwingend Rome, dat ook toen reeds, in weelde en bovenmatig zingenot, de kiemen van een gewis verderf met zich omdroeg. ‘De liefde voor vermaken doofde de liefde voor het Vaderland uit. De volken, die hunne zinnen het meest ten dienst stonden, zijn het meest slaven van hunne dwingelanden.’
Nog verlaten velen de scholen te vroeg. Om van het betalen van schoolgelden vrij te komen, of om stoffelijke voordeelen van hunne kinderen te trekken worden de schooljaren beknibbeld, en de jaren, in welke de opgezamelde kennis vastheid en blijvende waarde voor het leven moet verkrijgen, gaan voor het onderwijs verloren, zoodat het niet dan eenen tijdelijken en voorbijgaanden invloed kan oefenen. Bij de vorderingen, in de onderwijskunst gemaakt, door het aanwenden van gepaste leerwijzen, leert het meerendeel der kinderen thans in korten tijd goed en verstaanbaar lezen, redelijk schrijven en een weinig rekenen. Hierdoor

{==728==} {>>pagina-aanduiding<<}
worden de ouders ligtelijk in den waan gebragt, dat hunne kinderen geene behoefte meer aan onderwijs hebben; dat zij bekwaam genoeg zijn, om of vader en moeder te helpen, of om tot een beroep opgeleid te worden. Bezoek slechts van Mei tot November de meeste dorpen, (vooral die, waar de schoolgelden niet van gemeentewege voldaan worden) en gij zult er, behalve de kinderen van den Predikant, Burgemeester, Notaris, Dokter of Onderwijzer, geene vinden, die den ouderdom van negen of tien jaar te boven gaan; van November tot Mei is het tusschenbeiden wel beter, maar een jongen van dertien of veertien jaar is ook dan eene zeldzaamheid in de school, een witte raaf! Met de meisjes is het nog erger; en mogelijk is de tijd niet ver meer af, dat het een meisje van dertien of veertien jaar als schande aangerekend wordt, dat het de school nog geregeld bezoekt. Maar het is ook beter, dat zij op dien leeftijd in huis de meid bekijven en met veel wijsheid over huishoudelijke zaken spreken en haarklein weten te vertellen, wat er al bij de bevalling van die en die heeft plaats gehad! - Socrates wilde van eene verhevene plaats, zoodat ieder hem konde hooren, den Atheners toeroepen: ‘Wat doet gij, mijne medeburgers! die met den grootsten ijver goed en rijkdommen tracht te vergaderen, maar uwe kinderen, aan welke gij alles moet nalaten, schandelijk verwaarloost?’ Wie zal het ontkennen, dat er ook in onzen tijd nog maar al te veel zijn, die even als de Atheners ten tijde van socrates met hunne kinderen handelen? Het is niet noodig, dat allen, die de school bezoeken, geleerden worden; de meesten zelfs hebben geene behoefte aan eene strikt wetenschappelijke vorming; maar allen moeten opgevoed worden, allen moeten in de school die godsdienstige, zedelijke en verstandelijke beschaving ontvangen, waardoor zij den wil en het vermogen erlangen, om in hunnen kring nuttig werkzaam te kunnen en te
willen zijn. De in de school ontvangen vorming moet daarom genoegzame vastheid bezitten, om haren invloed het geheele leven door te doen gevoelen; zij moet niet door de beuzelingen van het dagelijksche leven in ijdelen

{==729==} {>>pagina-aanduiding<<}
damp kunnen opgelost worden. Hij, die den ploeg trekt, weet niet, waardoor en hoe hij zijnen Schepper kan eeren; maar hij, die er achter loopt, moet weten, dat elke zaadkorrel, elke kiem Gods goedheid en wijsheid verkondigt. Hij behoeft zich niet te verdiepen, om die wijsheid en goedheid op te sporen in de wetten van beweging of zwaartekracht, maar die kunnen en willen zien in de hem omgevende natuur; hij moet niet alleen kunnen werken voor zijn dagelijksch brood, maar ook kunnen en willen zorgen voor de voeding, versterking en instandhouding der vermogens, hem als talenten geschonken, om daarmede winst te doen voor de eeuwigheid.
Ook zijn er velen, die willen, dat de kinderen, in die weinige jaren, dat zij de school bezoeken, veel leeren. Men vraagt niet wat kan er geleerd worden, maar men zegt, dat alles moet geleerd worden. En de onderwijzer? Om de ouders te believen, om de middelen van zijn tijdelijk bestaan niet te zien verminderen, bevlijtigt hij zich, om aan die eischen te voldoen; ‘hij moet het doen om den broode; hij moet veel leeren en zoo leeren, dat de kinderen kunnen laten zien hoeveel zij weten, want anders voldoet hij de ouders niet.’ En ook hierdoor wordt het vele leeren nadeelig, daar de korte tijd, voor het onderwijs bestemd, nog verkort door gedurig verzuim, niet toelaat om de leerstoffen zoo te behandelen, dat zij niet slechts het eigendom worden van den leerling, maar ook voor zijnen geest een voedsel kunnen zijn, dat alle vermogens wasdom en groeikracht bijzet. Men gelooft genoeg te doen met kundigheid op kundigheid te stapelen, maar moet zich tevreden stellen, als de leerling kan lezen, schrijven en rekenen, en daarenboven duizende woorden en namen van plaatsen en menschen en jaren in zijn geheugen heeft geprent. Aan eigenlijke oefening en versterking van het denkvermogen, aan het zelfwerken van den leerling, niet alleen met oogen, mond en handen, maar met al zijne inwendige vermogens, kan niet gedacht worden. Hij verlaat de school, geoefend in vele uitwendige bekwaamheden, die echter, daar zij door geene inwendige

{==730==} {>>pagina-aanduiding<<}
kracht gevoed en versterkt worden, geene waarde voor het leven bezitten, en hem doen gelijken aan een opgetooid speeltuig van ouders en onderwijzers, dat het eene versiersel voor, het andere na, in de beslommeringen van het leven verliest. Dat leven, zoo gewigtig voor een' ieder, wordt nooit regt door hem begrepen, werktuigelijk doorgebeuzeld, en niet besteed, om, onder en bij den moeijelijken arbeid voor het dagelijksch brood, te streven naar die volmaking, naar welke allen, die den naam van Christenen dragen, moeten trachten. Maar ook voor het burgerlijk, voor het maatschappelijk leven is een onderwijs, dat zich alleen het aanbrengen van kundigheden ten doel stelt, nadeelig. Een welontwikkeld verstand, vele kundigheden, op de regte wijze aangebragt, maken den mensch nederig en bescheiden; vele kundigheden, werktuigelijk aangeleerd, of liever alle halve geleerdheid, maakt hem waanwijs en opgeblazen, hoogmoedig en onverdragelijk. Hij ziet slechts de oppervlakte der dingen, en meent tot het binnenste te kunnen doordringen; uit de hoogte oordeelt hij over alles, en kan niet naar eisch aan de verpligtingen, die op hem rusten, voldoen; dit maakt hem ontevreden met zijnen stand; zijne eigenliefde zegt hem, dat hij misplaatst is; hij wil zich verheffen, de plaats van anderen, die hij minder bekwaam gelooft, bekleeden; ongezellig en onverdragelijk bij zijns gelijken, wordt hij eene gemakkelijke prooi voor de eer- en baatzuchtigen, die hem als werktuig ter bevordering van aan hem onbekende doeleinden gebruiken, of zoekt zijnen troost in de verkeering met losbollen en zedelijk verdorvenen, om met hen in ongeoorloofde vermaken en uitspattingen heul voor zijne ontevredenheid te zoeken.

Moet dus het onderwijs veel omvatten en naar den geest des tijds vele kundigheden aanbrengen, dan is het dringend noodzakelijk, dat dit onderwijs zich niet alleen bepale, om die kundigheden, door den geest des tijds gevorderd, aan te brengen, maar om ook tevens daarbij en daardoor

{==731==} {>>pagina-aanduiding<<}
zoodanig op verstand en gevoel te werken, dat beide genoegzame kracht erlangen om den wil op te wekken, om niet alleen voor zichzelven, maar ook voor anderen nuttig werkzaam te zijn. Hiertoe moet bij alle onderwijs een vast en onveranderlijk beginsel worden aangenomen; een beginsel, dat, even als de groote zon aan de zich om haar bewegende planeten, licht en warmte aan alles mededeelt, en dat door den weldadigen en koesterenden gloed van tallooze stralen, welke het alom verspreidt, leven en beweging, kracht en duurzaamheid aan alle onderwijs bijzet, en dit voor het leven doet zijn, wat het zijn kan en zijn moet: een middel, om kinderen te vormen tot menschen, toegerust niet alleen met kundigheden, maar met alle deugden, die tot gelukzaligheid leiden, opdat een ieder van hen, in den stand, voor welken God hem eenmaal bestemt, zijn eigen welzijn, dat van zijnen naaste en van zijn volk zou kunnen bevorderen.
‘Hoezeer wenschte ik,’ roept de vrome en gemoedelijke spener uit, ‘dat dit doel in de scholen bereikt, ja dat er naar gestreefd wierde! Dit is het, waarover wij klagen, dat men op de meeste plaatsen dit loffelijke doel niet eens voor oogen heeft; laat staan, dat men er met een' behoorlijken ijver naar tracht. De meeste schoolverordeningen, zeer zorgvuldig ten aanzien van andere dingen, zijn vrij koud, bij dit ééne noodzakelijke vergeleken.’ Dit beginsel kan, naar onze meening, geen ander zijn dan het volgende: het doel van het onderwijs is de vorming van den mensch tot Christen. En hieruit volgt, dat in het geheele onderwijs een Christelijke geest, eene Christelijke strekking moet doorstralen; dat dus, zoo als te regt in de zoo zeer miskende wettelijke bepalingen, die den grondslag van ons onderwijs uitmaken, staat uitgedrukt, alle onderwijs zoodanig moet worden ingerigt, dat, onder het aanleeren van gepaste en nuttige kundigheden, de verstandelijke vermogens der kinderen ontwikkeld, en zij zelve worden opgeleid tot alle maatschappelijke en Christelijke deugden. Alleen dan, als ook de school den mensch opvoedt tot goede burgers en Christe-
{==732==} {>>pagina-aanduiding<<}
nen, als alle standen van der jeugd af aan, onder het aanleeren van nuttige kundigheden, bezield worden met den geest, met de werkdadige liefde des Christendoms, dan alleen zal dat zedebederf, die ongodsdienstigheid, dat egoïsmus, dat hier en elders zoo zeer in den weg staat, kunnen gestuit en tegengegaan worden. Ongerijmd zou het zijn, te willen beweren, dat onze tijd met meerdere en grootere gebreken behebt is; dat er thans minder goeds gevonden wordt, dan in vroegere tijden. Alle tijden toch hebben hun goed en hun kwaad; de eene eeuw is het kind van de andere; het kwade en het goede, in de eene gezaaid, schiet in de andere welig op, en verkrijgt duurzaamheid en vastheid; te
allen tijde moet er dus gearbeid worden, om het eerste over het laatste te doen zegepralen en heerschen. En hierin, wie kan het ontkennen, onderscheidt onze tijd zich gunstig boven andere. Menigvuldig zijn toch de pogingen, door bijzondere personen, talrijke vereenigingen en genootschappen aangewend, om den godsdienstigen en zedelijken toestand des volks te verbeteren; om alle standen tot een reiner en meer werkdadig Christendom op te leiden en aan te sporen. Maar die pogingen, wat zullen zij baten, tot welke uitkomsten zullen zij leiden, zoo zij geenen steun vinden in de opvoeding der jeugd, zoo niet eene Christelijke opvoeding de stam is, waarop zij het goede kunnen enten? ‘Het goede en blijvend nuttige moet toch,’ zoo als iselin in zijne Geschiedenis der Menschheid aanmerkt, ‘in jonge zielen geplant worden, om wortel te kunnen schieten en op te wassen. Het is veelal eene vergeefsche moeite, als men aan de verbetering van ouden wil arbeiden.’ In rijpere jaren valt de opoffering van neigingen en begrippen te moeijelijk, de ondeugd is te zeer tot eene gewoonte geworden, te verouderd, de heerschappij van zwakheid en vooroordeel te zeer gevestigd, om ten eenemale uitgeroeid te kunnen worden; alleen in de jeugd kan het verkeerde eene andere, soms goede rigting nemen, vooroordeelen en valsche begrippen, die het verstand benevelen of op dwaalwegen voeren, afgeweerd en schadeloos gemaakt worden. -
{==733==} {>>pagina-aanduiding<<}
Hoe voel tegenstand vindt, om slechts iets te noemen, alles, wat er aangewend wordt, om het misbruik van sterke dranken te stuiten? En blijft, in weerwil van dit alles, dat misbruik, zelfs onder de aankomende jongelingschap, niet steeds voortduren? Maar zou er voor het vervolg, door eene Christelijke opvoeding, in diezelfde jongelingschap geene kracht gelegd kunnen worden, om de verzoeking te weêrstaan tot een misbruik, dat voor ligchaam en ziel beide verderfelijk is? Eene Christelijke opvoeding,
een daaraan beantwoordend onderwijs, is het eenige redmiddel; zij alleen is bij magte, om het kwaad tegen te gaan en te doen ophouden; zij is de eenige en zuivere bron, waaruit alles goeds kan voortkomen. Maar hoe en door wien zal zij algemeen tot stand kunnen gebragt worden, vooral in dezen tijd, in welken zoo veel strijds is, in hoe verre het Christelijke bij opvoeding en onderwijs kan en mag toegelaten worden? Waar zal de man gevonden worden, die het ééne, dat noodig is, zal weten in stand te houden, en in weerwil van alle tegenkanting te doen zegevieren? Wij antwoorden met curtman: ‘Die iets goeds tot stand wil brengen, moet vertrouwen hebben op God en menschen: anders is al zijn pogen ijdel. Die overal zwarigheden ziet, late liever alles gaan zoo als het gaat. God zal wel andere menschen kiezen. Als de Heer geen zegen geeft, is toch alle menschenwerk ijdel.’




Manchester en de Engelsche katoenfabrijken.

(Vervolg van bl. 696.)

Geldelijke en gezondheidstoestand van het werkvolk.

In de fabrijkgewesten is de arbeidende bevolking aan van tijd tot tijd terugkeerende krises blootgesteld, die het werk eensklaps doen stilstaan, de huisgezinnen aan honger en gebrek ter prooije geven, en over het algemeen dezelfde uitwerkingen te weeg brengen, als een mislukte oogst in lan-
{==734==} {>>pagina-aanduiding<<}
den, waar akkerbouw gedreven wordt. Boven en behalve dezen tijdelijken nood in de groote fabrijksteden, is er nog eene blijvende, die met ieder jaar aangroeit. Van 1830 tot 1833 had zich het getal der bedeelden te Manchester verdubbeld, en de uitgaven voor dezelve waren van omstreeks 49,000 pond op nabij de 54,000 pond gestegen. Ten gevolge der nieuwe armenwet van het jaar 1834 werd het armenbudget tot op 27,645 pond verminderd; maar in het jaar 1841 was het weder tot 40,000 pond gerezen. Men rekent, dat te Manchester jaarlijks het zesde deel der bevolking geneeskundige hulp in het gasthuis zoekt, zeker nog weinig, vergeleken met Parijs, waar de helft der lijken uit de gasthuizen komt; en eene uitgemaakte daadzaak is het, dat aldaar de helft van al de kinderen in de verloshuizen het licht ziet. Buiten den boezem van een gezin geboren te worden en te sterven, duidt steeds armoede en ellende aan.
De armoede van vele werklieden heeft dezelfde bron, uit welke voor andere arbeid en arbeidverdienste voortvloeijen. Manchester is eene plaats, waar de vraag naar arbeidskrachten sterke zamenstrooming van werkvolk en sterke mededinging onder hetzelve te weeg brengt. Door deze mededinging wordt het loon zoo zeer gedrukt, dat het slechts even toereikt om de behoeften der allermatigsten te voldoen. Hoezeer het te Manchester duur leven is, zoo vindt men er toch de bekwaamste werklieden, en goed werk wordt goedkoop geleverd. Ongelukkiglijk zijn bekwame werklieden zelden goede huishouders. Er zijn er, die in de week met vrouw en kinderen f 18-: verdienen en toch nog armoediger leven dan andere huisgezinnen met f 7-:, alleen omdat er geene orde bij hen heerscht en omdat zij meer gelds voor brandewijn uitgeven dan voor brood. Een groot gedeelte der fabrijkwerkers te Manchester heeft, ofschoon gehuwd, geene eigene huishouding, maar eet met vrouw en kind in de herberg en gebruikt gehuurde meubelen. Deze industriéle trekvogels, die van stad tot stad, van spinnerij tot spinnerij reizen, moeten alles duurder betalen en worden zelven slechter betaald, dan de gezeten werklieden. Dikwerf zijn verscheidene gezinnen dier menschen in eene en dezelfde kamer op elkander gepakt, waar zij voor ieder bed drie stuivers betalen moeten, en menigmaal zelfs dieven en liederlijke vrouwspersonen tot kamergenooten hebben. ‘De eigenaars dezer koortsbroeinesten,’ zegt Dr. ferriar, ‘zetten in hunne

{==735==} {>>pagina-aanduiding<<}
kamers zoo vele bedden, als zij er slechts in proppen kunnen. Des nachts zijn die bedden vol mannen, vrouwen en kinderen, alles door elkander. De vloer ligt vol met de lompen, die hun tot kleeding dienen en met hunne reispakkaadje. In deze slaapvertrekken heerscht dan eene hitte en een stank, welke ieder, die daaraan niet gewoon is, onverdragelijk voorkomt. Over dag is het niet veel beter. De een is ziek, de ander heeft den vorigen nacht geligtmist, een derde blijft te huis, omdat zijne bezigheden slechts bij nacht verrigt kunnen worden. Nooit worden de vensters geopend.’ Welke verwoestingen de Cholera in het jaar 1832 in deze pestholen aanrigtte, kan men zich gemakkelijk verbeelden! Een huis verloor, van achttien bewoners, er acht. Voor het overige deed de Cholera te Manchester het nut, dat zij de gezondheidspolicie in het leven riep. In allerijl werd een gezondheidsbureau (board of health) opgerigt, welks leden de door de armen bewoonde deelen der stad onderzochten en daarvan in hun verslag een schrikbarend tafereel ophingen. Luidens dit berigt, waren van 687 straten en stegen 284 in het geheel niet, 53 slechts ten deele bestraat, en 112 zoo naauw en door bouwwerken verstopt, dat er de lucht niet kon doorwaaijen. Van 7951 huizen, welke de inspecteurs bezochten, waren 2565 zoo verpest, dat zij oogenblikkelijk gezuiverd en gewit moesten worden, 960 dreigden in te storten, 1435 waren vochtig, 452 konden niet gelucht worden, en in 2221 bezat men de onontbeerlijkste reinigingsmiddelen niet. Het ergst zag het er in Klein Ierland en in Gibraltar uit. Het eerste stadskwartier wordt in het rapport op de volgende wijs beschreven. Eene lage, moerassige, aan menigvuldige overstroomingen blootgestelde strook gronds strekt zich uit tusschen eene steile hoogte, over welke de weg naar Oxford loopt, en eenen arm van het riviertje Medlock, die meer
benedenwaarts door afdammingsplanken opgestuwd wordt. De schoorsteenen der tweehonderd huizen, ten deele van drie à vier verdiepingen, reiken ter naauwernood zoo hoog als gemelde rijweg. Verscheidene dier huizen hebben kelders, welker grondvlakte hoogstens met het gewone peil van den Medlock gelijk ligt en menigmaal verscheidene duimen diep onder water staat. In dezelve hebben dieven en ander geboefte hun woonverblijf. Aan de beide uiteinden van Klein Ierland verheffen zich twee rijen der grootste fabrijken, welke deze reeds zoo on-
{==736==} {>>pagina-aanduiding<<}
gezonde plek in digte rookwolken hullen. - Aan den tegenovergestelden kant der stad, beneden de Duciebrug, omstroomt de Irk, in eene diepte tusschen twee steile wanden, een blok vervallen gebouwen. Ook hier is het water opgestuwd, ten behoeve eener leerlooijerij van acht verdiepingen hoog, die haren stank en hare schaduw over het doolhof van Gibraltar werpt. Meer benedenwaarts, aan gene zijde der brug, liggen andere looijerijen en lijmkokerijen. Daar tegenover ligt het kerkhof. - Acht jaren later vond howard den toestand van Klein Ierland nog verslimmerd, want op het pleintje, dat er midden in ligt, waren varkenshokken aangelegd. Wel is waar zijn sedert 1832 vele straten geplaveid en met riolen voorzien geworden; maar, terwijl men op deze wijs het vroeger verzuimde verbeterde, zijn er weder nieuwe straten ontstaan, waar het aan bestrating en waterlozing ontbreekt.
Een groote hinderpaal tegen het handhaven der gezondheidspolicie ligt in de omstandigheid, dat Manchester uit acht verschillende gemeenten bestaat, van welke ieder hare bijzondere verordeningen heeft. Behalve in de binnenstad, mag een iegelijk bouwen zoo als hij wil, en het zindelijk houden der straten trekt niemand zich aan. Maar ook in de binnenstad geschiedt voor de zindelijkheid te weinig, en dat weinige nog op eene verkeerde wijs. De straten zijn in drie klassen verdeeld. Die der eerste worden alle weken, die der tweede alle veertien dagen, die der derde alle maanden eens gereinigd. Steegjes en gangetjes mag reinigen wie er lust toe heeft. Te Manchester is het als te Liverpool en te Londen: de eene helft der stad heeft lucht, licht en wat verder tot gezondheid vereischt wordt; de andere alles, wat het leven vergiftigt en verkort. Het eerste deel is voor de rijken, het andere voor de armen. Te Manchester brengt een man van aanzien zijn leven middelbaar tot 38, een winkelier tot 20, een fabrijkwerker tot 17 jaren. Van duizend kinderen uit deze laatste klasse sterven er 570 vóór hun vijfde jaar. Bereikt een spinner zijn vijftigste jaar, zoo is hij in allen gevalle tot geenen verderen arbeid meer instaat. In geene stad zijn er zoo vele weduwen en weezen. Van de 1000 gevallen is in 435 de huisvader aan de tering gestorven.
De werklieden te Manchester zijn bleek en mager. De ligchaamskracht neemt bij hen af, en in derzelver plaats

{==737==} {>>pagina-aanduiding<<}
komt eene koortsachtige arbeidsdrift. De officieren zeggen, dat de in Lancashire aangeworven regementen geene vermoeijenissen verduren kunnen. Treffend en aandoenlijk is hetgeen de eenënvijftigjarige machinenmeester rowbotham in het jaar 1833 voor de Manufactuur-Commissie verklaarde: ‘Toen ik in het jaar 1801 naar Manchester kwam, waren wij werklieden beter gevoed en gekleed, minder zedeloos en sterker, dan de tegenwoordige. De kinderen, welke men thans ziet, zijn weder een zwakker geslacht, dan hunne vaders waren. Het zog, dat zij zuigen, is minder voedzaam en gezond. Hunne moeders zijn niet in staat, hun oppassing of onderwijs te geven. Toen ik begon in de katoenfabrijken te werken, was het volk nog niet regt aan dien arbeid gewoon. Men nam schrijnwerkers, timmerlieden, zelfs kolengravers aan, en maakte er spinners van. Zij wonnen een hoog loon, ofschoon de meesten, welke men op deze wijs aan hun beroep onttrok, in hetzelve de slechtste arbeiders geweest waren. Deze lieden en hunne vrouwen waren aan het werken in de open lucht gewoon. Hunne in de fabrijken opgegroeide kinderen zijn zwakker dan zij geworden, en de kinderen dier kinderen zijn nog zwakker. Ik zie de menschen uit dien tijd in mijne verbeelding nog levend voor mij; zij, die ik thans zie, gelijken in geenen deele naar dat beeld. Drie geslachten van werklieden heb ik gezien. Ik ken lieden van mijnen ouderdom en nog jongere, die hun leven met het draaijen der mule-jenny doorgebragt hebben. Hun geest is zwak geworden, hun verstand is verdroogd, als een verdorde boom; zij zijn geheel kindsch. Ik ken vele voorbeelden van werklieden, die in de fabrijken opgegroeid zijn. Als kinderen waren zij verstandig; in hunnen rijperen ouderdom werden zij dom. De lange werktijd en de hitte, die in de fabrijken heerscht, matten de menschen af. De werklieden verliezen hunnen eetlust, maar zij kunnen nog drinken. Sommigen
drinken bier, anderen brandewijn. Allengskens worden zij zuipers en spelers. Hunne gezondheid en hunne verstandelijke vermogens verzwakken; en terwijl zij hun geld verdrinken, lijden hunne kinderen gebrek.’
In het noorden doet overmaat van werken de menschen verbasteren, gelijk in het zuiden het nietsdoen. Verscheidene geneeskundigen hebben aan het Parlement verklaard, dat al te groote inspanning de arbeidslieden aandrijft, om

{==738==} {>>pagina-aanduiding<<}
versterking in den brandewijn te zoeken. Anderen beweren, dat afmatting genegen maakt zingenot van allerlei aard te begeeren. De overspannen werkzaamheid heeft zich uit de fabrijkoorden over geheel Engeland uitgebreid. De leden van het Parlement wijden den dag aan hunne bijzondere zaken en des nachts aan de zaken van het land. Hieruit is de behoefte van kunstprikkels te verklaren, welke pitt, fox en sheridan vroeger ondervonden hebben, dan de fabrijkwerkers te Manchester. ‘Die kunstprikkels,’ zegt farr in zijn onderzoek over de dronkenschap, ‘hebben den Britschen demosthenes gedood, en ook het Senaatslid, dat hem het eerst met dien naam begroet had.’

Oorzaken der nadeelen van het Fabrijkwezen.

De ligchamelijke en zielsverbastering der fabrijkwerkers houdt in Engeland de gemoederen levendig bezig. Men gevoelt, dat dit verschijnsel èn het land èn de regering schande doet. Terwijl men nog uit vroegere tijden gewoon is, op den rijkdom, de kracht en de zedelijkheid van Oud-Engeland te pogchen, ziet men met spijt, hoe Europa op dat zelfde Oud-Engeland, als een waarschuwend voorbeeld van ontaarding en verval, met vingeren begint te wijzen. Allengskens vangt ook Engeland aan te begrijpen, dat zijne toekomst gevaar loopt. De Engelsche veldheeren schreven hunne zegepralen niet zoo zeer aan de meerdere krijgsgeoefendheid toe, als aan de ligchamelijke volharding hunner soldaten in het gevecht. In de vroegere parlementsberigten vond men gewoonlijk, hoe daarin de stelling beweerd werd, dat de Engelsche werkman dien van elk ander volk in krachten overtrof, en dat juist daarin de sterkte der natie gelegen was. Een volk, hetwelk zoo veel prijs op forschheid van ligchaam stelt, moet schrikken op het denkbeeld, dat een groot gedeelte zijner landslieden tot eenen staat van ontzenuwing vervalt.
Toen men het eerst de nadeelen van het fabrijkwezen begon te gevoelen, poogde men elkander de wezentlijkheid der zaak uit het hoofd te praten. Baines trachtte te betoogen, dat het werk in de fabrijken niet ongezonder was dan elke andere bezigheid. Dr. ure ging nog verder, en stelde de fabrijken voor als het Arkadie der beschaving. Dit zelfbedrog verdween, toen de volkstellingen de ontzettende sterfte in de manufactuurgewesten en de policieregisters het aan-
{==739==} {>>pagina-aanduiding<<}
groeijend getal der misdaden in die oorden aan den dag bragten. Nu vroeg men naar de oorzaken dezer krankheid van het staatsligchaam. De groote landeigenaars schoven de schuld op de industrie in zichzelve, en de rijke fabrijkanten weten haar aan de wetten en aan den toestand der maatschappij. Het blad the Standard, dat de tolk der eerstgemelde partij is, beweerde, dat Engeland niet minder magtig en gelukkig zou zijn, wanneer een plotselijke ommekeer al de fabrijken van het Vereenigde Koningrijk op eenmaal verzwolg.
Maar zou het dan inderdaad ondoenlijk zijn, katoen, wol, zijde en vlas in groote hoeveelheden, met gebruikmaking van alle mogelijke machinenkracht, in weefsels te veranderen, zonder de gruwelen der vernieling van het familieleven, der slavernij (*), der kracht- en zedebederving van de

{==740==} {>>pagina-aanduiding<<}
kinderen, der dronkenschap van de mans, der liederlijkheid van de vrouwen en der algemeene verbastering van zeden en levensgedrag uit den afgrond te doen oprijzen? Of zijn niet veeleer deze treurige verschijnsels bij de weeën te vergelijken, die elke wedergeboorte der maatschappij verzellen? Ware het eerste het geval, kon nijverheids-rijkdom alleen verkregen worden ten koste van al hetgeen de kracht eens volks uitmaakt, zoo zou het beter zijn, van dien rijkdom af te zien. Wanneer een iegelijk erkennen moet, dat op een groot gedeelte van het werkvolk in de fabrijken het propter vitam vivendi perdere causas (om des levens wille alles verliezen, waarom men zou wenschen te leven) (*) toepasselijk is, zoo zal men niet ontkennen, dat het algemeener worden van zulk een kwaad den dood eener natie zou moeten te weeg brengen.
Edoch de banvloek der aristocratie tegen het fabrijkwezen is nog geen bewijs voor deszelfs wezentlijke verderfelijkheid. Het fabrijkwezen in Engeland is niet in zijnen normalen toestand. De snelheid van zijn' aangroei, de mateloosheid zijner betrekkingen, de inspanning, met welke het worstelen moest, om in eene op het leenregt gegronde maatschappij vasten voet te winnen, konden niet zonder madeelige gevolgen blijven. Door teugellooze mededinging gejaagd, gelijken de hedendaagsche fabrijkanten naar de krijgs-
{==741==} {>>pagina-aanduiding<<}
lieden, die uit de door kadmus gezaaide drakentanden ontstonden en elkander bevochten tot dat zij meerendeels gesneuveld waren. De nieuw ontstane krachten hebben haar evenwigt nog niet gevonden; maar vinden zullen zij het.
De nadeelen van het fabrijkwezen zijn gewis slechts voorbijgaande. De voorname reden derzelven is misschien in de opeenhooping van groote werkplaatsen binnen eene bepaalde ruimte te zoeken. In alle groote steden, het mogen nu hoofdsteden, handelssteden of fabrijksteden zijn, is veel zedebederf en krachtontaarding te vinden. In de fabrijksteden zeker is eene voorname reden van ellende niet aanwezig, te weten werkgebrek voor de min gegoeden; maar daarentegen ligt er eene eigenaardige kiem van kwaad in het zoo na bijeenbrengen van alle jaren en beiderlei kunne gedurende de lange werkuren. Deze nadeelen worden niet alleen in de grootere, maar ook in de kleinere fabrijkplaatsen opgemerkt, en leiden tot het besluit, dat de fabrijknijverheid, wil men hare nadeelen voorkomen, volstrekt niet in steden opeengepakt, maar op het land verspreid moet worden. Te Bolton, dat slechts 50,000 inwoners heeft, leeft de werkman, door elkander gerekend, slechts een jaar langer dan te Manchester, en het getal der policie-misdrijven is, naar evenredigheid, even groot als hier. Men mag aannemen, dat het leven in de fabrijken verderfelijke elementen bevat, die slechts door isolering geneutraliseerd kunnen worden.
De steden schijnen meer tot opstapeling en ruilwisseling van de voortbrengselen der kunstvlijt in het groot en minder tot derzelver voortbrenging bestemd te zijn. Oorspronkelijk waren de steden slechts markten, en moeten dit wederom worden. In de steden behooren te huis de pakhuizen, de handelskantoren, de banken, en boven en behalve deze de muzeën, de bibliotheken, de hoogescholen, de klubs, de vrije kunsten, en de neringen in het klein. Hieraan hebben zij genoeg, en behoeven de industrie in het groot niet.
Toen het bewerken van dierlijke wol en van boomwol ophield eene huiselijke bezigheid te zijn, werden de groote spinnerijen langs de rivieren en beken aangelegd, welker waterkracht men zich ten nutte maakte. Deze benuttiging maakte het noodig, dat zij met groote tusschenruimten aangelegd wierden, vermits de kracht des waters, een uitwerksel van deszelfs verhang, zich eerst van afstand tot afstand zamenhoopt. Nadat de stoomkracht ontdekt was, waren de fa-
{==742==} {>>pagina-aanduiding<<}
brijkanten aan geene plaats meer gebonden. Bij de keus van een punt, om er hunne fabrijken te vestigen, worden zij thans slechts bestuurd door de nabijheid der koopsteden, waar zij hunne ruwe grondstoffen inkoopen en voor hunne bewerkte waren aftrek kunnen vinden. Van hier dat de fabrijken zich in en om Manchester zoo zeer vermenigvuldigd hebben, te weten om de nabuurschap van Liverpool. Ondertusschen maakt diezelfde stoomkracht, welke deze onnatuurlijke opeenhooping veroorzaakt heeft, ook mogelijk, de fabrijken zonder nadeel te verstrooijen. Door het gebruik dier kracht op spoorwegen zijn de betrekkingen van tijd en ruimte zoozeer veranderd, dat men thans eene spinnerij naar den uitgang eener kolenmijn of aan een kanaal, dat brandstof aanvoert, kan verleggen, zonder de voordeelen te verliezen, welke te voren de onmiddelbare nabijheid der markt haar aanbragt. De spinheeren van Hyde en Turton komen in minder dan een uur tijds even zoo goed op de beurs te Liverpool, alsof zij in Klein Ierland of aan den oever der Irk woonden. Er bestaat derhalve geene reden meer, om elkander, voor zwaar geld en ten koste der gezondheid, ettelijke duimen breed gronds in een morsig doolhof van huizen en straten te betwisten.

Oude en nieuwe Industrie.

Het fabrijkwezen heeft eenen zedelijken invloed, dien eene hervorming van hetzelve slechts in geringe mate kan wijzigen. Het werken bij groote hoopen volks heeft den toestand der maatschappij veranderd, heeft nieuwe deugden en nieuwe ondeugden ontwikkeld. Deze uitwerkselen kan men of bevorderen of belemmeren, maar dwaas zou de poging zijn, om den staat der nijverheid, gelijk die zestig jaren geleden nog was, te willen herstellen. De nijverheid heeft hare gouden eeuw gehad, den tijd toen er in den boezem der huisgezinnen gewerkt werd. In die dagen, toen de spinner en wever, voornamelijk van den landbouw levende, het spinnen en weven slechts als bijwerk beschouwde, hetwelk zijn even toereikend inkomen in welstand veranderde, toen was de werkman een onschuldig, gelukkig wezen. Zijne gedachten gingen niet verder dan den kring zijner huiselijkheid. In dezen kring bleef hij voor verleiding beveiligd, en de deugd was hem gemakkelijk. Lieden van dit slag waren noch voor de hoogere standen, noch voor de regering ge-
{==743==} {>>pagina-aanduiding<<}
vaarlijk. Thans is de fabrijk in de familie doorgebroken; om den te engen kring te verbreeden, is zij begonnen met de banden daarvan stuk te rijten. Voortaan zal het leven, voor het werkvolk, even als voor de fabrijkanten, twee zijden hebben: het gezin en de maatschappij. De banden tusschen man en vrouw, tusschen vader en zoon, kunnen niet meer zoo naauw en hecht zijn, als toen het weefgetouw naast het huwelijksbed stond. Er hebben zich verbindtenissen buiten het gezin gevormd, die een deel der aandoeningen voor zich eischen. De werklieden, die in de groote fabrijken vereenigd werden, hebben geleerd ook hunne meeningen en belangen te vereenigen. Vandaar de ondersteuningsgenootschappen, de opentlijke en geheime verbroederingen. De vrouwen hebben hare clubs als de mans, en daar zij als de mans werken, willen zij ook mansregten oefenen. Manchester, waar de grootste menigte werklieden bijeen is, is ook de hoofdzetel dezer
verbindtenissen. De Manchester Unie omvat 3059 loges met 230,000 leden.
De fabrijk bederft de zeden; maar zij opent tevens voor het werkvolk eene nieuwe wereld van begrippen. Nu eens door nood gedreven, dan weder door eene zekere welvaart aangemoedigd, streven zij gedurig verder en hooger, en voelen de behoefte tot beschaving van hunnen geest. Geen ander der Engelsche Graafschappen koopt zoo veel boeken als Lancashire. Het trekt 20,000 der 85,000 exemplaren, die de oplaag van chamber's Magazine te Edemburg uitmaken.
De werklieden in het Graafschap Lancaster pogen zich te organiseren. Bij hunne plans sluiten zij de fabrijkanten steeds uit. Andere opperhoofden hebben zij nog niet gevonden, en daar eene organisatie zonder ondergeschiktheid een onding is, zoo zijn hunne plans kasteelen in de lucht. De fabrijkanten van hunnen kant schijnen tot zinspreuk genomen te hebben: alles voor het volk, niets door het volk. Zij houden het werkvolk van zich verwijderd, treffen overeenkomsten met de regering, en spreken tot de openbare meening in hunnen eigen' naam, als hadden zij automaten in menschelijke gedaante onder hunne handen.
Zoo als ik mij een denkbeeld maak van het fabrijkwezen op het land, behoorde het eene ware bedrijfsgemeenschap, eene innige duurzame verbindtenis tusschen den fabrijkant en den werkman te zijn. Ik ben niet voor de radikalc hervor-
{==744==} {>>pagina-aanduiding<<}
mingsplans der hedendaagsche Socialisten, en nog minder zou ik gaarne de ambachtsnijverheid in de gekunstelde vreedzaamheid der kloosters of in de strakke onbeweeglijkheid der gilden terugwerpen.
[De Heer leo faucher, zich bij eene soort van afwijking naar Frankrijk wendende, geeft hier vervolgens de beschrijving van de zoogenaamde heilige familien, welke twee geestelijken, de Gebroeders pousset, in de departementen van de Loire en den Rhone opgerigt hebben. Het zijn vier kloosterlijke gebouwen, waar jonge meisjes, onder opzigt van oudere personen harer kunne, die zusters genoemd worden, zich met huiselijken en fabrijk-arbeid bezig houden. Zij worden er goed gekleed en goed gevoed, hebben zelfs eenen tuin, waar zij, tot haar vermaak, bloemen kweeken, en ontvangen jaarlijks het overschot van hetgeen zij, boven de kosten van haar onderhoud, verdiend hebben; dit bedraagt per hoofd tusschen de 50 en 125 francs. Het staat aan deze meisjes elk oogenblik vrij, het huis te verlaten, maar in dat geval worden zij er niet weder in opgenomen; doch het schijnt niet, dat iemand harer van deze vrijheid gebruik maakt, zelfs niet om te huwen. Integendeel streven zij er meestal naar, om onder het getal der zusters ontvangen te worden, die eene driejarige gelofte afleggen. Na deze opgaaf, ten gevolge van welke de Heer faucher nog aanmerkt, dat zulke kloosterlijke vereenigingen, zoo zij talrijker wierden, voor den gewonen fabrijkwerker allernadeeligst zouden kunnen zijn, daar deze, op zichzelven staande en meestal met een gezin belast, voor zoo gering een loon niet werken kan als de inwoners dier huizen, spreekt hij van den door den Heer-balbage gedanen voorslag, om een deel van het loon des fabrijkwerkers in te houden en hem naderhand bij wijs van dividend uit te betalen, zoodat hij, in vereeniging met andere kameraden, daarmede op zijne beurt eene kleine fabrijk zou kunnen opzetten. De schrijver toont, dat dit, althans in Engeland, ondoenlijk is, daar de werkman meestal zijn
geheele loon volstrektelijk behoeft, om soms kommerlijk genoeg te kunnen leven; een bewering nogtans, dat door het vroeger gezegde omtrent het oprigten van onderhoudsfondsen, het vormen van loges en het aankoopen van boeken, eenigzins schijnt weêrsproken te worden.
Op eenen beteren weg tot hervorming van het fabrijkwezen (dus gaat de Heer faucher voort) geraakt men, wanneer

{==745==} {>>pagina-aanduiding<<}
men andere takken van bedrijf in oogenschouw neemt. Bij de visscherij met netten, zoo als zij aan de zuidkust van Engeland geoefend wordt, behoort de helft van de opbrengst der vangst aan den eigenaar van schuit en net, en de wederhelft aan de visschers, die er mede werken. Eene soortgelijke deeling der winst heeft bij de Newfoundland-visschers en de walvischvangers plaats. Elk handels- of bankiershuis, hetwelk den ijver zijner bedienden wil aanprikkelen, geeft hun aandeel in de zaken. De fabrijkanten, die het verspillen der ruwe grondstof voorkomen willen, gunnen hun werkvolk de helft van hetgeen er op bespaard wordt. De kamerschilder leclaire te Parijs laat zijn volk aan de opbrengst van zijn bedrijf deel hebben en vindt zich er goed bij. Deze zelfde grondregel laat zich ook met vrucht op de fabrijken toepassen. De fabrijkant staat in Engeland niet in dezelfde betrekking als de landeigenaar. Deze laatste is slechts een kapitalist, wiens kapitaal in land belegd is, en die daarvan de renten uit handen van den pachter ontvangt, terwijl deze de werktuigen tot den arbeid bezit. De fabrijkant daarentegen vereenigt de hoedanigheden van den eigenaar en van den pachter. Het kapitaal, tot voering van het bedrijf benoodigd, behoort hem even zeer, als hetgeen voor de machinen, voor de gebouwen en voor den grond, waarop zij staan, gebruikt is, en zijne werklieden zijn aan de daglooners van den pachter gelijk. Tegenwoordig brengen de bezitters van spinnerijen in Lancashire op hunne rekening de renten en waardevermindering van hun kapitaal, hunne uitgaven tot aankoop van ruwe grondstoffen, tot betaling van hun werkvolk en tot herstel der machines, en hetgeen dan na aftrek dezer posten overblijft, is hunne winst. Anders zou de rekening opgemaakt moeten worden, wanneer de fabrijkant met de door hem gebezigde werklieden in eene soort van gemeenschap trad. De
grondregel zou dan zijn, dat alwat ieder leverde hem betaald wierd. De fabrijkant zou voor zich eene bezoldiging bepalen, gelijk hij een werkloon voor zijne arbeiders bepaalt. Vervolgens kwamen dan de uitgaven tot instandhouding, herstel, vervolkomening. De renten van het kapitaal zouden slechts zoo lang in rekening gebragt worden, als de aflossing daarvan duurde. Van de winst zou een vijfde deel tot reservefonds dienen en het overige in twee helften gesplitst worden, van welke de eene den fabrijkant te goed zou komen en de andere te beurt

{==746==} {>>pagina-aanduiding<<}
vallen aan dat gedeelte der werklieden, hetwelk zekere voorwaarden (vastgezetenheid, goed gedrag enz.) vervuld zou hebben. De fabrijkant zou niet gehouden zijn, inzage van zijne boeken te geven; men zou hem op zijn woord moeten gelooven, en in het algemeen zou de voortduur dezer inrigting van zijn welgevallen afhangen. Ook zou hij over het gebruik van het den werklieden toegewezen aandeel in de winst bepalingen mogen maken en, bij voorbeeld, kunnen vorderen, dat ieder daarvan eene zekere som in eene spaarbank moest beleggen, om hem zijn levensonderhoud tegen den ouden dag te verzekeren.
Vastelijk ben ik overtuigd, dat de eerste fabrijkant, die den moed mogt hebben, om de voor hem werkende arbeiders tot een aandeel in zijne jaarlijksche winsten te roepen, daarbij allezins zijne rekening vinden zou. Deze inrigting zou de beste werklieden tot hem lokken. Het werk zou met meer zorg en ijver geschieden, en hetgeen hij vervaardigde zou in hoeveelheid en deugdzaamheid toenemen. Dezelfde werklieden, die in de winsten van den fabrijkant gedeeld hadden, zouden hem ook zijne verliezen helpen dragen, en in moeijelijke oogenblikken zou hij vaster staan. De zamenspanningen der werklieden tegen de fabrijkanten, en omgekeerd, zouden ophouden. De schoorsteen der fabrijk zou teeken en zinnebeeld der woonplaats worden, even als elders de kerktoren van het dorp, en de zwerfhorden der industrie zouden in vast gezetene kolonisten veranderen.

(Het vervolg en slot hierna.)




Het slechte voorteeken.

(Vervolg en slot van bl. 705.)

Het gevecht.

20 October.


Droevig... Droevig... 
 
goethe. 

't Wordt dag. De stralen der zon beginnen de blaauwe, frissche, doorschijnende wateren der Middellandsche zee te vergulden, en het is, te midden eener dunne mist, dat de

{==747==} {>>pagina-aanduiding<<}
hooge rotsen van Sphacteria zich vertoonen. Sta op, arme matroos, sta op, beweeg uwe stramme leden, sjor uwen hangmat op en volg het gerommel van de trom! Men spreekt veel over den gerusten slaap van die helden, die vóór het gevecht slapen... Mijn hemel! welk aantal helden in deze batterijen, want hun snorken overtreft, geloof ik, nog het roffelen op de trom.
Het volk komt op dek, de rol wordt gelezen, en het doet genoegen deze mannelijke en welluidende stemmen op iederen naam te hooren antwoorden; maar iedereen denkt bij zichzelven, zijnen kameraad met de grootste belangstelling aanziende: misschien tellen wij heden avond eenige makkers minder; misschien laten deze, thans zoo heldere stemmen, een dof en gesmoord gereutel hooren en zijn deze door de zon verbrande aangezigten bleek en bebloed. - Maar alles wèl bezien, daar er toch dooden en gekwetsten moeten wezen: zij zijn er zoo na toe als ik... dit is vrij natuurlijk.
Ten tien ure ontving iedereen den last, om zich op de voor hem bij het gevecht bepaalde plaats te begeven. De wapens werden op het dek gebragt en de kruidkamers geopend.
In de kuil komende was het voor mij een treffend schouwspel! De dag, slechts door de geschutpoorten doorkomende, kaatste op alle aangezigten terug, en gaf de voorwerpen een effect à la rembrandt. Het licht zweefde vervolgens langs de zwarte en gladde stukken en flikkerde op het heldere staal der platlooden; terwijl het midden en voorste gedeelte der batterij in de schaduw bleef; alleen glinsterde door eene speling van het licht, alsof het weêrlichtte, het ijzer der pieken en der sabels, welke het spil versierden. De matrozen, het hoofd met eenen kleinen stroohoed bedekt, in eene witte broek en hemd gekleed, welke om de lendenen met een' rooden gordel sloten, omringden stilzwijgend hunne stukken.
De lonten waren aangestoken, ieder kommandeur leunde op de kulas van zijn stuk, en hield de lijn van het slot in de regter hand; want de stukken zijn aan boord, even als de geweren, van sloten voorzien.
Op het halfdek stond de eerste officier en gaf zijne bevelen aan een' officier en eenige adelborsten, die een wakend oog op de manoeuvres moesten houden en dezelve bespoedigen. Renard, de konstabel-majoor, ging af en aan, sprak tot

{==748==} {>>pagina-aanduiding<<}
iedereen en tot ieder stuk, nu eens met bedreigingen, dan met aanmoediging of voorbeeldelooze vleijerij.
Bij het vijfde stuk aan stuurboordszijde gekomen en na eenen scherpen en doordringenden blik op hetzelve geworpen te hebben, zeide hij tot een' grooten lummel, die met zijn' kruidhoorn speelde: ‘Zijt gij kommandeur bij dit stuk, guilbo?’
‘Ja Mr...’
‘Aha, gij kent zijn karakter, gij weet dat het de dolle is, en dat hij tien ellen verder draagt dan de anderen?... Maar dat hij sterk terugspringt. - Dus pas op je voeten...’
‘Ik dank u, Mr.’
‘Welnu! mijne kinderen, weest oplettend, want voor nieuwelingen zult gijlieden een' flinken dans bijwonen; weest vooral bedaard en vreest het bloed niet; want, zie je, als een wond bloedt, dan is het een goed teeken.’
Op dit oogenblik kwam mulot uit het tusschendek, zijn gezigt blonk van vergenoegen, hij hield george aan de hand.
‘Goeden dag, kameraad,’ zeide hij tot renard, hem met zijnen kijker tegen het hoofd tikkende.
‘Welnu! oude, wij zijn dezen morgen regt vrolijk... Aha! gij ruikt het kruid, gij ruikt het kruid!’...
‘Ten eerste, en ten tweede ben ik gered; gij zult u met mijn' zoon niet behoeven te belasten, want ik zal george zien groot worden.’
‘Welnu! wie heeft u dat gezegd?’
‘Zie je, renard, ik kon het van morgen niet uithouden en ging naar onzen ouden, goeden kommandant, en zeide hem: Kapitein, gij kent mij, ik ben geen lafaard; welnu, in plaats van mij op het dek bij het roer te plaatsen, laat mij liever omlaag blijven. - Mulot, zeide hij mij, aan een' ouden zeerob, gelijk gij, kan ik niets weigeren. Ga en pas maar op. - Gij ziet, kameraad, de historie van mijn mes gaf mij wel reden om op mijne hoede te zijn. Indien ik op mijn' post was gebleven, was ik er om koud. De kogel zal mij daar nu wel zoeken, maar hij zal niet met al vinden. Niet met al, oude, wat zal hij teleurgesteld zijn! De kogel van de koers geholpen...’ zeide de goede man en omhelsde zijnen zoon.
‘Ja, reken daar maar op,’ zeide renard bij zichzelven, ‘alsof Hij, die daarboven de kogels bestuurt, die van de koers afraken, alsof Hij zich immer bedrogen heeft... Hij waarschuwt door voorteekens en dat is al veel.’

{==749==} {>>pagina-aanduiding<<}

‘Nu, tot straks, kameraad,’ zeide mulot vrolijk; ‘ziedaar, ik laat george bij u, hij is kardoeshaler aan het elfde stuk.’
‘Tot straks,’ zeide renard, ‘maar omhels mij vooraf.’
‘Oho! gij en ik, wij zijn beveiligd; naderhand zullen wij wel verder zien.’
‘Naderhand!’ mompelde renard treurig, reikte zijne hand aan den stuurman, zeggende: ‘nu dat is wel, oude, ik dacht maar zoo...’
‘In vredesnaam,’ zeide mulot, en wierp zich in de armen van zijnen vriend, die hem hartelijk omhelsde. Zij gingen van elkander af, en renard hem in de kuilbatterij ziende gaan, riep smartelijk uit: ‘Ik heb een' vriend minder en een' zoon meer: Parbleu! dat mijn oude kameraad leve, en ik neem alle jongens van de elfde compagnie, als het wezen moet, tot mijne kinderen aan.’
Een lange roffel kondigde de komst aan van den kommandant, die de batterijen kwam inspecteren; hij kwam af, en na een vlug en scherp onderzoek der manschappen en der stukken ging hij, na de bemanning eenige hartelijke woorden te hebben toegesproken, weder op het dek.
Het was middag, men wendde ten einde de kust van Morea te naderen en de kaap te boven te zeilen, die de forten van Navarino dekt en den ingang der haven vormt.
Deze manoeuvre was duidelijk en vol beteekenis; maar toen de Asia, de Engelsche admiraalsvlag voerende, door de Genoa en de Albion gevolgd, binnen de engte kwam, bleef er geen twijfel meer over omtrent den uitslag der gebeurtenissen.
Na hen kwam de Sirène. Bij een ligt overhalen van de Breslaw kon men een oogenblik zien, met hoe veel bevalligheid het fregat onder zijne marszeilen liep en hoe fier het onder zijne vlag lag.
Dit gezigt zette de matrozen, die zich bij de geschutpoorten begeven hadden, als in vuur.
‘Hoe trotsch ziet zij er uit!’ zeide de een.
‘Welnu, jongens, zij weet wie ze aan boord heeft. Ziet, het is als een paard dat zijn' meester kent... Was er een admiraal aan boord van een koopvaarder, van een boeilegger of van een kalfaatbak, men zoude het dadelijk kunnen merken.’

{==750==} {>>pagina-aanduiding<<}

‘Maar Mr. renard,’ zeide een ander, ‘waarom gaan de Engelschen ons vooruit?’
‘Het is om de stukken van ibrahim te beproeven, maar als er moet toegebeten worden, dan zullen wij in dezelfde linie zijn; want, weest verzekerd, onze admiraal laat zich de loef niet afsteken. Hij is een slimme gast, het is niet gemakkelijk uit te vorschen wat hij in zijn schild voert. Hij pakt ze, zoo men zegt, allen in met hetgeen zij, ik geloof... zijne diplomatie noemen. Nu zal hij weder met zijne kanonnen beginnen, en past op; ik heb ze hem zien gebruiken en, drommels! hij speelt er niet meê!’
Op dit oogenblik deed de groote roeper, die van het dek met de onderste batterij gemeenschap had, de volgende kommando's hooren: ‘Kanonniers aan de stukken, en vooral geen vuur voor er order toe gegeven wordt.’
De eerste officier, de luitenants en de adelborsten herhalen dit bevel.
De baai werd open en men kon de stad en forten, die zich amphitheaters-gewijs verhieven, gewaar worden. Op de kust zag men het Turksch-Egyptische escader, liggende in de gedaante van een hoefijzer, hebbende ter regter zijde drie linieschepen, in de diepte twintig fregatten van zestig stukken, en op de linker zijde de andere fregatten van minder kaliber; vervolgens korvetten en brikken, die eene tweede en derde linie vormden, om door hun kruisvuur de schepen van den eersten rang te ondersteunen.
Bij zeemans geheugenis had men, geloof ik, nimmer zoo veel oorlogschepen in zoo klein bestek bijeen gezien, in eene baai, die geen mijl diep was.
De grootste stilte heerschte onder de matrozen, die de Engelsche schepen op een pistoolschot afstands boord aan boord der Egyptische zagen ten anker komen.
‘Goed zoo,’ zeide renard, zachtjes; ‘onze admiraal is ook met niet weinig tevreden... ra aan ra met den Turkschen admiraal. Een zestiger aan bakboord, en een ander aan stuurboord, zonder de korvetten te tellen... Parbleu... wat schoone ankergrond, drie schepen om te bevechten. Wat is die Sirène gulzig! Dat heeft men er van, wanneer men de eer geniet aan boord bij een' admiraal te varen, die zijne vlag kruid wil laten ruiken. Maar geduld, onze kommandant is er ook, wij zullen ons aandeel wel krijgen.’
Aan de linkerzijde, bij het binnenkomen der haven, lagen

{==751==} {>>pagina-aanduiding<<}
twee goeletten en drie sacoliven geankerd. De kommandant der Engelsche korvet de Dartmouth zond twee sloepen af, om zich van die vaartuigen meester te maken, welke men veronderstelde branders te wezen. De Engelschen werden door de Egyptenaren met geweerschoten ontvangen, bijna op hetzelfde oogenblik doodde een kogel, uit een Turksch schip naar de Sirène geschoten, een' man van de equipage. De admiraal de rigny opende daarop dadelijk het vuur. De Engelsche en Russische admiralen volgden zijn voorbeeld, en het gevecht werd weldra algemeen.
Na verloop van tien minuten was de koelte, door het verschrikkelijk gebulder van het geschut van honderd oorlogschepen, dat door de bergen, die de baai omringen, teruggekaatst werd, afgenomen. Eene dikke rookwolk hing over de haven, welks water door duizende projectiles gezweept werd, alsof er een zware regen viel.
Men zag rondom de Breslaw, die van het laatste togtje wind gebruik maakte om op zijnen post te komen, niets dan een zwarte smook, die van tijd tot tijd door eenige vlammen verlicht werd. Dat schoone schip bereikte eindelijk het achterste der linie en ankerde dwars van een Turksch schip, dat den Russischen admiraal van achteren genomen hebbende eene verschrikkelijke slagting aan zijn boord door zijne stukken maakte.
Deze hevige kanonnade verlichtte eensklaps de batterij van de Breslaw. De matrozen bleven stilzwijgend en bedaard; eenige jonge lieden alleen verbleekten. De groote roeper klonk op nieuw en het bevel volgde: Vuur! Vuur... Stuurboord! Dit bevel was naauwelijks door de officieren herhaald, of onder het geroep van: leve de Koning! werd de gladde laag gegeven.
‘Welnu, bravo jongens!’ riep renard, die, in de geschutpoort gebogen, de uitwerking van die schoten had nagegaan, ‘nog zoo'n laag en de roode vlag zal zien, dat ons kruid goed is.’
‘Opgepast, opgepast!’ riep men op het dek bij den rand van het groote luik - ‘een gekwetste! maakt ruimte.’ - Inderdaad eene soort van leuningstoel, met stevige koorden voorzien, daalde zachtjes neder, en toen de man, die op denzelve gebonden en geheel bebloed was, voorbij een' kleinen scheepsjongen kwam, die een kardoes voor het elfde stuk haalde, hoorde men eene stervende stem op een' hart-
{==752==} {>>pagina-aanduiding<<}
verscheurenden toon uitroepen: ‘George!...’ Het was de oude mulot, die zijnen zoon voor de laatste maal toesprak.
Eene tweede laag werd gegeven. De rook vulde de batterij en het wanluidende geschreeuw der jongens, die, over het luik der kruidkamer gebogen, om kardoezen vroegen, vermengde zich met de kommando's der officieren en het gedonder van het geschut.
Het gevecht was toen op het hevigst, en de stoel was naauwelijks telkenreize weder bruikbaar om de gekwetsten, wier gekerm zich weldra in de diepte van het ruim verdoofde, te doen afdalen.
Eensklaps doorsnijdt een scherp en doordringend geluid de batterij, en twee harde en felle slagen weêrgalmen. Het was een kettingkogel, die door een achtergeschutpoort inkomende op twee stukken stuitte, een' man doodde, twee kwetste en het barghout indrong.
‘Neem dat weg,’ zeide renard, op een bloedend lijk wijzende, ‘dat geeft maar aanleiding...’ Een luide kreet deed zich aan het achterste stuk hooren.
‘Wat is dat daar, renard?’ vroeg een officier, die koelbloedig met eene beweging van zijnen degen het vuur kommandeerde.
De konstabel ging er heen en zag een' lader, wiens hand door een' kogel op de monding van zijn stuk verbrijzeld was.
‘Welnu! wie is de blaffer? Hij schreeuwt als eene meeuw.’
‘Het is mélon, Mr.,’ zeide de kommandeur, die zijne hand op het stuk vergeet en zijn' aanzetter laat vallen.
‘Heilige maagd!’ riep de arme Bretagner, die het vuur voor de eerste maal zag, ‘heilige maagd! Het is een moeijelijke post om lader te wezen.’
‘Welnu!’ zeide renard, hem naar het ruim voortduwende, ‘laat den stomp verbinden, maar zwijg, parbleu! Zoo gij geen lust meer hebt, maak het dan een ander niet tegen... Komaan jongens, luistert naar hem niet! er is geen beter plaats dan de zijne, want hetzelfde gebeurt geen tweemalen achtereen - dit is zeker.’
‘Daarom ga ik er heen, Mr.,’ zeide de linker bediende, ‘geef mij den aanzetter,’ en terwijl hij zich voorover boog om aan te zetten, verbrijzelde een geweerkogel hem den regter schouder.
‘Welnu! dat is iets buitengewoons, ga daar vandaan, mijn jongen, laat u verbinden en wij zullen zien wie van ons

{==753==} {>>pagina-aanduiding<<}
beiden zal zwichten,’ zeide renard, de plaats van den gekwetsten matroos innemende.
Op dit oogenblik kapte een der Turksche fregatten, die door de Breslaw bevochten werden, zijne kabels, hield op dit schip aan en deed pogingen om het te enteren.
Ik zie het nog: een groot gebeeldhouwd monster stond op den voorsteven, het was rood geschilderd en had groene oogen... Het naderde te midden van den blaauwen damp van het kruid; men kon op de loopplanken de bijna nakende, met ponjaards en bijlen gewapende Negers en Arabieren onderscheiden; voorts een klein jong Egyptisch officier bij de fokkerust staande, in het blaauw gekleed, met een tulband, waarvan de plooijen in wanorde hem om den hals wapperden. Met zijne regter hand scheen hij den grooten mast van het linieschip aan te wijzen.
Op het oogenblik dat de boegspriet van dit fregat zich in ons bezaanswant zoude vasthechten, ging ons geschut eensklaps af. Men hoorde een verschrikkelijk gekerm, dat voor een oogenblik het helsche geraas van het gevecht overmeesterde, en toen de rook opgetrokken was, zag men van het Turksche fregat niets meer dan het voorschip, dat nog eenige seconden op de oppervlakte van het water bleef en vervolgens in de diepte verdween, een groot aantal matrozen achterlatende, welke den oever trachtten te bereiken of zich aan het omringende touwwerk poogden vast te klemmen.
Bij dit gezigt joelde de equipage van dolle vreugde, die door het gevecht en den reuk van het kruid zoo mogelijk nog vermeerderd werd.
Er liep een dof gemompel op het dek rond, dat vervolgens in de batterijen kwam en weldra vernam men, dat de kommandant la brétonnière op zijnen post gekwetst was geworden.
Inderdaad eenige minuten daarna daalde de noodlottige stoel neder, den braven kommandant dragende, die zich stil hield en zijne smarten vergetende, uitriep: ‘Bravo! vrienden, de elfde equipage overlaadt zich met roem, van vijf fregatten, die wij te bestrijden hadden, blijven er maar twee over; het vuur van het Turksche schip is tot zwijgen gebragt en wij hebben den Russischen admiraal gered. Gaat zoo voort, mijne vrienden, gaat zoo voort!...’ Deze woorden zetten de equipage in vuur en vlam. ‘Wreken wij onzen kommandant,’ riepen zij, en in weerwil van het ge-
{==754==} {>>pagina-aanduiding<<}
kerm der stervenden en gekwetsten, in weerwil der leêgte, welke men aan ieder stuk ontwaar werd, werd het vuur, zoo mogelijk, nog beter onderhouden. ‘Pointeert op de waterlijn, kinderen!’ zeide renard; ‘ziet! de Turk, dáár, hij is zijn' grooten mast reeds kwijt, twintig kogels in zijnen romp en hij is ingerekend.’
Naauwelijks had hij deze woorden gesproken, of eene verschrikkelijke ontploffing deed zich hooren, eene onafzienbare kolom rook, ter naauwernood merkbaar aan den voet, doch aan zijnen top zich in breede bogten ontrollende, omringde het fregat, dat men beschoot, en toen deze damp een weinig boven de oppervlakte van het water steeg, zag men niets dan den achtersteven van het Turksche schip, dat in brand stond. De kapitein had de vlam in het kruid gestoken en zich in de lucht laten vliegen.
‘De hond zal ons stervende nog bijten,’ zeide renard, ‘past op het wrak en de splinters; ik hou meer van een gladde laag van eene zesëndertig ponder batterij.’
Inderdaad de herhaalde diensten, die de draagzetel doen moest, kondigden aan, dat de voorzeggingen van renard bewaarheid werden, en dat de uitbarsting van het fregat ons met brandende stukken had bedekt en veel volk gedood of gekwetst.
Met ieder oogenblik doorkruisten de kogels de batterijen, drongen in den romp en doorboorden het dek, welk alles de matrozen met eene verwonderlijke onverschilligheid aanzagen.
Het was half vijf ure; het bulderen van het geschut verminderde; de rook werd minder dik, het gevecht spoedde ten einde. Eene, vergelijkenderwijs gesproken, kalmte verving, ten zes ure, het gedruisch van dezen verschrikkelijken slag. De nacht brak aan. De Egyptische vloot lag geheel reddeloos. De Turken wierpen zich op de kust en verbrandden hunne koopvaardijschepen, opdat ze niet in onze handen zouden vallen.
Aan de equipagiën werd rust gegund en eenige ververschingen onder haar uitgedeeld.
Toen eerst kwamen de officieren, die door hunne posten verhinderd waren, uit de batterij, op het dek. Het was eene ontmoeting, die zich onmogelijk laat beschrijven en die men niet begrijpen kan, of men moet ze zelf hebben ondervonden.
Wij zagen elkander weder, en welk genoegen baart zulks

{==755==} {>>pagina-aanduiding<<}
niet; men drukte en schudde elkander de hand, na gedurende vijf uren aan het ontzettendst gevaar te zijn blootgesteld geweest; ieder verwelkomde zijnen kameraad met de meeste hartelijkheid.
Nu het eerste oogenblik van geestdrift voorbij was, sloegen wij een oog op het schip en op de reede.
Welk verschil!... Hij, die 's morgens het want, het tuig zoo zorgvuldig in orde, het dek zoo wit en de stukken zoo gepolijst had gezien, zag nu des avonds alles verstrooid, verbrijzeld, gebroken of met bloed bevlekt.
Het tuig lag over het dek verspreid; de ra's, doorboord of gekapt, hingen te midden van het touwwerk; de zeilen waren doorschoten en het dek met edel bloed gekleurd.
En welk een nacht volgde hierop! ieder oogenblik ontploffingen, ieder oogenblik brandende schepen, die, aan zichzelve overgelaten, in alle rigtingen kruisten en ons in brand dreigden te steken. Wij wisten wel, dat wij voordeelen hadden behaald, maar onze verliezen waren ons nog onbekend; alleen een sloep van den Russischen admiraal kwam ons bedanken voor de aan hem verleende hulp.
De lantarens werden in de batterijen opgestoken en de kanonniers sliepen dien nacht bij hunne stukken, want wij wisten, dat de Turken den volgenden dag eene laatste poging wilden in het werk stellen en het gevecht op nieuw beginnen, met eene reserve, die nog niet in den slag was geweest.
Na zijne batterij nagezien te hebben, begaf Mr. renard zich op het dek en bij het stuurrad komende, waaraan de roerganger stond, grilde hij toen hij gewaar werd, dat hetzelve bebloed was. ‘Welnu, zeg mij, mijn jongen, hebt gij gedurende het gevecht aan het roer gestaan?’
‘Ja, Mr. renard, want ik heb Mr. mulot vervangen.’
Renard huiverde.
‘Maar ik was van meening, dat hij naar omlaag was gegaan?’
‘Ja, Mr. renard, hij zou daar juist heengaan, toen de zeilmaker begon te lagchen en, hem voorbijgaande, zeide: “Ziedaar een oude paai, die zich bergt, omdat het hier warm zal worden; zouden hem de tanden klapperen?” Met eerbied gezegd, Mr. renard, dit was eene zotheid, want de geheele equipage weet te wel, dat de opperstuurman zoo gaauw niet vervaard is, en dat hij al vrij wat ondervonden heeft.’

{==756==} {>>pagina-aanduiding<<}

‘Welnu... verder.’
‘Toen, Mr. renard, kwam de oude weèr op het dek, vatte het roer en zeide tot den zeilmaker: “als ik er van afkom, dan zullen jou je tanden klapperen.” Om kort te gaan, Mr. renard, bij de eerste laag, die het Turksche schip ons toezond, stond ik daar zeer digt bij; ik sloot de oogen, en toen ik ze weder opende, zag ik Mr. mulot op het dek liggen, met het hoofd tegen een nachthuis leunende: de kogel had hem daar getroffen,’ zeide de jonge man, nog bleek bij de gedachte aan het gebeurde... ‘daar.’ Hij toonde zijne borst... ‘Ik was het, Mr., die hem op den stoel bond en hoorde hem toen zeer zachtjes zeggen: “Arme george! ik wist het.” Ziedaar, Mr. renard, alles wat ik gezien heb.’
Op dit oogenblik hoorde men een woest geschreeuw. ‘Wat is dat daar?’ vroeg renard.
‘Och, Mr.! het zijn die duivelsche jongens, zwart van het kruid en den rook, die george beet hebben; ik herken zijne stem... Zie! daar zijn zij, op de bak, bij het galjoen.’
Renard rigtte zijne schreden voorwaarts en zag een twaalftal jongens, die george omringden.
‘Maar, jongen! laat je eens gaauw verbinden,’ zeide de een.
‘Ik zeg van neen, ik wil niet, het heeft niets te beduiden, niet met al.’
‘Kwade deugniet,’ zeide een kanonnier met een verstoord gelaat, ‘is dat niets te beduiden, twee afgeschoten vingers te hebben... die kleine kanaille is verminkt, en hij zegt dat het niet met al is. Zeg het nog eens en je zult zien,’ zeide de kannonnier, en hief de hand op om george een klap om de ooren te geven.
‘Ik zeg je,’ riep de jongen met fierheid uit, ‘dat ik mij niet laat verbinden; mijn vader zou het te weten komen; het zou hem hinderen, en daar hij zelf gekwetst is, moet ik hem om een schamper niet ongerust maken.’
‘Ja, ja, je vader,’ hernam de kannonnier, ‘je vader, nu, hij is...’
Deze zinsnede werd afgebroken door de flinkste oorvijg, die er ooit aan iemand werd gegeven; - ‘zult gij zwijgen,’ zeide Mr. renard, den onbescheidene nogmaals dreigende... Hij keerde zich daarop naar george: ‘Ga omlaag, mijn kind.’

{==757==} {>>pagina-aanduiding<<}

‘Ik wil mijn vader zien,’ zeide de jongen, de bebloede hand verbergende.
‘Neen, kleine, neen! morgen of later. Ga inmiddels bij dat stuk liggen; ik zal je vader zijn, hoor je, ik zal veel van je houden, maar parbleu, wees niet bang.’
‘Neen, Mr. renard,’ zeide george bevende; hij durfde niet huilen, en dacht aan den hartelijken kus, dien zijn vader hem iederen avond gaf.
‘Parbleu,’ dacht renard, en wikkelde zich in zijne pijekker, ‘gisteren, op dit uur, was mijn oude kameraad nog bij mij, en heden, arme mulot...’
En hij zette zich aan de voeten van george om den dag af te wachten.




De dag na het gevecht.

21 October.

Het schouwspel, dat de baai bij de eerste stralen der zon opleverde, was ontzagverwekkend en verschrikkelijk. De lucht was helder en doorschijnend, de toppen der bergen waren met prachtig purper gekleurd, en naarmate de zon hooger steeg, naar die mate ontwaarde men de rede op eene duidelijke wijze. Wij waren gedurende den nacht gedreven en bevonden ons tegenover den ingang der baai.
Onze eerste blikken zochten gretig naar de Fransche schepen. De Trident had weinig geleden; de Scipio was zwart geworden door het vuur van een brander, en de Sirène had den bezaansmast verloren.
Maar rondom ons, welk een tooneel van verwoesting! Eene zee met wrakken en lijken overdekt. Schepen zonder tuig, met doorschoten romp, half verbrand; sloepen met gekwetsten en stervenden, die om hulp jammerden, en in de verte een verschrikkelijke brand, die de koopvaardijschepen verslond en het licht der zon deed verbleeken.
Ter linker zijde, op de rotsen van het oude Navarino, waren twee schoone Egyptische fregatten gestrand, het vuur begon ook hen te verteeren; men zag geheele benden Turken op de kust, met toortsen in de hand, den brand in hunne gestrande schepen stekende, liever dan dezelve door onze eskaders genomen te zien.
Men zal zich een denkbeeld van deze verschrikkelijke schilderij kunnen maken, wanneer men verneemt, dat er

{==758==} {>>pagina-aanduiding<<}
naauwelijks twintig vaartuigen van eene vloot van tweehonderd oorlog- of koopvaardijschepen overbleven. Toen de gemeenschap tusschen de schepen langzamerhand eenigermate herstelde, toen vernamen wij het roemwaardig gevecht van de Armide (kommandant hugon) en het belangrijk verlies, dat de Sirène geleden had: meer dan twee derde van de equipage was òf gedood òf gekwetst, het schip had de bezaansmast verloren; de heldhaftige koelbloedigheid van Mr. de rigny, de diepe verslagenheid der equipage, toen zij den admiraal op zijnen post zag vallen; de luidruchtigste vreugde, toen men hem weder bedaard zag opstaan, en het kommando weder opvatten, waar hij het gelaten had... alles vernamen wij. Eindelijk ook den edelen naijver, die de vereenigde eskaders bezielde en hoe onze zeeroem door de Engelschen en Russen, die ook in de gevaren hadden gedeeld, verhoogd werd.
De voorbijgaande geestdrift, die de Egyptenaren, door hunne schepen in brand te steken, ontwikkeld hadden, maakte weldra plaats voor eene onbeschrijfelijke verslagenheid. Zij trokken in de bergen terug om zich bij ibrahim te voegen, en lieten ons van de bijna ontmantelde forten meester.
Drie dagen daarna verlieten wij de reede, drie dagen daarna bleef er van eene vloot, die wonderen van dapperheid had verrigt en ontzaggelijke sommen had gekost, niets over dan eenige verspreide schepen en... lijken.
Door eene frissche koelte begunstigd, geraakten wij weldra uit de baai. Acht dagen na ons vertrek van Navarino kwamen wij te Maltha, en daar, zoo wel als in Engeland en in Rusland, hoorden wij eenen kreet van bewondering opgaan, ter gunste van onzen braven admiraal, die gedurende drie jaren ons overwigt en onzen invloed in de Middellandsche zee wist te bewaren en te handhaven.
Na het gunstigste onthaal te Maltha van den Gouverneur, Lord ponsonry, genoten te hebben, vertrokken wij naar Toulon, alwaar de Breslaw tegen het einde van November aankwam. Na eene quarantaine van eene maand kwamen wij in de haven, en het schip werd opgelegd.


{==759==} {>>pagina-aanduiding<<}

De draaikolk Charybdis.

In de beschrijving zijner Italiaansche reis geeft g. van martens het volgende berigt van den reeds in de oudheid zoo beroemden draaikolk Charybdis. ‘Deze wielingen, draaijingen en stroomen zijn wel niet zóó gevaarlijk, als de verbeeldingskracht der Grieken en Romeinen ze afschilderde, maar ook niet zoo zonder gevaar, gelijk menig nieuwere schrijver, die ze slechts des zomers en bij stil weder mag gezien hebben, ze geschilderd heeft. Richter verhaalt, dat de Engelschen, tijdens zij, in de jaren 1809-1816, Sicilië bezet hielden, op de punt van het Faro en op de landtong van Messina een aantal loodsen geplaatst hadden, om aan de schepen, die de zeeëngten doorzeilden, bijstand te verleenen. Zoodra een schip naderde, voer een loods het te gemoet, en twee of meer sterk bemande roeibooten lagen gereed, om het in geval van nood te boegseren. Niettegenstaande deze voorzorgen, vielen er niet zelden ongelukken voor. In het jaar 1813 ging eene Grieksche chebecq in de Charybdis te grond; eenige maanden later verongelukte eene Siciliaansche brik in de Scilla. Bij het begin van het jaar 1815 geraakte een Engelsch barkschip, met 78 der voortreffelijkste zeelieden bemand, bij het binnenvaren der engte in de draaijing en werd er door verzwolgen; de lijken der manschap vond men den volgenden dag, vijf of zes mijlen meer zuidwaarts, in den omtrek van Scaletta en Taormina weder. Bekend is het, hoe nicola pesce, schiller's duiker, in de Charybdis om het leven kwam; gelijk ook de legende van st. franciscus de paola, die er op zijnen mantel over henen voer. Parthey verhaalt het eenige voorbeeld, dat deze zeestraat, gelijk die der
Dardanellen door leander en Lord byron, door een' man overgezwommen is. Vier door de Franschen als soldaten weggevoerde Hanoveranen, die te Reggio in garnizoen lagen, ondernamen, in eenen maanlichten stillen zomernacht, het stoute waagstuk, over het Faro te zwemmen; drie hunner verdronken; één slechts kwam er met het leven af, en, na den anderen oever bereikt te hebben, werd hij door zijne te Messina in quartier liggende landslieden met innige deelneming ontvangen.


{==760==} {>>pagina-aanduiding<<}

De trekkende sprinkhanen.

De ontelbare zwermen van trekkende sprinkhanen, die in de lente des jaars 1845, op hoogstongewonen tijd en in voorbeeldelooze menigte, het gebied van Algerië en sommige eilanden van den Griekschen Archipel bezocht hebben, kwamen, volgens de waarschijnlijkste gissingen der natuuronderzoekers, uit Arabië en de middendeelen van Afrika. De schrikbarende menigte dezer vraatzieke dieren, welke Syrië, Egypte, Afrika en geheel Midden-Azië alvernielend doortrekken, moet ieder, die zulk een natuurverschijnsel nog niet met eigene oogen aanschouwd heeft, ongeloofelijk voorkomen. Deze gevleugelde heirlegers, naar digte, snel op elkander volgende wolken gelijkende, zijn meestal meer dan een half uur lang en een kwartier uurs breed, verduisteren geheel den gezigteinder, en laten het zonnelicht niet doorschemeren. Is de wind niet al te sterk, zoo houdt de zwerm met heftigheid zijne rigting, en beweegt zich, als ware het bataillonsgewijs, in digtgeslotene kolommen voorwaarts. Waar zij zich nederlaten, bedekken zij den grond verscheidene uren verre, en vormen lagen van meer dan een' halven voet hoog. Het geruisch, hetwelk zij maken, wanneer zij het gras der weiden en het loof der boomen afknagen, hoort men op grooten afstand; het gelijkt naar het kletteren van den hagel of het geraas eener in de verte fouragerende armee. Men heeft opgemerkt, dat zij bij deze vernieling aller plantgewassen steeds dezelfde rigting volgen, en zulks met dezelfde orde als eene op marsch zijnde, onder goede krijgstucht staande legermagt. De zoo kwalijk beruchte Tartaren worden in het vernielingswerk door deze kleine diertjes verre overtroffen. Men geraakt, op het gezigt der landstreken, welke zij bezocht hebben, in de verzoeking, om te gelooven, dat hier het vuur gewoed moet hebben; en evenwel is dit vernielend
element in zijne verwoestingen nog bij lange na niet zoo vreeselijk snel als de trekkende sprinkhanen. Waar zij hunne millioenen uitbreiden, is het alsof de grond zich onderstboven keerde. Boomen, struiken en heesters bieden in een oogenblik, van blad en bast beroofd, het treurige beeld eens winters, die in weinige minuten het heerlijkste lentetooneel verjaagd heeft. Even als de bijen, hebben ook deze sprinkhanen hunne regering, en wanneer

{==761==} {>>pagina-aanduiding<<}
hun koning of aanvoerder opvliegt, zoo volgen hem alle in massa, zonder dat ook slechts een eenige op het deerlijk verwoeste land achterblijft. Wanneer de sprinkhanenwolk zich iets hooger dan anders verheft, om over eenige hindernis henen of eene dorre streek te sneller door te komen, zoo wordt op zulk een oogenblik de zon letterlijk verduisterd. Zoodra zij zich aan de Perzische kust vertoonen, beginnen terstond land- en tuinlieden hen onophoudelijk te vervolgen, waarbij zij het grootstmogelijk geraas maken, om de zwermen te verschrikken en hen te beletten zich op den grond neder te laten. Op menige plaatsen graaft men ook bakken en slooten en vult die met water, of men ontsteekt vuren, om de sprinkhanen te vernielen; maar deze vormen alsdan eene digt aan elkander gesloten, ondoordringbare massa, dempen de grachten en blusschen de vuren. Daar, waar hunne zwermen in aanmerkelijk groote menigte aankomen, vullen zij tot zelfs de binnenste hoeken der huizen, die zij op hunnen togt ontmoeten, hechten zich aan de kleederen der menschen, ja betwisten aan dezen hun voedsel. Waar zij verschijnen, laten zij eenen stank achter, die weldra geheel de lucht verpest, als ook millioenen van millioenen eijeren, waaruit menigmaal in een volgend jaar nog veel grootere zwermen te voorschijn komen. Niets vermag eene landstreek van deze plaag te bevrijden, zoo niet soms de wind den zwerm in zee jaagt, waar hij dan snel zijnen ondergang vindt; maar zelfs de lijken dezer insekten verspreiden dood en vernieling rondom zich. Aan den wal gespoeld en snel tot verrotting overgaande, verpesten zij de lucht in zulk eene mate, dat menigmaal besmettelijke ziekten en sterfte daarvan het gevolg geweest zijn. Deze trekkende sprikhanen zijn echter ook veel grooter dan die, welke somwijlen de zuidelijke deelen van Europa bezoeken. Hunne lengte bedraagt vijf tot zes duim, hunne dikte komt die van eenen vinger nabij; hun kop heeft min of meer de gedaante van dien eens
paards, en hun groote bek vertoont in de boven- en in de benedenkaak vier tanden, die zich kruisen als de bladen eener schaar, en met welke zij al wat hun te stade komt zeer gemakkelijk afsnijden.


{==762==} {>>pagina-aanduiding<<}

Voorbeschikking.

Men neemt gewoonlijk als eene op ondervinding berustende waarheid aan, dat mannen, die uitverkoren zijn om eene uitstekende rol op het tooneel der wereldgeschiedenis te spelen, het bewustzijn hunner toekomstige grootheid in zich dragen, en derhalve, bij eenen ongunstigen stand der betrekkingen, hunnen tijd weten af te wachten. Doch te veel voorbeelden van het tegendeel zijn voorhanden, dan dat men deze meening als doorgaanden regel zou kunnen laten gelden. Cromwell was op het punt om naar de wildernissen van Amerika te verhuizen, toen het magtgebod van karel den I hem in Engeland terughield; napoleon was in het jaar 1796 voornemens in Turksche of Perzische krijgsdienst te treden, omdat hij bij de toenmalige omstandigheden geene kans zag, in Frankrijk zijn fortuin te maken; de Hertog van wellington had, tijdens hij nog eene ondergeschikte officiersplaats bekleedde, besloten zijn afscheid te nemen, en wendde zich werkelijk, tot dat oogmerk, aan den toenmaligen Lord-luitenant van Ierland, Lord camden, met het verzoek, hem eenen post bij het tolwezen te willen verleenen. In al deze gevallen, gelijk bij de meeste groote mannen, is de heldenloopbaan, welke zij naderhand betreden hebben, voornamelijk door omstandigheden buiten hen bepaald geworden, bij welker meer gunstigen ommekeer hunne hoop, tevens met het gedurig helderder wordend bewustzijn der in hen liggende kracht om deze omstandigheden te beheerschen, zich bij hen verhief, tot dat zij eindelijk, door het slagen hunner eerste pogingen bemoedigd, zich een doel kozen, waaraan zij vroeger nimmer gedacht hadden, noch hadden kunnen denken.

Historische anecdote.

Toen de Hertog van Orleans, naderhand de zoo beruchte Regent van Frankrijk, op het punt stond om te vertrekken en het bevel over het leger in Spanje te gaan aanvaarden, vroeg lodewijk XIV, wie hem verzellen zou. De Hertog noemde eenen zekeren fontpertuis, en de Koning bragt hier tegen in, dat de moeder van dien officier eene Janse-
{==763==} {>>pagina-aanduiding<<}
niste was. ‘Ik zou uwe Majesteit inderdaad niet weten te zeggen,’ hernam de Hertog, ‘wat de denkwijs der moeder is; maar de zoon is zoo weinig een Jansenist, dat hij, naar ik meen, ter naauwernood aan God gelooft.’ - ‘Werkelijk?’ zeî de Koning; ‘nu, als gij dat zeker weet, kunt gij hem medenemen.’

Matje en haer poes.


Siet onse Mat, dat lieve kint, 
Die heeft een poesje dat sij mint. 
En onse poes, die loose kat, 
Toont op haer beurt aen onse Mat 
Haer vrientschap, soo als oyt een man 
Die aen een vrient betoonen kan. 
't Is of er tusschen beyder hert 
Een trou verbont gesloten wert. 
Ons Matje koost, de poes die vleyt, 
En volght gestaegh de kleyne meyt. 
Ons Matje laet de slimme poes 
De mellick slabben uyt haer kroes; 
Sij houdt dien soo wat over sij, 
Soo kan de poes haer snoetje er bij. 
Sij streelt, wijl 't poesje drayt en keert, 
En ayt haer rugh tot aen de steert. 
Het katje, vriendlijck van haer kant, 
Leckt spinnent onse Mat haer hant, 
En schuyft haer kopje langhs haer been, 
En loopt al strijkent langhs haer heen. 
In 't kort de kleyne lieve Mat 
Leeft staegh in vrientschap met de kat. 
Is Matje eens uyt, de poes die treurt; 
Komt Matje t'huys, sij soeckt en beurt 
Haer poesje met haer hantjes op, 
En kust het somtijts op den kop. 
Sit buyrmans hont de kat eens na, 
Ons Matje loopt en roept papa, 
En drijft en treckt hem bij de hant, 
En schreeuwt als stont het huys in brant. - 
En efter des al niettemin 
Sij soecken beyde haer gewin. 

{==764==} {>>pagina-aanduiding<<}

Brenght soms de gaauwe kat een muys 
Oft' oock een snoode rat in huys, 
Dan loopt se niet naer 't lieve kint, 
Maer berght sich daer haer nyemant vint. 
En loopt ons Mat dan hier en daer, 
Soo wort sij soms de poes gewaer, 
En hoort, soodra se ontrent haer komt, 
Als dat haer poesje grimmig gromt; 
De kat die vierooght op de muys, 
En Matje houdt haer hantjes t'huys; 
De poes, dat weet het lieve kint, 
Is dan tot streelen niet gesint; 
Sij weet daerbij, dat, tast se er naer, 
Soo wort sij nogh yet meer gewaer; 
Dan wort ons poesje gantsch verwoet, 
En spout en krabt haer, dat sij bloedt. 
Of heeft de poes het eens verbruyt, 
Als Matjes kast niet wel en sluyt; 
Of deert de kat haer prente-boeck; 
Of snoept sij van haer krente-koeck; 
Of legt ons poesje soms haer kop 
Op Matjes alderbeste pop, 
Soodat sij 't strickjen op den hoet 
Verscheurt, oft' oock maer kreucklen doet; 
Dan maeckt ons Matje groot misbaer; 
Dan is sij met haer keeltje klaer; 
Dan is de soete lieve poes 
Soo leelijck als de swarte droes; 
Dan knort en schreeuwt ons kleyne Mat 
En schopt somwijlen naer de kat. 
- Wel, lieve leser! gij hebt vast 
Het stuck alrede toegepast. 
Ick vraegh slechts of 't in hooger staet 
Niet als met Mat en 't poesje gaet? - 
- Lest doe mijn vader 't veersjen sagh, 
Doe sey hij, dat mijn grootvaer plagh 
Te segghen, dat hij wel verdient 
Den naem te dragen van een vrient, 
Met wien men niet maer wel eens speelt, 
Maer oock in rust een erfnis deelt. 
 
A.

v.I. 






{==765==} {>>pagina-aanduiding<<}

Mengelwerk.

Schets van de natuurkennis van het schoone.

Verhandeling van H.C. Örsted (uit het Deensch, door J.v.d.H.)

Terwijl wij ten behoeve der wetenschap mathematische figuren en formulen vormen, brengen wij dikwerf iets te voorschijn, 't geen een' kennelijken stempel van schoonheid draagt. Hetzelfde geschiedt, maar in nog hoogere mate, bij onze poging om de wetten der natuur te ontdekken. Bij eenen vlugtigen blik schijnen deze facta van twee verschillende wetenschappen eenen geringen wederkeerigen zamenhang te hebben, maar een nader onderzoek doet ons dat verband als zeer innig kennen en toont, dat de opheldering dezer zaak tot de vraagstukken der natuurkennis behoort. Door eene proeve om dit vraagstuk op te lossen, zal de waarde der natuurkunde voor algemeene vorming, welke reeds meer erkend wordt, in nog helderder licht te voorschijn komen. Moge dan deze eerste proeve ook nog zoo ver af zijn om te bevredigen, zoo zal zij echter heen gewezen hebben op een voor hoogere beschaving gewigtig vraagstuk, hetwelk niet langer afgewezen kan worden.
Ons onderzoek begint niet met te bepalen wat schoonheid is, maar volgens den gang der proefondervindelijke kunst zoekt en doorgrondt het de wetten, volgens welke iets voortgebragt wordt, dat het schoonheidsgevoel bevredigt. Het is duidelijk, dat het onderzoek moet aanvangen met die voorwerpen, welke het gemakkelijkst te doorgronden zijn, namelijk de mathematische figuren; maar in dezen is de schoonheid zoo eenvoudig en weinig ontwikkeld, zoo elementair, wanneer men zoo zeggen mag, dat het velen al ligt zou toeschijnen als onderzochten wij de schoonheid, waar zij niet is; maar het voortgezette onderzoek moge onze handelwijze regtvaardigen; hier moeten wij ons

{==766==} {>>pagina-aanduiding<<}
tot dit voorloopig antwoord bepalen, dat men in het dagelijksch leven de meest eenvoudige met den smaak overeenstemmende figuren niet schoon noemt, wanneer zij niet in eene scherpe tegenstelling over iets leelijks worden geplaatst, gelijk men evenmin de algemeen aangenomene, eenvoudigste waarheden verstandig noemt, wanneer geene tegenstelling daartoe aanleiding geeft.
Dat de lijnen en figuren, die gedachten uitdrukken, de regte lijn, de cirkel, de door overeenstemmende regte, even lange lijnen gevormde figuren iets bevredigends hebben, moet elk gevoelen; maar zulks wordt op de zekerste en meest bepaalde wijze gevoeld, wanneer men ze vergelijkt met gedachteloos getrokkene lijnen.
Men behoeft deze inwendige waarneming slechts regt te beschouwen, om overtuigd te zijn, dat de voldoening, die wij gevoelen door figuren te beschouwen, welke gedachten uitdrukken, echter niet door het denken wordt voortgebragt, maar met de onmiddellijke opvatting verbonden is. Het is een inwendig gevoel, eene geestelijke aanschouwing. Het kan ons geenszins verwonderen, deze overeenstemming tusschen rede en gevoel aan te treffen, daar beiden denzelfden hoogeren oorsprong hebben.
In elk ding, hoe eenvoudig ook schijnbaar, is eene geheele menigvuldigheid (men zou kunnen zeggen oneindigheid) van gedachten, welke het denken afzonderend, vereenigend en rangschikkend moet bearbeiden alvorens dezelven in hare eenheid zamen te vatten; de aanschouwing ontvangt daarentegen den indruk derzelven als één, en daarom geheel en krachtig en klaar, maar niet met de doorgrondende zekerheid van het inwendige in het ding, welke het denken bezit.
Terwijl wij eene mathematische lijn of figuur voortbrengen, hetzij alleen door de inwendige aanschouwing of te gelijk voor het uitwendige zintuig, laten wij ons door eene gedachte bepalen, zonder voor het oogenblik de opmerkzaamheid te vestigen op hare ontwikkeling, maar het voortgebragte bevat toch de uitdrukking van al de gedachten, die door ontwikkeling worden voortgeroepen. Terwijl wij

{==767==} {>>pagina-aanduiding<<}
eene regte lijn voortbrengen, is onze gedachte alleen gewend naar de eenheid der rigting. Maar als wij het voortgebragte door onze gedachten doorgronden, dan wordt het duidelijk, dat daarin de gelijkvormigheid van elk deel ook van het geringste met het geheel, de aanleg tot eene oneindige verlenging, de meest eenvoudige beweging, de kortste afstand tusschen twee punten, de grondmaat voor alle uitgestrektheid begrepen zijn. Doch het zij voldoende hier de inwendige menigvuldigheid der regte lijn aangeduid te hebben. Daar de kortheid, die wij ons hier moeten voorschrijven, ons slechts eene enkele meer uitvoerige ontwikkeling van deze soort toestaat, willen wij een voorwerp kiezen, 't geen ons eene gemakkelijke en rijke aanleiding ter ontwikkeling van gedachten geeft.
Elk weet dat de cirkel voorgesteld kan worden als de lijn, die overal even ver van een gegeven punt verwijderd is. Het is tevens bekend genoeg, welke menigvuldigheid van eigenschappen de geometrie in deze figuur gevonden heeft. Onder dezen is hare oneindige symmetrie. Tot welk deel van den omtrek men ook zijne opmerkzaamheid wenden moge, kan er een regt daar tegenover aangegeven worden, 't geen volkomen daaraan beantwoordt; elke lijn, welke door deszelfs middelpunt gaat, deelt den cirkel in twee volmaakt gelijke deelen; twee middellijnen in twee aan elkander beantwoordende paren van deelen; nergens kan daarin eene lijn getrokken worden, zonder dat eene volkomen daaraan beantwoordende op eene regt daar tegenover liggende plaats kan worden getrokken. Verder zien wij, dat de cirkelboog een maatstaf is voor den hoek, dat de omtrek gestadig op elk punt in dezelfde wijze gebogen is, dat dezelve eene grootere vlakte insluit dan eenige andere lijn. Deze opsomming, hoe onvolledig ook, zal voldoende zijn om de opmerkzaamheid te rigten naar den rijkdom van denkbeelden, die in den cirkel uitgedrukt worden.
De meetkunst leert, zoo als bekend is, dat deze eigenschappen niet toevallig in den cirkel bijeen zijn, maar noodzakelijk uit de grondbepaling volgen, dat al de afstan-
{==768==} {>>pagina-aanduiding<<}
den van den omtrek tot het middelpunt even groot moeten zijn. Maar de noodwendige zamenhang wordt toch van dit gronddenkbeeld niet afgeleid, zonder de aanschouwing te hulp te roepen, zoodat men eigenlijk niet zeggen kan, dat de andere denkbeelden in het gronddenkbeeld liggen, maar daarentegen, dat zij daarbij te zamen behooren. Wilde men aanvangen met elke andere van de eigenschappen des cirkels, zoo zou men, ofschoon dikwerf met veel meer moeite, van deze tot al de overigen kunnen geraken. Men zal daarom naauwelijks eene uitdrukking vinden, die eene gedachte voorstelt, waarin al die denkbeelden gezegd konden worden vervat te zijn; maar wij hebben het volkomen inzigt, dat de in de aanschouwing opgenomen cirkel een geheel, ééne gedachte-eenheid uitmaakt. Wanneer het verstand zich dit in de aanschouwing uitgedrukte geheel toeëigent, heeft men het idée van het ding. Ook in het algemeen kan men zeggen: het idée eener zaak is de daarin uitgedrukte gedachte-eenheid door het verstand als aanschouwing opgenomen. Het verstaat zich, dat men het idée niet bezitten kan zonder voorbereidend denken, noch zonder het zamenvatten der denkbeelden in eene aanschouwing. Het onuitsprekelijke van het idée door eene enkele uitdrukking hindert ons niet in eene heldere opvatting; slechts vereischt het eene hoogere oefening van den geest, dan de opvatting der gewone wetenschappelijke begrippen.
Schoon wij nu de idéën niet als zoodanig kunnen opvatten zonder aanwending des verstands, wordt toch de aanwezigheid van het idée onder de aanschouwing voortgebragt, hetgeen begrepen wordt door den gemeenschappelijken oorsprong der verstandelijke en zinnelijke natuur. Dit begrijpen is echter slechts eene algemeene opvatting der zaak. Hoe zulks geschiedt moet in het vervolg nader worden aangetoond.
Het schoone is het in dingen uitgedrukte idée, voor zoo ver zich het voor de aanschouwing openbaart.
Het idée is eene eenheid, die eene rijke menigvuldigheid in zich sluit, welke niet toevallig is, maar haar zijn in de eigene ontwikkeling van het idée heeft. Wij zeggen slechts het-
{==769==} {>>pagina-aanduiding<<}
zelfde met andere woorden, wanneer wij hetzelve eene zelfontwikkeling noemen, en daarin eene zelfswetgeving zien, waarin gevolgelijk vrijheid en bestemdheid vereenigd zijn, en alzoo karakter.
De enkele symmetrie, welke geene andere gedachten dan die der evenredigheid voorstelt, bevredigt den schoonheidszin niet. De figuur e bevredigt het oog niet, maar wel de figuur ♉. Het eene deel der figuur is toch geene enkele herhaling van het andere, maar een tegenbeeld, gelijk een voorwerp en deszelfs beeld in den spiegel. De eene helft is hetzelfde als de andere, maar onder den vorm der tegenstelling. Men ziet hier dezelfde tegenstelling als tusschen het denken in het denkende wezen en het denken beschouwd als het gedachte, tegenstelling en de vereeniging der tegenstelling. Zoo treedt in de symmetrie een grondvorm van het denken voor onze aanschouwing.
De hier behandelde symmetrie is de meest eenvoudige. Behalve deze eerste orde van symmetrie zijn er vele hoogere en meer ingewikkelde. Tot de zoodanigen kan men de schikking der bladen bij vele planten rekenen. In de elkander tegenover geplaatste bladen zien wij de symmetrie van den eersten rang; afwisselend geplaatste, wier stelen omtrent in hetzelfde vertikale vlak zich bevinden, behooren reeds tot eene meer zamengestelde orde; maar dikwerf bevinden zich de afwisselingen niet in hetzelfde vlak, maar de bladschikking moet eenen kring doorloopen hebben voor dat de tegenstelling voltooid is. Het is bekend, dat het getal van bladen, hetwelk tot eenen dergelijken kring behoort, in vele gevallen zich als zeer bepaald vertoont, en dat het slechts van het gebrek van ons volkomen inzigt afhangt, wanneer wij dit niet altijd kunnen wedervinden.
In elke figuur, welke een geheel denkbeeld uitdrukt, is de symmetrie aan het geheel ondergeschikt, of naauwkeuriger gezegd, daarin vervat, zoo dat zij wel niet als zelfstandig te voorschijn komt, maar hare groote beteekenis daarom echter niet verliest; zij openbaart ons de inwendige harmonie van het idée, welke zelve ons die van het verstand afbeeldt.

{==770==} {>>pagina-aanduiding<<}

Men begrijpt nu gemakkelijk, dat eene figuur, welke wel eene gedachte voorstelt, maar met eene willekeurige bijvoeging, het schoonheidsgevoel niet bevredigt; de inwendige harmonie is daarbij verstoord, b.v. in den ongelijkzijdigen driehoek; daarentegen kan wel tot het gronddenkbeeld een ander toegevoegd worden, hetwelk nog eene symmetrie toelaat, zoo als onder anderen in den gelijkbeenigen driehoek gezien wordt.
Na dezen blik in het idée van het schoone, voor zoo ver het door de beschouwing van de meest eenvoudige vormen ontwikkeld kan worden, is het niet ondienstig nog eenmaal tot den cirkel weder te keeren en deszelfs eigenschappen in eene uitdrukking voor te stellen, die het naast op deszelfs idée henenwijst; wij brengen alzoo het voorbeeld zoo na tot het onuitsprekelijke als het in ons vermogen is. Gaan wij eerst uit van het middelpunt, zoo verkrijgen wij de in eene vlakte meest volkomene verwerkelijking eener naar alle zijden uitgaande, in geene rigting beperkte werkzaamheid. Vervolgen wij een punt, hetwelk den omtrek doorloopt, dan zien wij eene oneindige eenheid in eene oneindige verandering. Beschouwen wij de verhouding tusschen het in- en uitwendige, dan zien wij den inhoud grooter, dan hij met onveranderde lengte der grenzen, tot welke andere figuur ook omgeschapen, wezen kon. Zien wij op de ontwikkeling van het denkbeeld, dan hebben wij eene oneindige symmetrie, met de volkomenste opheffing van alle tegenstellingen. De cirkel staat daar voor ons met zulk eene geheelheid, afgeslotenheid, volheid en inwendige harmonie, dat hij ons eene op zich zelve staande kleine wereld, een beeld der wereld vormt, voor zoo ver dit in eene vlakte en met zulke eenvoudige middelen gegeven kan worden. Men zou kunnen zeggen, dat hij het meest elementaire afbeeldsel der wereld is. Met regt noemden de Ouden hem de volkomenste figuur. Wanneer men den cirkel met het meer ontwikkelde schoone, zoo als het onder de vereeniging van alle krachten der wereld te voorschijn treedt, vergelijkt, wordt hij flaauw; maar trekt men hier, gelijk men behoort te

{==771==} {>>pagina-aanduiding<<}
doen, de gedachte van al deze menigvuldigheid af, en bepaalt men die tot den rijkdom der denkbeelden, welke wij voor het eerste gebruik der beschouwing omgrensd hebben, dan zal men met ons instemmen.
De natuur brengt dikwerf dezelfde vormen voort, die wij ten gevolge van ons denken geschapen hebben. In de kristallen toont zij ons de vormen, welke door regte lijnen en vlakten bepaald zijn, in de golven vertoont zij ons den cirkel, de parabool in den watersprong, de hyperbool in de klankfiguren enz. Wij vinden alzoo hetgeen onze eigene gedachte schiep in de natuur terug; hetgeen daar in ons denkbeelden waren, staat buiten ons als natuurwetten. Hiervan verkrijgen wij een volkomen bewijs door eene algemeene beschouwing der geheele natuurkunde. In deze wordt aangetoond, dat de natuurwetten verstandswetten zijn, ja dat de geheele natuur de openbaring is van het eeuwige verstand.
De natuur beperkt zich echter niet tot het voortbrengen van den bloot mathematischen vorm. Zij voegt er veel meerdere bij. Hoe zulks geschiedt en hoe zij werkt, willen wij in eenigen van die verschijnselen nagaan, die ons het gemakkelijkst te begrijpen toeschijnen.
Werpen wij een' steen in een stil water en volgen wij met het oog de voortgebragte golfkringen, zoo zien wij aanstonds, dat wij hier niet met enkele kringen te doen hebben, maar dat dezen zich als een middelpuntig voortgaan van ophooging en uitholing vertoonen. Het zijn geene stilstaande, maar bewegende vormen, die wij hier voor ons hebben. Een nader onderzoek toont ons, dat de deelen zich in eenen eigenen kringloop of in schommelingen bewegen, zoo dat hetgeen ons oog treft het resultaat is van ontelbare innerlijke bewegingen. Hetzelfde onderzoek toont tevens, dat al die bewegingen ten gevolge van algemeene natuurwetten plaats hebben.
Maar hierbij komt nog de zamenwerking der overige natuur met de werkingen, die enkel gevolgen der uitbreiding van de beweging zijn. Het is als de bestraling der overige natuur, die daarin werkt. De blanke waterspie-
{==772==} {>>pagina-aanduiding<<}
gel, het verschillend licht en donker der golfdeelen, het door de beweging voortgebragte kleurenspel, geeft aan het geheel een leven en eene volheid, die wij in de mathematische vormen niet aantreffen. Deze bij de oorspronkelijke werking zich aansluitende menigvuldigheid moet niet met die vergeleken worden, waarmede men dikwerf een voorwerp willekeurig oppronkt. De zamenhang des verstands in de natuur brengt het met zich, dat er eene hoogere eenheid in al de werkingen is, die de natuur alzoo bijeenvoegt.
Eene nog grootere menigvuldigheid ontstaat door de wederkeerige doorsnijding van golfkringen. Waar opgehoogde golfkringen elkander snijden, wordt eene sterkere ophooging, en waar holle elkander ontmoeten eene grootere diepte voortgebragt; maar waar uitholing en ophooping zamentreffen, wordt eene effenheid gezien. Deze kunnen dikwerf door eene groote menigvuldigheid behagen, welker rangschikking toch overzienbaar is. W. weber heeft eene proef opgegeven, waarin eene merkwaardige menigvuldigheid uit een enkel denkbeeld ontspringt. Men vult eenen elliptischen schotel met kwik, en laat een straal van kwikdroppels op het eene brandpunt vallen, waardoor eene reeks van golfkringen gevormd wordt. Waar deze tegen de zijden stuiten, worden ze alzoo teruggeworpen, dat elke golfradius na de terugstooting eene rigting bekomt naar het andere brandpunt. Aldus wordt er door de terugkaatsing een nieuw middelpunt van golfkringen voortgebragt, zoodat nu de oppervlakte ingenomen wordt als met twee volkomen gelijke uitspreidingen van golven. Door de snijding dezer golven worden eene menigte nieuwe kromme lijnen voortgebragt, vol van verscheidenheid, maar toch alle den stempel eener wet dragende. In deze veelvuldigheid brengt de oneindige afwisseling van licht en schaduw eene nieuwe menigvuldigheid, die niet minder regelmatig en door een denkbeeld bepaald is, dan het die kromme lijnen waren. Eene afbeelding geeft wel reeds eene leerrijke voorstelling van deze menigvuldigheid, maar het gezigt der werking is toch onvergelijkelijk schooner; want de beweging en de

{==773==} {>>pagina-aanduiding<<}
daarmede verbondene lichtspeling kan geene afbeelding ons wedergeven.
De klankfiguren vertoonen ons eenen ander' merkwaardigen zamenloop van natuurwerkingen, die den onkundigen hemelsbreed verschillend moeten toeschijnen, maar welke toch in de werkelijkheid haren oorsprong in één gronddenkbeeld der natuur hebben. De met zand bestrooide platen vertoonen aan het oog aan wetten verbonden verdeelingen en figuren, en alzoo vormen, die den stempel eener gedachte dragen. Maar alleen wanneer de trillingen zoodanige het oog bevredigende figuren voortbrengen, wordt ook het oor bevredigt door den indruk, die wij van die trillingen door de lucht ontvangen. Het eene zintuig bekrachtigt alzoo, ook wat den indruk van het schoone betreft, het getuigenis van het andere.
De eenvoudigste wetten, volgens welke toonverhoudingen aangenaam of onaangenaam op ons werken, zijn zoo bekend, dat ik daarop slechts behoef heen te wijzen. Elkeen weet, dat slechts die toonverhouding aangenaam is, welke zich door zeer kleine getallen laat uitdrukken, of door zoodanige groote, welke een ligt verstaanbaar product van die kleinere zijn. Dezelfde toonverhoudingen zijn het ook, die door onzen zin het gemakkelijkst begrepen en herkend worden; ja waar het de zamenkomst betreft van zeer weinige toonen, schijnt de gemakkelijkheid van opvatting geheel met het welgevallen ineen te smelten. Het is niet minder bekend, dat de orde, waarin toonen van ongelijke lengte op elkander volgen, de rhytmus, aan de eenvoudigste getalwetten gehoorzaamt. Maar ten opzigte der meer zamengestelde klankverbindingen, waar men dissonanten gebruikt en deze vervolgens weder oplost, mag men over het algemeen opmerken, dat het begin van de dissonance ons een gebrek van een geheel doet gevoelen, hetgeen de toonen, door welke zij wordt opgelost, weder aanvullen.
Maar wanneer wij zelfs ons overtuigd hebben, dat zekere gedachten en verhoudingen het wezen in de schoonheid der toonen uitmaken, kan men toeh met regt vorderen, dat het

{==774==} {>>pagina-aanduiding<<}
aanschouwelijk gemaakt wordt, hoe het hiermede overeenkomt, dat toonen eene zoo groote werking kunnen voortbrengen. In dit opzigt moet eerst in het algemeen getoond worden, dat zekere zamenstemmingen de werkingen kunnen versterken, andere misstemmingen dezelven kunnen tegenstreven; daarna moet getoond worden, dat zulks op het levende wezen kan worden toegepast.
Het is bekend, dat snaren, die, door in trilling gebragt te worden, denzelfden toon geven, deze merkwaardige verhouding vertoonen, dat als de eene wordt aangeslagen, de andere eveneens van zelve medeklinkt; maar snaren, die geenszins denzelfden toon geven, vertoonen dat verschijnsel niet, tenzij de eene door zich in zekere kleinere toongevende deelen te verdeelen, mogelijk eene zamenstemming geve. Men verwondert zich hierbij niet, dat trillingen in de eene snaar gelijkvormige in de andere kunnen opwekken; want de trillende snaar zet de lucht en al de omgevende deelen in trillingen, en deze kunnen terugwerken op de rustende snaar; maar men bevreemdt zich daarover, dat deze mededeeling zich niet vertoont, waar de snaren eene stemming hebben, die eenen wanklank zoude geven. De werkingen moesten haar eveneens in het eene als in het andere geval treffen. Zulks geschiedt ook; de werking heeft plaats; maar in het eerste geval hebben wij eene reeks van werkingen, waarin het eene lid het andere versterkt; in het laatste daarentegen vernietigen zij elkander. Denken wij ons twee gespannen, volkomen aan elkander gelijke snaren, zoo zullen zij wel bij buiging even snel trillen, hetzij ze even sterk gebogen worden of niet; want hoe grooter de buiging is, des te grooter is zeker de bewegende kracht, maar des te langer is ook de weg, welken elk toongevend deel doorloopen moet. Laat alzoo een van twee zoodanige snaren worden aangeslagen, zoo zal zij bij elke trilling de lucht en de andere snaren verbindende middenstoffen in eene rigting een' stoot geven, die zich aan de andere snaar zal mededeelen. Hierbij maakt deze eene zeer geringe schommeling, maar volkomen van denzelfden duur als de eerste. Wanneer de eerste daarop

{==775==} {>>pagina-aanduiding<<}
in de andere rigting terugschommelt, zal de andere ook terugkeeren, deels ten gevolge harer eigene spanning en verkregene beweging, deels ten gevolge van het ontvangen eens nieuwen stoots, welke hare beweging zal begunstigen en zoo vervolgens. Op zoodanige wijze wordt er in de andere snaar eene reeks van schommelingen voortgebragt, welke elke op zich zelve ontoereikend zijn zou om een voor het oor verneembaar geluid voort te brengen, maar waarvan de som daartoe sterk genoeg is. Wordt daarentegen deze overeenkomst in de trillingen gemist, zoo zal de van de eerste snaar uitgaande luchtstoot wel trillingen in de andere te voorschijn roepen, maar dezen zullen zoo plaats hebben, dat ze dikwerf stooten ontmoeten, die eene juist tegengestelde rigting hebben en de aangevangen werking daarom opheffen, zoodat er geene merkbare som van werkingen ontstaat.
Dit alles is bekend genoeg, maar moest om den zamenhang gezegd worden.
Deze betrekking tusschen snaren wordt buiten de wetenschap dikwerf als sympathie aangeduid, en de wetenschap kan dezen naam regt goed laten gelden, wanneer dezelve slechts geene onverstaanbare donkere natuurkracht beteekenen moet. Men kan tegen dezen naam ook de tegenwerping niet maken, dat de werking eenzijdig schijnt te zijn; want de snaar, die de andere tot trillen brengt, ontvangt zelve daarvan terugwerkingen, waardoor zij, hoe weinig dat ook wezen moge, in hare eigene trillingen ondersteund wordt, gelijk ook hare werkingen op de omgevende dingen ondersteund worden. Was daarentegen de andere snaar misstemd, dan zou zij eene verstorende terugwerking op de trillingen der eerste uitoefenen, die zekerlijk eveneens zwak, maar daarom geenszins geheel als nul te rekenen zou zijn. Had de snaar gevoel, zoo zou zij ook haar aanzijn en werken door de zamenstemming der andere verhoogd gevoelen, verzwakt en verstoord door hare misstemming. In het eerste geval werd dan haar levensgevoel verhoogd, waardoor aangename voldoening, in het

{==776==} {>>pagina-aanduiding<<}
laatste verzwakt, waardoor ontevredenheid, tegenzin (antipathie) ontstaat.
Denkt men zich eene snaar doortrild, door vele met haren grondtoon niet overeenstemmende schommelingen, welke van buiten in haar zijn opgewekt, en dat zij nu de inwerking van een ander klinkend ligchaam ontvangt, 't welk haar in de natuurlijke trillingen brengt, zoo zouden daardoor deze niet overeenstemmende bewegingen ten deele worden opgeheven, ten deele vergelijkender wijze zeer zwak zijn. Had de snaar gewaarwording, zoo zou zij door de eensluidende toontrilling zich van eene menigte storende werkingen bevrijd gevoelen, en zich in de bevrijding en in versterkt zelfsgenot verblijden.
Maar kan dit nu op den mensch worden toegepast? Zekerlijk zijn de verschillen hier in zekere opzigten onmetelijk; maar laten wij het bijzondere in de schommelingen van snaren daar, en noemen wij elken overgang van een' toestand tot eenen anderen tegenovergestelden eene schommeling, dan is het geheele aanzijn met schommelingen doordrongen, en men weet thans, dat het licht en de warmte eveneens op oscillatiën berusten als het geluid. Onder de schommelingen, die in ons ligchaam plaats hebben, ontgaan de ademhaling en polsslag de opmerkzaamheid zelfs van den onachtzaamsten niet; maar hij, die nader onderzoekt, welke gewigtige inwendige veranderingen met de ademhaling en den bloedsomloop te zamen hangen, kan niet twijfelen, dat zij vele geheime afwisselingen ten gevolge hebben. Doch wij willen ons hier bepalen bij de schommelingen, welke met de werkingen der toonen in verband staan. Elke toon wordt door eene reeks van geluidgolven voortgebragt, en elk van deze laatsten geeft aan het gehoorwerktuig een' druk, waarop een teruggang volgt; er heeft gevolgelijk in de gehoorzenuw eene reeks van zamendrukkingen en uitzettingen plaats, of wil men die niet aldus noemen, eene reeks van afwisselende tegenovergestelde indrukken. Maar in de geluidgolven hebben deze zamendrukkingen en uitzettingen nog onderscheidene veranderingen ten gevolge. Elke zamen-
{==777==} {>>pagina-aanduiding<<}
drukking brengt eend warmteontwikkeling, elke uitzetting eene afkoeling mede. In hare schielijke opvolging worden deze werkingen niet als warmte of koude gevoeld, maar niemand zal wel betwijfelen, dat daaraan toestanden in de zenuwen beantwoorden. Wijders zijn er met deze afwisselingen van warmte ook electrische afwisselingen verbonden, en met deze weder magnetische: hoe gering deze ook zijn mogen, zoo kunnen zij toch niet geheel onbeduidend zijn.
Wij hebben tot dusver van de gehoorzenuw in het algemeen gesproken; maar het zou ongetwijfeld eene dwaling zijn, zoo wij haar met eene enkele snaar vergeleken. Als een geheel ontvangt zij den indruk van alle toonen; maar hare kunstrijke ontwikkeling in het zintuig doet ons vermoeden, dat zij ondergeordende deelen bevat voor de opneming van de verschillende klanken. Wanneer iemand zulks al wilde betwijfelen, dan zou hij echter moeten toestaan, dat het oor zich tegen de toonen verhoudt als een geheel stelsel van strengen, waarin alle toonen eenen weêrklank vinden. Zou iemand daarentegen het denkbeeld, dat de zenuwen eveneens medeklinken al te gewaagd vinden, dan moet dit of daaruit voortkomen, dat hij, tegen de uitdrukkelijke verklaring, in onze voorstelling eene al te naauwkeurige vergelijking tusschen de gespannen snaren en de zenuwen aanneemt, of wel daaruit, dat hij de waarheid uit het oog verliest, dat elk zintuig het vermogen bezit om zelf den ontvangen indruk voort te brengen, of zoo men liever wil, te herhalen. Men zou in dit opzigt kunnen wijzen op de op ervaring gebouwde leer, dat de gewaarwordingen van het gezigt zoo wel als van het gehoor voortduren, nadat de uitwendige oorzaak verwijderd is.
Door den invloed en de werking der geheele buitenwereld bevindt zich nu de gehoorzenuw, en door de gehoorzenuw het geheele zenuwstelsel in onophoudelijke trillingen, die dikwerf zoo zwak zijn, dat zij niet tot ons bewustzijn komen; maar als wij ons in de eenzame stilte van den nacht nederzetten, zullen wij duidelijk gevoelen, dat hetgeen wij te voren voor stilte hielden, geene stilte was;

{==778==} {>>pagina-aanduiding<<}
en toch is zelfs de diepe stilte des nachts geen volkomen gemis van elke geluidsgolving. In dezen onbepaalden trillenden toestand der zenuwen grijpen nu de toonen in en brengen eene krachtige werkzaamheid voort, waar te voren slechts eene slaperige aanwezig was en daarbij eene orde en zamenstemming, welke de ongeordende bewegingen onderdrukt of onmerkbaar maakt. Het kan misschien niet ondienstig zijn, dit met een voorbeeld op te helderen. Wij willen onze opmerkzaamheid op den gang van den mensch bepalen. Elke schrede is het gevolg van eenen nieuwen, van de zenuwen uitgaanden indruk op de bewegingsspieren, en de gang veronderstelt gevolgelijk zenuwtrillingen in de vroeger opgegevene beteekenis. Wanneer nu de wil de gedachten niet op den gang bepaalt, of geene heerschende stemming daarop eene middellijke werking uitoefent, zal de gang zich onbepaald vertoonen, voor zoover geene sterke gewoonte zich daarin uitdrukt. Maar ontvangt nu de mensch gedurende dien onbepaalden gang den indruk van een krachtig maatgeluid, b.v. van eenen trommel, zoo zal zijn gang zich daarnaar rigten. In denzelfden graad als eene muzijk vooral haar karakter in toonverhoudigen heeft en geenen uitgemonsterden toongang of maat bezit, zal zij minder onmiddellijk op de bewegingen der menschen werken, maar meer op de stemming des gemoeds, welke weder grooteren of geringen invloed op de beweging heeft. Een wandelaar, die door geene bepaalde gedachten beheerscht wordt, zal, als hij eene zinvolle koraalmuzijk komt te hooren, zekerlijk in eene daaraan beantwoordende stemming gebragt worden, die niet kan nalaten op zijnen gang invloed uit te oefenen.
Zoo blijkt het dan, dat, wanneer wij bij de beschouwing der uitwerksels van het geluid ons standpunt in de uitwendige natuur nemen, dezelve geacht moeten worden geheel tot de ligchamelijke wereld te behooren; kiezen wij daarentegen ons standpunt in de wereld der denkbeelden, dan schijnt hun geheel wezen tot deze betrekkelijk te zijn. Maar nadat wij deze afscheiding bewerkt hebben, moet één geheel beide beschouwingen omvatten. De natuurwet-
{==779==} {>>pagina-aanduiding<<}
ten in de ligchamelijke wereld zijn verstandswetten, openbaringen van eenen verstandigen wil. Maar als wij ons alzoo de geheele ligchamelijke natuur als het bestendige werk des eeuwigen verstands denken, kan onze beschouwing hierbij niet blijven stilstaan, maar voert ons verder voort tot dat ons denken de wetten der Alnatuur ziet. Met andere woorden: geest en natuur zijn een, gezien van twee verschillende zijden. Wij verwenderen ons bij gevolg niet meer over beider harmonie.

(De spreker besloot met op te merken, dat het onderzoek uit vele hoofdstukken bestond, die de tijd niet toeliet mede te deelen. Het eerstvolgende handelt over het schoone in de betrekkingen der kleuren, en het daarop volgende over de vereenigde werking van vormen en kleuren. In den verderen loop der behandeling blijkt het, dat het onderzoek hier niet gesloten is, maar voortgezet moet worden, tot dat standpunt, waarop het blijkt dat de schoonheid in de wereld der gedachten en van het gevoel aan dezelfde wetten gehoorzaamt, als in de zinnelijke voorwerpen. Eindelijk worden de hoofdvormen van het schoone behandeld en de oorspronkelijke eenheid in het schoone, goede en ware.)




Manchester en de Engelsche katoenfabrijken.

Het Ruilstelsel. (Trucksystem.)

(Vervolg en slot van bl. 746.)

Van den zoo wenschenswaardigen toestand eener verbroedering tusschen den fabrijkant en zijn werkvolk is men in Engeland nog hemelsbreed verwijderd. De anders zoo bijbelvaste Heeren fabrijkeigenaars vergeten er gaarne het gebod: ‘Gij zult den os niet muilbanden, wanneer hij dorscht,’ en trachten op alle mogelijke wijs van hunne arbeiders voordeel te trekken. Een deel dezer partijtrekking vormt het ruilstelsel, tegen hetwelk door het Parlement te vergeefs reeds 37 verschillende wetten uitgevaardigd zijn. De fabrij-
{==780==} {>>pagina-aanduiding<<}
kant maakt zich tot generaal-leverancier van alwat de werkman noodig heeft, en betaalt hem of zijnen arbeid met waar in plaats van met geld, of hij dwingt hem, nu eens bij uitdrukkelijke overeenkomst, dan weder door het misbruiken van zijnen invloed, om zijn loon in de door zijnen meester opgerigte winkels en kroegen te verteren. Maakten de fabrijkanten het zich hierbij tot eene wet, aan hunne werklieden goede waar tegen billijken prijs te leveren, alsdan kon zulk eene inrigting eene weldaad zijn. Zijnen oorsprong had het stelsel aan de noodzakelijkheid te danken, wanneer namelijk eene fabrijk van steden en marktplaatsen ver verwijderd lag; doch weldra slopen er misbruiken in. Ging het soms slecht met de zaken, dan ontzagen de meesters geen middel om zich staande te houden. Wat zij als fabrijkanten verloren, poogden zij als winkeliers weder terug te winnen. Zij leverden hunnen werklieden slechte waar tegen den prijs der beste, en wat in den beginne een enkele deed, deden weldra allen: de uitzondering werd regel.
Tegenwoordig is het ruilstelsel door geheel Engeland verbreid. Men ontmoet het in de smederijen en pottebakkerijen van Staffordshire even als in de bergwerken van Wallis en van Durham, op de pachthoeven van Schotland en van Northumberland even als in de fabrijken van Lancashire. Sir robert peel heeft aangemerkt, dat de regering zelve het ruilstelsel oefent, wanneer zij aan soldaten en matrozen voedsel en kleeding levert. In Schotland onderwerpen ook de landheeren zich aan het ruilstelsel, door hunnen pachtprijs half in koren half in geld te bedingen, en omgekeerd onderwerpen zij hunne schaapherders in de Cheviot-bergen aan dit stelsel, door hen met grutten, meel en andere waren te betalen. In vele fabrijken worden werklieden, die hun loon, in plaats van in meel, vleesch en kramerijen, in geld vorderen, op staanden voet afgedankt; hunne namen worden in een zwart boek opgeteekend, dat bij de verbondene fabrijkanten rondgaat, en nergens, bij geen lid der verbindtenis, erlangen zij werk. In eenige bergwerken van Staffordshire wordt het volk om de maand betaald en ontvangt middelerwijl bewijsloodjes. Deze bewijzen worden in betaling genomen voor levensmiddelen, welker prijs een vierde hooger staat dan de gewone marktprijzen. Andere fabrijkanten huren huisjes, bedingen met hunne werklieden, dat zij er in wonen zullen, en winnen dus jaarlijks 50 à 75 per-
{==781==} {>>pagina-aanduiding<<}
cent. Dit heet het cottage-system (het hutten- of stulpenstelsel). Te Sheffield is een fabrijkant beboet geworden, omdat hij zijn werkvolk gedwongen had, tegen den prijs van 16 Engelsche schellingen de el, laken in betaling te nemen, dat er slechts 11 waard was. Anderen geven aan hunne arbeiders voorschotten op hun werkloon en trekken er vijf percent in de week voor af.
Sommigen hebben tot zelfs doodkisten aan hunne werklieden geleverd en er hunne winst van getrokken. In de potteries, dat is de streken waar aardewerk en porselein gemaakt wordt, gingen de fabrijkanten zelfs zoo ver, van aan hunne arbeiders plaatsen in de kapellen aan te wijzen, en den prijs dier plaatsen op hun loon te korten. Vijfentwintig jaren geleden was het nog erger. Een man, die door het tot onderzoek naar den toestand der kousenweverij benoemde committé ondervraagd werd, verklaarde onder anderen het volgende: ‘De betaling in geld is bij ons zoo zeldzaam geworden, dat verscheidene mijner buren waren met andere waren betalen moeten; bij voorbeeld, wanneer zij eenige ellen laken koopen, geven zij daarvoor eene hoeveelheid ponden suiker. Een hunner liet zich een' tand trekken en betaalde den tandmeester met een half pond suiker en een' stuiver. De doodgraver krijgt niet zelden suiker en thee voor zijne moeite.’ Het op deze schandelijke wijs overdreven stelsel bragt de menschelijke zamenleving in den staat harer kindschheid terug, en in de fabrijksteden van Grootbrittanje zonk men, midden onder de wonderen der kunstvlijt, nog tot beneden de Wilden, die in hun handelsverkeer, zoo al geen geld, toch eene vertegenwoordigende eenheid van waarde hebben.
Het ruilstelsel schijnt echter van fabrijken op het platte land onafscheidelijk te wezen. Hoe kan men nu beletten, dat het niet, in handen der fabrijkanten, een middel van onderdrukking worde? De regering en hare redenaars peel en graham vonden geen ander middel van beteugeling dan de mededinging. Maar vrije mededinging heeft in Engeland reeds sedert zestig jaren bestaan; en, daar zij tot nog toe het kwaad niet heeft kunnen wegnemen, zal zij zulks ook in de toekomst bezwaarlijk vermogen. Zoo lang het getal der werklieden, in verhouding tot de hoeveelheid van werk, zoo overmatig groot is, zullen er steeds gevonden worden, die met de hardste voorwaarden, hun door de fabrijkanten opgelegd, genoegen nemen.

{==782==} {>>pagina-aanduiding<<}

Babbage raadt aan, dat, om perk te stellen aan de hebzucht der fabrijkanten, de werklieden zich moeten vereenigen en eenen gezamentlijken inkooper aanstellen, die thee, suiker, spek enz. in het groot kan inslaan, en het hun dan hoofd voor hoofd weder uitverkoopen tegen zulke prijzen, dat hij eene matige percentsgewijze winst voor zijne moeite overhoudt. Iets soortgelijks is te Belper in de fabrijk van strutt werkelijk beproefd geworden. ‘Eenige jaren geleden,’ zegt ure, ‘had een aantal werklieden een genootschap gevormd, om hunne voedings- en kleedingsstoffen in het groot in te koopen. De fabrijkanten begunstigden de onderneming, en een derzelven trad zelfs in den raad van bestuur. In den beginne ging het uitmuntend. Hetgeen men bij deze inrigting bespaarde was zoo aanmerkelijk, dat het voor menigeen met het bedrag van de huur zijner woning gelijk stond. Weldra echter slopen er misbruiken in. Reizende handelsbedienden gaven den schrijver of kashouder eenen steekpenning, om met de bestelling begunstigd te worden; en deze omkooping moesten de gebruikers, door de slechte en dure waar, die zij kregen, dubbel, ja driedubbel vergoeden. Daar slechts lieden, met eene zekere mate van kunde voorzien, in den raad van bestuur konden komen, en het getal dergenen, die lezen, schrijven en rekenen konden, en daarbij ook een weinig verstand van waren hadden, niet groot was, zoo werden de eensgekozenen (meestal meesterknechts) bijna altijd weder ingekozen, en gewenden zich deels het bestuur, dat zij ten nutte hunner lastgevers voeren moesten, tot hun eigen voordeel te drijven, deels verzuimden zij hun werk in de fabrijk door de drukte van het handelsbedrijf. De werklieden van hunnen kant, die hun loon in aandeelen aan dit bedrijf belegd hadden, teerden los op hetgeen zij te goed hadden, en namen, daar zij nu niet oogenblikkelijk de hand in den zak behoefden te steken, menigmaal het een
en ander, dat zij niet genomen zouden hebben, zoo zij het in klinkende munt hadden moeten betalen. Nadat de proefneming dertien jaren lang stand gehouden had, ontbond zich het winkelgenootschap bij vrijwillige schikking.
Het tegenwigt, hetwelk tegen de overmagt der fabrijkanten gezocht moet worden, ligt dus noch in de mededinging, noch in de verbroedering der werklieden onder elkander. De misbruiken zijn gevolgen van de scheiding der belangen,

{==783==} {>>pagina-aanduiding<<}
en zullen eerst ophouden bij eene verbroedering der beide klassen, die tot den arbeid zamenwerken. Deelneming der werklieden aan de winsten der fabrijk vereenvoudigt de zwarigheden, tegen welke de wetgevende magt niets heeft kunnen uitrigten. Ondertusschen, na op deze wijs orde en innerlijken vrede in de fabrijken verzekerd te hebben, moet men ook nog de schokken, die van buiten komen, in aanmerking nemen.

Stremmingen.

Er zijn jaren van overvloed en jaren van misgewas, en de gevolgen dier afwisseling doen zich aan de daglooners, die van den veldarbeid leven, maar al te klemmend gevoelen. Zijn de ontvangsten van landheer of pachter geringer, zoo stelt hij alle werkzaamheden, die tot verbetering van den grond moeten dienen, uit. Daardoor wordt dan de vraag naar arbeid minder, en de arbeiders bieden hun werk tegen geringer prijzen aan. Van den anderen kant is dan tevens het brood duurder, en de arme daglooner moet, in diezelfde evenredigheid, van zijn schraler geworden loon des te meer uitgeven. Hij lijdt gebrek en moet kommerlijk leven; maar geheel hulpeloos kan hij niet ligt worden, wijl ploeg en dorschvlegel nimmer ganschelijk rusten. Gevaarlijker echter, dan misgewas voor de daglooners, zijn handelsstremmingen voor de fabrijkwerkers.
Zoo lang de fabrijkaadje nog verstrooid in de bijzondere woningen geoefend wordt, en de werklieden, nevens dien arbeid, zich nog op ander bedrijf toeleggen, wordt het werk niet geheel regelmatig verrigt. Maar van den anderen kant lijden werklieden, fabrijkanten en de staat ook minder door het tijdelijk stilstaan van spintuig of weefgetouw. Want de fabrijkant werkt slechts met een gering kapitaal, en verliest door den stilstand niet veel aan interest; de werkman spit en ploegt, wanneer er niets te spinnen en te weven is, en de maatschappij heeft slechts enkele werkeloozen, niet geheele massa's, te ondersteunen. Doch wanneer de fabrijknijverheid uitgestrekte gebouwen oprigt, er machinen bij honderden en werklieden bij duizenden in zet, dan is de uitwerking anders. Het werk wordt regelmatig. De fabrijkant rekent elken dag voor eenen werkdag, en om het tijdverlies op de feestdagen in te halen, doet hij op de werkdagen overmatig arbeiden. Dagelijksche arbeid wordt ge-
{==784==} {>>pagina-aanduiding<<}
woonlijk minder goed betaald, dan een meer onbepaalde, omdat de eerste een vaste en zekere inkomst schijnt te leveren, en omdat de werkman er op rekent, dat het bedrijf niet stil zal staan. Komt er nu werkelijk toch een stilstand, zoo heeft hij niets bespaard en is hulpeloos. Duurt de stremming van het vertier niet al te lang, zoo kan eene genoegzaam sterke fabrijknijverheid haar verdragen, en de fabrijkanten moeten zelfs laten voortwerken, om niet te grond te gaan. Volgens deze grondregels gaan de fabrijkanten in Lancashire te werk. In moeijelijke tijdperken hebben zij hunne werkplaatsen niet gesloten, hoezeer wetende dat zij met verlies werkten. Doch deze volharding, die op groote middelen en op het gezond oordeel der kapitalisten berust en tevens de werklieden voor armoede behoedt, kan eene lang aanhoudende slapheid van vertier op den duur niet wederstaan.
In geen land der wereld heeft het fabrijkwezen zulk eenen invloed op de gezamentlijke bevolking als in Engeland, waar slechts een vierde deel derzelve zich met landbedrijf bezig houdt (*), en waar 54 percent dier bevolking in de naauwelijks een derde part der grondoppervlakte beslaande fabrijk- en handelsdistrikten opeengepakt is. Het fabrijkwezen is, volgens eene kort geleden door graham in het Parlement gebezigde uitdrukking, de boom, aan welken het Britsche eiland zijne welvaart te danken heeft, die geluk over het Britsche rijk verspreidt, en de Engelsche natie tot de magtigste en meest beschaafde verheven heeft. Dit zoo hooggeprezen geluk is evenwel niet ongestoord geweest; maar waar is het, het fabrijkwezen heeft aan het Britsche rijk het steunpunt van archimedes gegeven, met hulp waarvan het de wereld uit hare naven geligt heeft. Gelijk men weet, arbeiden de Britsche fabrijken meer voor het buiten- dan voor het binnenland, en onder de verschillende takken van fabrijkaadje hangt de katoenbewerking, vooral die van Manchester, meer dan eenige andere van den buitenlandschen handel af. De katoenen garens en lijnwaden verschijnen in den Engelschen uitvoer, die op 49 millioenen sterling geschat wordt, voor 24 millioenen. ‘Van zeven balen onzer gesponnen en geweven waren is er steeds slechts één voor binnenlandsch verbruik,’ zei ashton in zijne,

{==785==} {>>pagina-aanduiding<<}
den eersten Maart 1844 in Coventgarden gehouden aanspraak. ‘Derhalve hangen wij voor 6/7 onzer fabrijkwerkzaamheden van de buitenlanders af, en geene binnenlandsche bescherming, zelfs al wierd zij ons aangeboden, zou ons kunnen baten.’ Vandaar het ijveren der katoenfabrijkanten tegen de korenwetten, van welker afschaffing zij gemakkelijker vertier hunner spinsels en weefsels in het buitenland hopen.
Het gevaar voor de Engelsche katoenfabrijken komt nu eens van buiten, dan weder van binnen. Somwijlen loopt eene uitwendige krisis met eene inwendige zamen; dan waggelt het gebouw op zijne grondvesten en schijnt te willen instorten. De voorteekens van den storm vertoonen zich in de credietsbetrekkingen. De banken beperken hare verrigtingen. De fabrijkanten verminderen de arbeidsuren, of sluiten zelfs hunne werkplaatsen. De winkeliers verliezen hunne klanten, of moeten hunne waren te borg geven, en maken bankroet. De van werk ontbloote arbeidslieden teren het weinige, dat zij bespaard mogen hebben, op, verpanden hunne geringe have, en vervallen eindelijk aan de armenkassen. De armentax wordt verdubbeld en verdriedubbeld, terwijl de gegoedheid afneemt. De van het platte land gekomene werklieden worden zonder bedenken naar hunne parochiën teruggezonden. Om aan het ontoereikende der openbare armenondersteuning te gemoet te komen, worden allerwegen inschrijvingen geopend, en de zendelingen der liefdadigheid dringen in de armoedigste hoeken, om er, nevens de aalmoezen, die zij uitdeelen, woorden van troost en bemoediging te brengen. De fabrijkanten komen in de steden bijeen, en trachten de oorzaken der stremming na te sporen. Het uitgehongerde werkvolk wordt door wanhoop tot opstand gedreven. In de Kamer der Gemeenten regent het petitiën, en het eene voorstel verdringt er het andere. Het Parlement beveelt het doen van onderzoek en de Koningin het houden van bedestonden.

De drie groote Krisen.

Sedert eene kwarteeuw heeft de Britsche katoenïndustrie drie groote krisen doorgestaan: die van 1819, van 1829 en van 1841. De naweeën dezer laatste waren nog in den beginnne van 1844 voelbaar, en hare ontkieming had zich reeds gedurende den zoo wonderbaar voordeeligen toestand van 1836 doen bemerken. Tegen het einde van 1836 begon

{==786==} {>>pagina-aanduiding<<}
er voor de katoenfabrijkaadje eene reeks van ongelukken. Het algemeene bankroet der Noord-Amerikaansche banken sleepte het failleren eener menigte handelshuizen in de Vereenigde Staten na zich. Nadat nu Amerika den invoer derwaarts door bankroet te maken verminderd had, poogde het dien nog verder te belemmeren door zijn toltarief, dat de regten van 20 tot 30 percent verhoogde, ten einde de in Massachusets, Maine en Pennsylvanië ontstaande fabrijken te begunstigen. Verscheidene Europesche staten volgden deze handelsstaatkunde na; en kon al Manchester zijne garens in de landen van het Duitsche Tolverbond binnenvoeren, het zag zijne lijnwaden zoo goed als uitgesloten. Te gelijker tijd werd de mededinging der buitenlandsche fabrijken maar al te geducht. Op de Zuid-Amerikaansche markten verwierven de fabrijkaten van Lowell de voorkeur boven de Engelsche. De Saksische gebreide waren betwisteden aan die van Leicester en Nottingham de markt in Noord-Amerika en zelfs in Engeland. In Noord-Amerika werden in 1829 voor nog geene honderdduizend en in 1839 voor meer dan een millioen dollars katoenen kousen uit Saksen ingevoerd; tevens voerde dat land, in het jaar 1839, in Engeland voor 170,000 pond sterling katoenen kousen en handschoenen, dat is een derde deel van alles, wat er verbruikt wordt, binnen. Om den nood nog hooger te drijven, rees, ten gevolge van verscheidene slechte oogsten, van 1838 tot 1841 de middelbare prijs der tarwe tot op 66 sh. 5 pence (bijna f 40-:) het quarter. Met andere woorden, het brood werd de helft duurder en het arbeidsloon ⅕ ja ¼ geringer. Hierbij kwam nog, dat de van het vaste land ingevoerde tarwe met goud betaald moest worden; dat hierdoor de
reservefondsen der banken uitgeput raakten, en dat de directeuren der bank, in de overmaat van hunnen schrik, den omloop stremden en daardoor handel en bedrijf verlamden. Alle fabrijken, die niet uiterst solide waren, storteden als kaartenhuizen in elkander, en nog tegenwoordig zijn de sporen dier katastrophe zigtbaar.
Toen ik in Julij 1843 Lancashire bezocht, was de nijverheid bezig van uit haar puin langzaam te verrijzen. Eenige, van het middelpunt der beweging min of meer afgelegene steden, en die, welke meer dan andere geleden hadden, waren nog niet weder in werkzaamheid geraakt. Bolton en Stockport vooral boden een allerdroevigst gezigt. De huizen waren er gesloten; de fabrijkschoorsteenen rook-
{==787==} {>>pagina-aanduiding<<}
ten niet; de straten waren eenzaam; men hoorde noch menschenstemmen noch ander gedruisch, en men waande in die stad der Duizend-en-een nacht verplaatst te zijn, waar eene booze tooveres de bewoners in steen veranderd had. Hier was de armoede de tooveres. Te Bolton, dat 50,000 inwoners telt, verschaften anders gewoonlijk 50 fabrijken arbeid aan 8124 werklieden. In het jaar 1842 waren 30 dier inrigtingen of geheel gesloten, of werkten slechts vier dagen in de week, zoodat 5061 arbeidslieden zich geheel of ten deele van bestaan beroofd zagen. Van 2110 ijzerwerkers of mechanici waren 785 afgedankt, en de 1325, die in het jaar 1836 wekelijks den arbeid van negen tot twaalf dagen verrigt hadden, waren tot vier of vijf werkdagen beperkt. Al het overige bedrijf was in dezelfde verhouding verminderd; zoodat, wanneer men de meerdere duurte van het brood er bij rekent, het verlies der arbeidende klassen 320,565 pond sterling (f 3,846,780) in het jaar of duizend pond in de week bedroeg. Tegenover zulk eene ramp blijft alle openbare ondersteuning magteloos.
Manchester kon, bij zijn' rijkdom en grootte, den tegenspoed beter weêrstaan dan de omliggende steden, en desniettemin is de beschrijving van den nood, die er geheerscht heeft, nog treurig genoeg. In Maart 1842 stonden in deze stad 116 fabrijken, meest spinnerijen, stil, 681 winkels waren gesloten, 5492 inwoners zonder brood. De koopprijs der gebouwen en fabrijken was de helft gedaald; vijf spinnerijen, die op 211,000 pond sterling geschat waren, vonden slechts tegen 66,000 pond koopers. Slagers, winkeliers en linnenkoopers verklaarden, dat hun dagelijksch debiet met 40 percent verminderd was. In den loop van 1840 had het committé van een genootschap, dat zich gevormd had om de armen met beddegoed en kleederen te ondersteunen, 10,000 huisgezinnen, te zamen uit 45,591 leden bestaande, moeten bezoeken. Tweeduizend huisgezinnen konden, bij gebrek aan middelen, niet ondersteund worden. De woningen der ongelukkigen waren geheel en al van huisraad ontbloot. Baksteenen en stukken hout vervulden de plaats van tafels en stoelen; hoopen krullen of half vergaan stroo dienden tot legersteden. Niet zelden bewoonden verschillende gezinnen de hoeken van een en hetzelfde vertrek. De geslachten waren slechts door de ruimten tusschen de slaapplaatsen gescheiden. Menigmaal lagen ouders en kinderen,

{==788==} {>>pagina-aanduiding<<}
zonder aanmerking op kunne of jaren te nemen, in hetzelfde bed. Bij eene andere, door den Maire bestuurde opneming bleek het, dat tweeduizend gezinnen van 8136 personen wekelijks, door elkander gerekend, slechts 1 sh. 6½ pence (92½ centen Nederlandsch) per hoofd te verteren hadden. Deze personen hadden 27,417 voorwerpen voor 2835 pond sterling (het derde deel der wezentlijke waarde) verpand. ‘Aandoenlijk was het,’ zegt een lid van het committé, ‘te zien, hoe de arme lieden, uit eene plooi der lompen, die hun tot kleeding dienden, of uit een' hoek hunner schamele woning, pakken met pandbriefjes te voorschijn bragten, om te bewijzen, hoe zij alles, wat zij nog hadden, allengskens hadden moeten verzetten, om hunnen honger te stillen; en treurig was het, te moeten denken, dat zij bezwaarlijk in staat geraken zouden, het alzoo verpande goed immer weder te lossen.’
In de jaren 1841 en 1842 was de toestand der arbeidende klassen nog beklagelijker. De armentax moest verhoogd worden, en de opentlijk ingezamelde gelden bedroegen 63½ percent meer dan in het jaar 1839. Elken morgen, reeds van zes ure af aan, werd aan zesduizend menschen soep uitgedeeld; en zoo nijpend was de honger, dat men hen, die op deze wijs gespijzigd moesten worden, verscheidene uren vóór den tijd der uitdeeling voor de soeploodsen zag rondzwerven. De geestelijkheid der onderscheidene belijdenissen had, gelijk zulks in Engelsche steden gebruikelijk is, de verschillende wijken onderling gedeeld en zoogenaamde town-missions (stedelijke zendelingschappen) gevormd; dat is te zeggen, zij zond lieden rond, die de armen bezochten. Te Manchester zijn op deze wijs 35,000 huisgezinnen bezocht geworden; en de rapporten der missionarissen, welke adshead bij uittreksels bekend gemaakt heeft, geven een denkbeeld van den schrikkelijken nood, die toen ter tijd heerschte. Geen wijk van Manchester was er, waar niet een derde deel, soms de helft der werklieden zonder werk was; een ander derde had slechts werk gedurende een gedeelte der week, en een klein aantal werkte dagelijks, maar tegen aanmerkelijk verminderd loon. De nood strekte zich over alle klassen van werklieden uit. Daar het verbruik stilstond, daalden bijna alle waren de helft in prijs; alleen de oude kleêren en lompen van de voddenmarkt stegen in waarde. De werklieden bragten soms twee dagen achtereen zonder eten door. De

{==789==} {>>pagina-aanduiding<<}
meesten waren zoo uitgeteerd, dat zij geen werk zouden hebben kunnen ondernemen, al had men het hun aangeboden. Sommigen hadden allen moed verloren, en verbeidden, op hun stroo liggende, den dood. Anderen rookten tabak, om den honger te verdrijven. Nog anderen, die vergeefs alle middelen beproefd hadden, om hunnen vrouwen en kinderen brood te verschaffen, werden krankzinnig van wanhoop. Menige huisgezinnen leefden van gekookte aardappelenschillen; andere hielden zich het leven op met drie of vier schellingen in de week, die een kind verdiende. Daar alle lijflinnen verkocht of verzet was, werden de pasgeboren kinderen in paklinnen gewikkeld. De ouders, die geene kleederen meer hadden, kwamen van hunne koude bovenkamers of uit hunne vochtige kelders niet meer te voorschijn. Inderdaad verwonderlijk was het geduld dier menschen, van welke men de gevaarlijkste aanvallen op de goederen van anderen had moeten verwachten. Menigwerf hoorde men hen zeggen: ‘Engeland zinkt; de koloniën rijzen.’ De zeer verstandige wensch, om het land te verlaten, was bij hen vrij algemeen, en de pligt der regering en der rijke lieden zou het geweest zijn, met opoffering van aanzienlijke middelen, dezen wensch te gemoet te komen. Maar de stremming - dachten zij, die geen' honger leden - moet toch eindelijk ophouden. Helpen wij de thans geen werk hebbende werklieden weg, zoo zijn naderhand de overblijvenden tot eene goedkoope fabrijkaadje niet talrijk meer genoeg. Zij drukken dan door mededinging het werkloon niet meer zoo naar beneden. De fabrijkant zou voor weinig handen meer loon moeten betalen, dan te voren voor vele, en het zou hem daardoor te moeijelijk worden zijne buitenlandsche concurrenten te overvleugelen. Derhalve late men ettelijke honderd arbeiders verhongeren en wachte betere tijden af. - Als eene zeldzaamheid wordt verhaald, dat vier manspersonen met dreigende gebaren bij eenen boekhandelaar bedelden, en, toen deze hun raadde,
in eene openbare vergadering hunnen gezamentlijken nood bekend te maken, hem tot antwoord gaven: ‘Stel u aan ons hoofd, en wij zullen alles doen, wat gij ons beveelt, zelfs branden en plunderen!’ De groote meerderheid der fabrijkarbeiders bleef echter verwijderd van zulke gedachten. Toen in 1842 de nood nog niet ophield, trokken uit den omtrek van Manchester tienduizend werklieden, met stokken gewapend, in

{==790==} {>>pagina-aanduiding<<}
de stad, dwongen de arbeiders aldaar zich met hen te vereenigen, en bevalen, dat alle werk zoo lang zou stilstaan, tot dat de billijke begeerten der meerderheid (werk en brood) vervuld zouden zijn. Troepen, welke men ijlings uit Ierland deed overkomen, herstelden de rust. Of dit bij eene volgende krisis even gemakkelijk als ditmaal gaan zoude, hieraan mag getwijfeld worden. Vroeger beschouwden de fabrijkwerkers de machinen als hunne mededingers en vernielden ze bij hunne opstanden; in 1842 werd door de opgestane werklieden te Manchester niet eene enkele machine beschadigd. Zij achtten ze nu als hunne tot eene welingerigte fabrijkaadje onontbeerlijke medehelpers. Daarentegen zijn zij verbolgen op de fabrijkanten, dat deze hen als machinen beschouwen, en hen, zoodra er met hen niet te verdienen is, aan werkeloosheid en ellende prijs geven.
Het gevaarlijke bij de Engelsche katoenfabrijkaadje is, dat zij zich nog gedurig al meer en meer uitbreidt. Is eene krisis doorstaan, zoo wordt er met verdubbelde kracht gewerkt; men verwerft nieuw kapitaal; daarmede wordt het bedrijf uitgebreid, en de productie stijgt, tot dat er weder eene stremming volgt. Deze stijgende beweging moet in korteren of langeren tijd hare eindgrens bereiken, en van het oogenblik af, dat de overproductie ophoudt, zal ook het overwigt in den handel voor Engeland verloren gaan.




Schetsen uit den tegenwoordigen oorlog in den Kaukasus.

De jaarboeken van den oorlog in den Kaukasus zijn vol van heldhaftige bedrijven; jammer maar, dat zoo weinige daarvan ter algemeene kennis geraken, en nog oneindig meer jammer, dat zoo veel menschenbloed sinds jaren zoo vruchteloos wordt verspild! De volgende heldendaad is medegedeeld geworden door een' militair, die zelf in dien krijg gediend heeft.
‘Op de geweldige rotsgebergten van den Kaukasus,’ dus begint zijn verhaal, ‘lag een donkere December-nacht; uit de kloven stegen digte nevels naar boven. In het aul (dorp) Tschirach en de vesting van denzelfden naam, gelegen in het Chanat Kurach en onder Russisch schutheerschap staande, sliepen reeds al de inwoners. De plaats werd door een bataillon van het Aschperonische grenadierregement verde-
{==791==} {>>pagina-aanduiding<<}
digd; slechts nu en dan herhaalde de echo den aanroep der wachten op de kleine vesting en het paardengetrappel der Kozakken, die de ronden deden. Plotseling vielen in den omtrek snaphaanschoten, en als een orkaan stormden de wilde Lesghiërs van het gebergte naar beneden, om het dorp te overrompelen. Een bloedig gevecht begon. Tachtig grenadiers werden, in hunne kazerne, nog slapend overvallen en grootendeels afgemaakt; het overschot ontsnapte naar de vesting.
Een der officieren, de Vaandrig tscherbinin, hoorde in zijn kwartier het woedende krijgsgeschreeuw der Lesghiërs en het gejammer der vrouwen en kinderen, die door hen om hals gebragt werden. Hij springt op van zijne legerstede en rent onverschrokken op straat. Hier verzamelt hij door zijn roepen omstreeks vijftig grenadiers, dringt met hen in het digtst der vijanden, en ziende dat hij van de vesting afgesneden was, slaat hij zich, met de sabel in de vuist, door hen heen tot aan eene hooge steenen Minaret, waar hij besluit zich met het hoopje volks, dat hem gevolgd was, vast te zetten en zijn leven zoo duur mogelijk te verkoopen. De opgaande zon bescheen het van bloed stroomende dorp en den treurigen toestand der in de sterkte en in de Minaret belegerden: meer dan 12,000 Lesghiërs, onder aanvoering van den door zijne plundertogten beruchten surchai-Chan, van Kasakoemuul, hadden beide plaatsen ingesloten. De dag verliep; geen door tscherbinin's volk geloste kogel miste zijn doel, maar ook de kogels der tegenpartij drongen door de openingen van de Minaret en velden menigen dapperen Rus. Intusschen had de Kapitein owetschkin tweemaal eenen uitval uit het fort gedaan, om de kameraden in de Minaret te verlossen. “Keer terug,” riep de heldhaftige tscherbinin hem toe, “spaar uw volk tot behoud der sterkte; zij is noodiger voor het vaderland, dan mijn leven. Ik heb mij den dood gewijd, maar ongewroken zal ik niet sterven; zijn mijne kogels verschoten, dan nemen wij nog menigen vijand in onzen dood mede.” Eindelijk was het den Lesghiërs gelukt, de poort van de Minaret te verbrijzelen. Met woest geschreeuw drongen zij naar binnen, en poogden de Russen, die den ingang verdedigden, met hunne dolken neêr
te stooten. Zoo stormden zij den naauwen trap op naar boven; doch daar trad tscherbinin met de zijnen hun te gemoet, en elke vijand, die naar boven kwam, stortte met

{==792==} {>>pagina-aanduiding<<}
door sabelhouwen gekloofden kop naar onderen. Toen de Lesghiërs bemerkten, dat zij op deze wijs tegen hunne dappere wederpartij niets konden uitrigten en hunne krijgslieden slechts nutteloos op de slagtbank bragten, trokken zij terug en begonnen den toren te ondermijnen. Ofschoon bewust van dit ontwerp, en zonder een' droppel water om hunnen onlijdelijken dorst te lesschen, midden onder lijken en stervenden, hield tscherbinin met zijn volk het nog twee geheele dagen uit. Den derden dag stortte de toren in; de verbitterde Lesghiërs trokken den half verpletterden jongen krijgsman van onder het puin te voorschijn, sneden hem de kuiten van de beenen, rukten hem de pezen uit het vleesch, en bragten hem, voor de oogen der in de vesting belegerden, door de uitgezochtste folteringen langzaam ter dood. Op deze wijs is tscherbinin, een jongeling, die door de sterkte van zijn karakter en zijne verkregene kundigheden tot de schoonste verwachtingen regt gaf, als voorbeeld van dapperheid den dood voor het vaderland gestorven.
De sterkte Tschirach,’ dus vervolgt de berigtgever, ‘die aldus door de vijanden omsingeld was, vormt een vierkant, dat aan de vier hoeken ronde bolwerken tot strijkweren heeft, en is, boven de schietgaten, door eene hooge borstwering tegen plotselinge overrompeling gedekt. Ondanks een hevig schrootvuur, naderden evenwel de Lesghiërs, sprongen in de gracht en drongen zich tegen den muur, dien zij oogenblikkelijk ondernamen te bestormen. Er ontstond een verschrikkelijk bloedbad, bij hetwelk echter de vijand, na groot verlies ter wederzijden, afgeslagen werd. Stoute, maar vruchtelooze uitvallen deden almede het getal der belegerden versmelten. De officieren gaven aan de gemeenen het voorbeeld der verhevenste dapperheid. Allen sneuvelden zij, man tegen man met den vijand strijdende, tot op den aan den voet gekwetsten Kapitein owetschkin na, die met ongeveer honderd man, van welke de helft almede gewond was, overbleef. Met elke minuut werd de toestand der belegerden vreeselijker; drie dagen hadden de aanvallen geduurd, en de Russische krijgslieden hadden gedurende dien tijd geen' droppel water gehad om hunne verdroogde lippen te bevochtigen of hunne wonden uit te wasschen. Reeds liep de voorraad kogels, waarmede zij den dood hunner gevallene spitsbroeders wreekten, ten einde, en toch wezen zij de opeischingen der Lesghiërs nog aanhoudend met verach-
{==793==} {>>pagina-aanduiding<<}
ting af. Eindelijk, tot het uiterste toe verzwakt en uitgeput, scheen een deel der bezetting eenige minuten lang over het besluit tot overgave te peinzen. Owetschkin, dit vernemende, trad eensklaps in hun midden. “Kameraden,” zeide hij, “met u heb ik roem en ongemak gedeeld, met u heb ik mijne wonden ontvangen; steeds leidde ik u voorwaarts, en nimmer zag ik u vlieden. Doet mij thans, aan het eind mijns levens, het verdriet niet aan, dat ik u, ontwapend, als bloodaarts,
nevens mij in schandelijke slavernij moet zien. Wilt gijlieden den Russischen naam beschimpen, zoo begint met mij eenen kogel door den kop te jagen, en doet dan wat gij verkiest, wanneer gij niet meer doen kunt, wat pligt en eer u voorschrijven. Of gelden mijne bevelen bij u niet meer, zoo verleent gehoor aan mijne bede. Ik smeek u, doodt uwen aanvoerder, wanneer gij uwe wapenen tegen den vijand niet meer gebruiken wilt.” Als nieuw bezield, grepen de soldaten hunne geweren weder op, en zwoeren liever te sterven, dan zich over te geven. Zoo ging de vierde dag voorbij; des avonds van dien dag zonk de held owetschkin, door bloedverlies uitgeput, in eene diepe onmagt. Van deze gelegenheid gebruik makende, poogde een serjant de soldaten te bewegen zich over te geven; nadat hij hun hunnen toestand met de wanhopigste kleuren had afgeschilderd, stelde hij hun voor, dat zij te kiezen hadden tusschen eene verdragelijke gevangenschap en eenen marteldood als die van den Vaandrig tscherbinin. Dit hoorde owetschkin in zijnen half bewusteloozen toestand; het deed hem geheel ontwaken; met zijne laatste kracht wierp hij den serjant ter neder. “Bindt dezen ellendeling!” riep hij; “die van overgaaf spreekt, sterft van mijne hand. En nu draagt mij naar het stuk kanon!” Met zwakke hand greep hij den lontstok en brandde het stuk op den vijand los. Tallooze kogels vlogen hem te gemoet, en, door drie derzelve te gelijk, hoewel niet doodelijk, getroffen, zonk de held op den muur nevens zijne heldhaftige kameraden neder. Thans bereidden zich de Lesghiërs op nieuw ten storm, en de ondergang der manmoedige verdedigers van het fort scheen onvermijdelijk.... Zie, daar schitterden plotseling Russische bajonetten, en van de hoogten joeg een regement Kozakken naar de benaauwde vesting. De Lesghiërs vloden, en weldra overschaduwden Russische
vanen het van den dood geredde overschot der helden.

{==794==} {>>pagina-aanduiding<<}
Slechts 70 man, onder dezen ook de brave Kapitein, waren van geheel het battaillon in het leven, en maar acht van hen zonder wonden. Hoezeer de bergvolken gewoon zijn, hunne dooden met zich te nemen, zoo bleven nog meer dan 1500 hunner lijken op het slagveld achter. De zoo van pas aangekomene verlossers behoorden tot het korps van den Generaal saratow. Tranen van blijdschap en bewondering vierden dit tooneel. Kapitein owetschkin werd door den Keizer met de St. Wladimir-orde en met rangverhooging beloond. Na een half jaar genas hij gelukkiglijk van zijne wonden. Bij het stormenderhand bemagtigen van het fort Choisreck verzocht hij den chef van zijn korps, in de eerste gelederen te mogen strijden. Ook hier beschermde eene hoogere hand zijn leven, en nieuwe onderscheiding viel hem te beurt.’
Uit het bovenstaande verhaal ziet men, dat ter wederzijden op heldendaden geroemd wordt. Ongetwijfeld dat in een' zoo hardnekkigen krijg ook met regt van den kant der aanvallers op moedige bedrijven geboogd moet kunnen worden. Karakter, fierheid, dorst naar bevordering en voordeel kunnen tot daden aansporen, die verdienden steeds uit edeler beginselen te ontspruiten. Het verschil van magt en getal, bij den duur des strijds, moge intusschen beslissen, aan welke zijde, nevens het regt, ook de meeste heldenmoed gevonden wordt.

Horace Vernet.

Weinigen voorzeker zijn er, welken deze tegenwoordig ontegenzeggelijk meest beroemde der Fransche schilders althans niet bij naam bekend is. In den laatsten tijd heeft weder een groot historieel of zoo men wil veldslag-stuk van zijn penseel ongemeen veel indruk te Parijs gemaakt. Het was op de jongste tentoonstelling in het Louvre ter bezigtiging voorgehangen, en een destijds uit Parijs geschreven brief behelsde daarover de volgende beoordeeling.
‘Hetgeen, zoodra men de kunstzaal binnentreedt, den beschouwer treft en verrast, is de Buitmaking der Smala van abd-el-kader, door horace vernet. Reeds de zoo buitengemeene grootte van het stuk boeit terstond de oplettendheid; want het ontzettend groote doek bedekt de ge-
{==795==} {>>pagina-aanduiding<<}
heele eene zijde der zaal, waar men anders gewoon is de Bruiloft te Kana te zien. Deze schilderij zelve is, niettegenstaande hare buitengewone grootte, vergeleken met het meesterstuk van vernet, als 't ware een beeldje voor eene bonbonnière of armbandshaak. Ik moet erkennen, dat ik geen bewonderaar van zoo groote schilderstukken ben. Ik zie mij niet gaarne gedwongen, om, tot het beschouwen der onderscheidene groepen op zulk een tafereel, eerst eene vermoeijende promenade te maken; nog daargelaten, dat men een raphael of een rubbens zijn moet, om in zoo uitgestrekt eene compositie de eenheid vast te houden. Veel liever zie ik het tegenovergestelde, namelijk eene bijna onmetelijke stof door het genie des kunstenaars in een klein bestek bijeengetrokken, zoo als, bij voorbeeld, een Zondvloed van poussin of een Veldslag van salvator rosa. Wel is waar heeft horace vernet een in allen opzigte heerlijk kunstgewrocht geleverd; verbeeldingskracht en goede smaak, coloriet en kunstkeurige uitvoering verdienen daarbij den hoogsten lof; maar het ontbreekt in hetzelve aan kunstmatige eenheid, het ontbreekt aan een punt, van hetwelk alle deelen van het afgebeelde om zoo te zeggen als stralen uitgaan en waarvan alle lichten en schaduwen noodwendig afhangen. Zeker, zulk eene eenheid lag niet in de bedoeling van den schilder. Daar hij zich eene zoo uiterst rijke stof tot onderwerp gekozen had, scheen het hem meer uitvoerlijk, eene reeks van episoden voor te stellen, dan eene eenige handeling, om welke
zich het overige als noodzakelijk detail groepeerde. Maar juist daarom zou ik horace vernet niet gaarne een' volmaakt kunstenaar, maar eer eenen bekwamen schilder noemen; hij is een treffend voorbeeld van den tijd, waarin hij leeft, en in welken het vooruitgaan der kunst daardoor gestuit wordt, dat de kunstenaar het met de uitvoering van zijn denkbeeld te ligt opneemt. Slechts aan groote geniën, als michaël angelo en rubbens, mag men zulk eene overhaasting ten goede houden, omdat zij in de eerste plaats en vóór alle andere dingen componeren, en de hand zich moet spoeden, om den snellen stroom hunner kunst-idéën te volgen. Desniettemin blijft vernet's Buitmaking der Smala een merkwaardig tafereel. Daar de officiéle dagbladen een omstandig berigt van het gevecht gegeven hebben en de schilder zich getrouwelijk aan dit relaas gehouden heeft, zoo is eene beschrijving

{==796==} {>>pagina-aanduiding<<}
van het door hem afgebeelde overbodig; ook zou zij, vrees ik, wat al te verward uitvallen. Aan Koning lodewijk filips moet het schilderstuk bijzonder bevallen zijn; alleenlijk wil men, dat hij zon en grond van Afrika onder het penseel des meesters te koud geworden acht; daarentegen is het beeld van zijn' zegevierenden zoon, den Hertog van aumale, sprekend gelijk; en der moeite waardig is het, te zien, hoe de heeren militairen elkander voor de schilderij verdringen en zich wanen te herkennen met de zoo treffend naar waarheid afgebeelde patroontassen, schako's en slobkousen. Gelukkigerwijs ziet men op het stuk meer dan de door derzelver uniformiteit verschrikkelijke uniformen, dat struikelblok der schilders van krijgsgebeurtenissen, hetwelk van de veldslagstukken alle poëzij verjaagt. Nevens de Franschen in hunne montering ziet men ook, ten deele in hunne witte bournous gewikkeld, Arabieren en Bedouïnen met hunne vrouwen; voorts paarden, kameelen, kinderen, schapen en zelfs slanke gazellen; het bevalligste vertoont er zich ter zijde van het schrikwekkendste. Als een bloesemregen bij het opgaan der zon, zoo zijgen hier nog halfsluimerende vrouwen van hare draagzetels; andere liggen, van angst hare zinnen niet magtig, op den grond; hier biedt een naakte, zwartbruine Arabier, eene met spijkers bezette knods zwaaijende, moedig het hoofd aan ettelijke chasseurs d'Afrique. Maar, ofschoon goud en edelgesteenten, vreemdsoortig wapentuig, negerinnen met domme troniën, groepen van fiere, strijdzuchtige paarden, welgevormde met ringbanden beladene vrouwenarmen, kortom alles wat tot bonte, schilderachtige verscheidenheid behoort, op dit Smala-beeld vereenigd zijn, zoo zoekt men toch te vergeefs naar dien heiligen, geheimzinnigen, raadselachtigen stempel der echte kunst, welken
rubbens, salvator rosa, zelfs nog gros, op hunne werken gedrukt hebben. Van achter het raam kijkt de staatkundig berekenende, officiéle, ministeriéle hofschilder uit. Doch waarlijk, veldslagen goed te leveren was steeds nog minder moeijelijk dan veldslagen goed te schilderen; maar in onze dagen des vredes, nu de sedert dertig jaren toegeschovene grendels van den Janustempel in hunne deurposten bijna vastgeroest zijn, is beide schier onmogelijk geworden!’ (*)

{==797==} {>>pagina-aanduiding<<}

Ter gelegenheid van het door den schrijver van den hierboven medegedeelden brief beoordeelde schilderstuk was te Parijs de volgende anecdote in omloop. Midden in het gewoel van den slag ziet men het beeld van eenen vlugtenden Jood, die met zijne schatten poogt te ontkomen. Deze figuur, die iedereen in het oog valt, is, zegt men, het treffend gelijkende portret van eenen bekenden Israëlitischen millionair, die zich door horace vernet wilde doen portretteren, maar den gevraagden prijs van 4000 francs te hoog vond. Hij poogde daarop af te dingen; doch, in plaats van hierin te bewilligen, vorderde nu de schilder 6000, toen 8000 francs, en eindelijk wees hij den karigen rijkaard de deur, met de woorden: ‘Wees gerust, ik zal u wel voor niet schilderen; gij zult er nog uw plezier van hebben!’ Horace vernet heeft, op schilderswijs, zijn woord gehouden.

De Sipahi.

De Sipahi, of inlandsche soldaat in Indië, is de ware personifiéring der blinde gehoorzaamheid; hij vormt, als ware het, een bestanddeel van zijnen officier, wiens wil hem eene wet is en wiens minsten wenk hij met voorbeeldige trouw en zelfopoffering vervult. Zoo lang zijn aanvoerder het gevaar met hem deelt, deinst hij voor geene overmagt terug; weifelt of wijkt de Europesche officier, dan, zeker, doet de Sipahi hetzelfde; maar, door dezen geleid, dringt hij voorwaarts tot zelfs voor de trompen van het vijandelijk geschut. Hoe ook het ontvangen bevel mag Iniden, hij voert het met letterlijke stiptheid uit.
‘Toen ik te Delhi in kwartier lag,’ verhaalt een Britsch militair, ‘werden wij door eene reeks van kleine diefstallen verontrust, die in de woningen der officieren begaan werden, en van welke de dader steeds wist te ontslippen. Oogschijnlijk waren zij het werk van eenen vreemde, die met de bijzondere behendigheid, aan de Indische dieven eigen, middel moest vinden, om na het vallen van den avond in de kantonnementen te sluipen. Derhalve deden wij alle naar onze liniën voerende toegangen door schildwachten bezetten, aan welke het strengst bevel gegeven werd, om op ieder, die bij het aanroepen niet met het wachtwoord antwoordde,

{==798==} {>>pagina-aanduiding<<}
te schieten. Dit bevel werd in den bazar (de markt) en in geheel de nabuurschap bekend gemaakt, ten einde alle ongelnkken, die uit onwetendheid ontstaan mogten, te voorkomen.
Op zekeren avond had ik mij naar het kwartier van Majoor macpherson begeven, om met dezen voortreffelijken officier, onder het rooken van een pijp, een uurtje door te brengen, toen wij plotseling door den scherpklinkenden slag van een gelost snaphaanschot verschrikt werden. Wij snelden naar buiten, om te vernemen wat er gaande was, vermits het afschieten van een geweer in eene van garnizoen voorziene stad slechts door eene reden van groot gewigt geregtvaardigd kan worden; en bevindende, dat het geluid van den kant van een fort was gekomen, hetwelk midden tusschen de overige vestingwerken en slechts ongeveer 600 voet van ons verwijderd lag, begaven wij ons onverwijld derwaarts, om onderzoek naar de zaak te doen. In het fort gekomen, vonden wij er reeds een aantal lieden, die, even als wij door het schot ontrust, met brandende flambonwen toegesneld waren. Bij derzelver licht zagen wij op den grond een lijk liggen, en over hetzelve uitgestrekt, zoo het scheen almede zonder leven of bewustheid, de daar geplaatste schildwacht. Nog stroomde het bloed uit de wond van den doodgeschoten man en kleurde den witten pantalon van den Sipahi. Ik beval terstond, dezen laatsten overeind te tillen, om zekerheid te bekomen, of hij werkelijk dood was, of slechts in zwijm lag; maar toen hij mij zijn aangezigt toekeerde, beefde ik van ijzing terug. Van zijne wijdopgesperde oogen was bijna alleen het wit te zien, en het geheel zijner trekken deed mij het bloed in de aderen verstijven. Zijne lippen waren krampachtig weggetrokken; de open mond liet de sneeuwwitte tanden zien, tusschen welke een krankzinnig bnlken uitgestooten werd, en terwijl hij zich uit de handen der genen, die hem ophieven, poogde los te wringen, om zich wederom op het lijk te werpen, zag ik met ontzetting, voor de eerste maal in mijn leven, den zoogenaamden risus sardonicus, die hem het benedenste gedeelte van het aangezigt schrikbarend verwrong, terwijl razende
waanzin uit de strakstaande oogen staarde.
De wilde gebaren, het zielverscheurend geschreeuw, het met verwenschingen afwisselende wanhopig steunen van den ongelukkige, dien ik zeer goed kende en dien ik weinige

{==799==} {>>pagina-aanduiding<<}
uren geleden in het vol genot eener bloeijende gezondheid verlaten had, deden mij zoo geweldig aan, dat ik ter naauwernood tegenwoordigheid van geest genoeg behield, om naar de oorzaak van dit vreeselijke tooneel te vernemen. Nadat men den beklagenswaardigen jongman had weggebragt, gelukte het mij evenwel de volgende omstandigheden te weten te krijgen.
Dschesserih - zoo heette de soldaat - was een uur vóór middernacht op den post gebragt, en wel, gelijk wij reeds gezegd hebben, met het striktste bevel, om op ieder, die, zonder parool te geven, hem zou willen naderen, te vuren. Nog waren ter naauwernood twee derde deelen van den tijd, dien hij op zijnen post moest doorbrengen, verloopen, toen hij voetstappen hoorde, die hem zachtelijk naderden. Overeenkomstig zijnen pligt riep hij den naderende aan; doch, in plaats van te antwoorden, scheen de indringer zich nog slechts sneller naar zijnen kant te begeven; aan een tweede aanroep stoort deze zich even min, en toen een derde even weinig beantwoordt wordt, legt dschesserih op den onbekende, dien hij in den meer dan gewoonlijk donkeren nacht, bij het flaauwe schemerlicht der sterren, geen twintig pas meer van hem afziet, zijn geweer aan en schiet. Zoo als het schot valt, hoort hij een' pijnlijken kreet, en eene welbekende stem roept zijnen naam; die stem was de stem van zijn' vader! Buiten zichzelven van angst, werpt hij zijn geweer verre van zich, en ijlt half bewusteloos naar zijn slagtoffer - doch het was te laat; maar al te wis had de onwillekeurige vadermoorder gemikt, en met den kreet, die zijnen zoon te hulp riep en waarin deze de stem zijns vaders herkend had, was het leven uit de borst van den ouden Hindou ontvloden. Te voet was hij, die ver van daar woonde, over berg en dal, door digte wouden en snelvlietende stroomen gedrongen; meer dan honderd mijlen had hij afgelegd, ontelbare hindernissen overkomen, om nog eenmaal zijn eenig kind, den troost van zijnen ouden dag, te omhelzen. Ook hij had de geliefde stem herkend, die hem (gelijk bij de Oostindische armee gebruikelijk is) in het Engelsch aanriep, en daar hij de vreemde taal niet verstond, was hij zijnen zoon te gemoet gesneld, om hem aan zijn hart te drukken, toen het door dezen geloste doodelijke schot hem nedervelde, en hij met den
naam van zijnen moorder op de lippen den geest gaf.

{==800==} {>>pagina-aanduiding<<}

Den volgenden morgen vernam ik met eene soort van genoegen, dat ook de ongelukkige Sipahi niet meer leefde. De dood had aan zijn lijden een eind gemaakt.’

Loosheid der vossen.

In lateren tijd zijn menigmalen de hoedanigheden betwist geworden, welke de oudheid aan sommige diersoorten toeschreef; zoo ook de loosheid der vossen. Een Fransch blad heeft ondertusschen daarvan onlangs weder het volgende voorbeeld verhaald: Een door de jagers naauw op het lijf gezeten vos ziet eene talrijke kudde zwijnen naar eene boerenwoning drijven. Oogenblikkelijk sluipt hij onder den digtsten hoop, en gaat met denzelfden tragen tred als zijne logge reisgenooten voort. De jagers komen en kunnen langen tijd niet begrijpen, waar hun bijna afgejaagd wild zoo plotseling gebleven mag zijn, tot dat de zwijnenhoeder, zich ten behoeve van zulk eenen gast tot geene herbergzaamheid gehouden achtende, het wandelende Reintje aan deszelfs vervolgers verraadt. Wat nu volgde, begrijpt men.

Onbekende opera van Von Weber.

Te Londen is een voor de muzikale wereld gewigtige vond gedaan. De eigenaar van het huis, waarin karl maria von weber, tijdens zijn verblijf aldaar, gewoond heeft, bezit eene nog niet bekende opera in vier bedrijven van dien componist, De hel op aarde getiteld. Het eerste, derde en vierde bedrijf zijn geheel voltooid; aan het tweede ontbreekt nog slechts het finale en de instrumentering van een engelenkoor. Weber schreef deze opera gedurende zijne ziekte; zij draagt den stempel van zijn genie. Verscheidene tooneelen hebben gelijkheid met die van Robert de Duivel. Het ware te wenschen, zoo dit berigt zich bevestige, dat deze opera door de hand van den een' of anderen grooten toonzetter afgewerkt en het algemeen eigendom van Europa wierd.

De coquette.

Een coquet meisje is eene roos, van welke ieder minnaar een blad plukt - de dorens blijven voor den aanstaanden echtgenoot.


(*) Wij onthouden ons thans van eene meerder wetenschappelijke beoordeeling; ons doel is, voor het oogenblik, de vertaling.

(*) De Nederlanders.

(*) Openbare; waarom niet kerkelijke? wat, onzes inziens, beter voegen zou bij kerkelijke Maatschappij, kerkelijke Zeden.

(*) Geheel hiermede in strijd zijn de volgende woorden van rilliet en barthez (t.a.p. bl. 63): ‘Die charakteristischen rostfarbenen Sputa der Pneumonie haben wir bei Kindern unter 5 Jahren nie gesehen, sie sind selbst bei ältern Kindern selten, deren Sputa, wenn sie auswerfen, nur mit Blut gefärbt sind.’

(*) Zoo als: n.j. wassenaar, Harlemias, sive enarratio obsidionis urbis Harlemensis Anno 1572. Lugd. Bat. 1605. W. n. van rooswyck, Verhaal van alle geschiedenissen enz. in en voor Haarlem geschiet, zedert de belegeringhe, Leyden (1573. 4o.) P. sterlincx, Waerachtige beschrijvinghe van de belegeringhe en overgave van Haerlem aan den Ducque d'albe, Delft 1574. 4o. Korte Historische Aanteekeningen wegens het voorgevallene in de Spaansche belegering der stad Haarlem in 1572 en 73, met pl. Haarl. 1739. 8o.

(*) Enkele woorden, als vergroofd en kunstbent, die wij alleen door het verband verstaan, ontsieren dit gedicht.

(*) Vaderl. Letteroef. 1843. No. 7, bl. 194.

(*) In zijn Tijdschrift: Kliniek, D. I, St. 4, bl. 309 sqq. 1844.

(*) Canstatt's Jahresbericht, Ier Jahrg. Ier Bnd. 1842. Ueber die Leistungen im Gebiete der Physiologie im Jahre 1841, p. 32.

(†) Zoo zegt onder anderen r.b. todd omtrent hunne onderzoekingen: ‘The anatomical statements of these writers would, if founded in fact, go far to confirm the opinions of those physiologists who uphold the independence of the sympathetic system, and to prove the ganglia to be distinct centres of nervous influence.’ (The Encyclopaedia of Anatomy and Physiology. Edited by r.b. todd. London 1844. Part. XXV. p. 600.)

(*) Van deze levensschets ontving de Redactie van ons Tijdschrift, mede ter beoordeeling, eene afzonderlijke uitgave. Hoewel deze levensschets veel verdiensten bezit, is zij echter niet veel meer dan eene naauwkeurige compilatie.

(*) Vergelijk nog bl. 335: ‘Als de werking van Gods woord het middel is, waardoor en waarmede de Heilige Geest zijne werking in ons uitoefent, moet het wederstand bieden aan dezelve ook het wederstaan zijn
van die des Geestes.’ Hier is nu weder de werking van Gods woord het middel; vroeger werd Gods woord het middel genoemd. Dit laatste was zeker beter, want hoe eene werking van iets het middel kan zijn, waardoor en waarmede iets anders zijne werking uitoefent, verklaren wij openhartig niet te kunnen begrijpen. Wat dan onmiddellijk volgt, getuigt op nieuw van de gegrondheid onzer tegenwerping.

(*) Velen meenen, op het gezag van ypey, Kerkelijke Gesch. der XVIIIde Eeuw, XII. 387, dat het volledigste en beste werk over de Jezuiten: Extraits des assertions dangereuses etc. (van perrault) hoogst zeldzaam is; van de eerste uitgave, Par. 1762 is dit waar; doch er is ook eene latere, Par. 1792.

(*) Door het bekende geschrift van ellendorf.

(*) Bladz. 71.

(*) Bladz. 164.

(*) Vaderl. Letteroef. 1843. No. IX.

(*) Dit verslag werd ingezonden lang vóór het betreurenswaardig overlijden des geleerden Verzamelaars, hetwelk tot zoo raadselachtige vermoedens van aan hem gepleegde vergiftiging aanleiding gaf, die echter gelukkig niet bevestigd schijnen te zijn. - Redact.

(*) Hierbij de Bijlage A.

(*) Dat ook in onze dagen die zucht naar winst velen tot schadelijke vervalsching der levensmiddelen vervoert, getuigen de jongste vonnissen tegen broodbakkers, wier brood met kopervitriool (sulphas cupri) vermengd was.

(*) ‘Men deelt geheel in het gevoelen der Leden, die de vermindering der Latijnsche scholen, niet op eenmaal, maar van lieverlede en bij versterf van de onderwijzers van dezelve voor wenschelijk houden. Het getal der Latijnsche scholen is op deze wijze dan ook reeds verminderd, hetgeen er toe medegewerkt heeft, dat de over 1846 en 1847 uitgetrokkene som voor die scholen, in vergelijking met die, welke voor 1845 was toegestaan, bijna f 900 minder bedraagt. Men stelt zich voor op den ingeslagen weg voort te gaan.’

(*) Zoo was het ook met het Besluit van 15 Februarij 1843, waarbij de Stipendia, de uitgave der Annales en de uitschrijving der prijsvragen werden afgeschaft, terwijl tevens de emolumenten der Hoogleeraren voor de toekomst besnoeid werden. Wij vernamen, dat de Curatoren van eene onzer Hoogescholen bij de toezending van dat Besluit aan den akademischen Senaat uitdrukkelijk verklaarden, daarbij door de Regering niet geraadpleegd te zijn, en, zoo al de Curatoren der twee overige Hoogescholen zulks niet verklaarden, er bestaat geene reden om te denken, dat men hunne inzigten daarbij gevolgd heeft.

(*) Deze zwarigheid heeft echter een later Besluit reeds weder opgeheven, 't geen ons eerst na het schrijven dezer aankondiging bekend werd.

(*) Slechts eene daarvan is echter in het licht gegeven en reeds bijkans voltooid (door jourdan, bij bailliere). De groote en, nog aan den laten avond zijns onrustigen levens, voor de wetenschap jeugdig werkzame von humboldt noemde onlangs dit werk eene alles omvattende Physiologie. Kosmos. Entwurf einer physikalischer Weltbeschreibung. I. 1845. S. 380.

(*) De Maatschappij van Nederlandsche Letterkunde, te Leiden.

(*) Deze vraag is in 1839 en 1840 door het Haagsche Genootschap tot verdediging van de Christelijke Godsdienst uitgeschreven, en heeft den Schrijver uitgelokt, om zijne gedachten daaromtrent mede te deelen.

(*) Indien wij, hetgeen wij niet gelooven, ons hierin mogten vergissen, dan houden wij bladz. 29 ond. voor eene opregtehulde, aan eenen waardigen overledene toegebragt. Ref.

(*) In eene noot, op bl. 35, zegt de Schrijver: ‘Ook de Genitivus ὑιός Θεοῦ drukt de afhankelijkheid des Zoons uit,’ en beroept zich daarvoor op winer, Gramm. S. 175, 532, 4de Aufl. Winer bedoelt den Genitivus bij substantiva, waar het substantivum, waarvan de genitivus afhangt, is weggelaten; bijv. als er stond: Χριστὸς ὁ τοῦ Θεοῦ. Anders drukt de genitivus als zoodanig geene andere afhankelijkheid uit, dan die, welke in het begrip van verwantschap ligt opgesloten. (Zie winer, S. 175). Had witkop regt, dan zou uit de woorden ὁ θεὸς ϰαὶ πατὴρ τοῦ ϰυρίου ἡμῶν Ἰησοῦ Χριστοῦ volgen, dat de Vader van den
Zoon afhankelijk is.

(*) Op bl. 41 lees ik: ‘Nu kunnen wij overtuigend voor iederen onbevangen blik aanwijzen, dat in jezus christus de hoogste idéën van zedelijkheid en menschelijkheid, ja, ook van goddelijk volmaakt leven verwezenlijkt zijn.’ Ik vraag: wat is hier menschelijkheid, onderscheiden van (want de woorden ja, ook doen een onderscheid vooronderstellen,) goddelijk volmaakt leven; en: is er nog onderscheid tusschen goddelijk en volmaakt? Dat men zich toch naauwkeurig mogt willen uitdrukken?

(*) Voor de bezitters van het oorspronkelijke zij hier vermeld, dat de Hollandsche Vertaler heeft weggelaten, wat bij galle voorkomt onder No. 9, 58, 67, 68, 99, 140, 143, 144, 164-168, 170, 172, 173, 175, 177, 178, 181, 182, 184, 188, 189, 195, 199, 200, 201, 203, 205, 208, 211-216, 219-223, 225, 227, 230, 232, 234, 236, 238, 240, 241, 243-251, 253-255, 257, 259, 261, 264, 265, 269, 273, 275, 277, 278, 281, 283, 287, 290-292, 294, 296-299.

(*) Wij wijzen hier op de geschriften van bartholinus (De morbis biblicis), reinhard (Bibelkrankheiten), harle (An historical essay on the state of Physik in the old and new Testament. 1729), mead (Medica sacra), eschenbach (Scripta medico-biblica, Rostochii 1779), schmidt (Bijbelsche medicus) en op de latere werkjes van frensdorf (Ueber die Medicin der alten Hebräer, Bamberg 1837) en van triwen (Darstellung der biblischen Krankheiten, Posen 1843) enz.

(*) De bijeenverzameling en bewerking der verschillende stukken van den Talmud Babylonicum had plaats van 350-430 n. Chr. De verspreiding geschiedde evenwel eerst in het begin der zesde eeuw (Dissert. p. 22 sq.)

(*) Galenus spreekt eigenlijk niet van het ontleden van levende menschen.

(*) Fliedner's Schul-Bilder-Bibel te Kaiserswerth uitgegeven; zijnde een stel platen met voorstellingen, die voor kinderen het meest geschikt zijn.

(*) Wee mij, hoedanig was zij! hoe verschillende van die vorige!

(*) Bij het afdrukken dezes is het volgende Deel, dat echter het laatste nog niet is, bereids ontvangen. Het eindigt met den dood van pompejus.

(*) Deze moeten namelijk in vochtige verblijven hunne beroepskunst oefenen, omdat in drooger lucht de fijne draad, waaruit netel- en kamerdoek geweven wordt, te ligtelijk breekt.

(*) Dit is, volgens onze rekening, vier, alzoo de buitenlanders, misschien juister dan wij, de huisruimte gelijkvloers niet onder de verdiepingen rekenen.

(*) Men herinnere zich, dat het een Franschman is, die spreekt, en wel een Franschman van eene bekende school.

(*) De Latijnsche zinspreuk was hierbij echter, in zeker opzigt, niet gelukkig gekozen; want, zij wordt door claudianus, van wien zij is, als regtvaardiging der Goddelijke Voorzienigheid, dat deze den voorspoed der boozen gedoogt, gebruikt bij den val van den staatsdienaar rufinus, dien hij, het zij al het zij niet met regt, verfoeide.

(*) Malamocco, Pelestrina.

(*) Portus Venetus, later Rivus Altus en eindelijk Rialto. Het is het middenpunt, de kern van Venetië.

(*) Morosini was de laatste Doge van Venetië, die in persoon, en bekleed met de teekenen zijner waardigheid, de legers der republiek heeft aangevoerd. Na zijne roemrijke verdediging van Candia, en zijnen nog roemrijker afstand van dit eiland aan de Ottomanen, om zijn vaderland aan eene langduriger worsteling te onttrekken, werd hij in zijnen ouderdom tot den hoogsten rang verheven, begon op nieuw den oorlog tegen de Turken, overmeesterde in 1686 en 1687 Morea, Attica en de Cycladen, en stierf voor Negrepont met de wapenen in de vuist.

(*) Bartolomeo gamba, Le lagune di Venezia.

(*) Martino lombardo, aan wien de Italiaansche kunst groote verpligting heeft, voltooide zijne meeste werken tusschen 1480 en 1500. Men meent, dat men aan moro, den zoon van martino, de teekening van den gevel van San Michele verschuldigd is.

(*) Is dit niet eenigzins strijdig met hetgeen deswege straks werd gezegd? Vert.

(*) 

Hélas! tous les humains ont besoin de clémence. 
Si Dieu n'ouvrait ses bras qu'à la seule innocence, 
Qui viendrait dans ce temple encenser ses autels? 
Dieu fit du repentir la vertu des mortels. 


(†) Rapporteur der Commissie was de Heer berville, Eerste Advocaat-Generaal bij het Koninklijk Geregtshof en Lid van de Kamer der Gedeputeerden; met en nevens de H.H. de la martine, carnot en de montaigu, Vicepresident des Genootschaps.

(*) 

Laat zien, hoeveel men van deez' mollenhoopen 
Wel op elkaâr moet stap'len, eer een berg 
Ontstaat, als zelfs de kleinste hier in Uri! 


(*) De Russische werst is ongeveer een kwartier uur gaans.

(*) 

Had ik zoo vele zoons, als haar ik drage, 
Voor geenen wenschte ik eenen schooner dood. 


(*) Devlet, het geluk. Met dezen naam bestempelen de Turken hunne regering.

(*) Het geregtshof. Het huwelijk is in Turkije eene burgerlijke zaak.

(*) Gedaan in het Gezelschap: Oefening in Wetenschappen, te Haarlem.

(*) Ofschoon dit niet onwaarschijnlijk is, en misschien juist daarom, behoort men deze, uit Fransche bladen geputte, berigten met eenige omzigtigheid te ontvangen. De mededeeling valt in eenen tijd, toen zekere partij alle middelen ter hand nam, om tweedragt tusschen Grootbrittanje en Frankrijk te stoken. Engelsche krijgsvoorraad kan echter,
misschien met oogluiking der regering, hoezeer niet van harentwege, door kooplieden aangevoerd zijn. Vert.

(*) De oorspronkelijke (Engelsche) schrijver van dit verhaal berigt, dat het eene ware gebeurtenis behelst, die hem, eenige jaren geleden, door eenen grijzen vriend, wien hij hetzelve in den mond legt, was medegedeeld, en dat hij, nu al de daarin betrokkene personen reeds lang overleden zijn, geene zwarigheid vond, om hetzelve publiek te maken. Deze geloofwaardige verzekering zet aan dit stukje eene belangrijkheid bij, welke het als verdicht verhaal veelligt zoude ontberen. Vert.

(*) Eene derde verklaring onzer spreekwijze, op vrij stelligen toon voorgedragen. Of zij natuurlijker en eenvoudiger is, dan de beide vorigen, zij aan het oordeel onzer lezers overgelaten. Mij schijnt die toepassing op levend vleesch wel wat ver gezocht. Voegt men nu hierbij de verklaring van bilderdijk, die aan de peke, het vagevuur, denkt, dan hebben wij reeds vier verklaringen, waaruit de keuze vrijstaat, maar die ook ten bewijze strekken, hoe moeijelijk het is, met zekerheid den oorsprong van dergelijke spreekwijzen op te geven. En hierbij wenscht de Redactie der Vaderlandsche Letteroefeningen het dan nu ook te laten berusten.

De Recensent van hooft's Warenar, uitgegeven door m. de vries.

(*) Dit gedichtje wordt ook afzonderlijk uitgegeven bij den Drukker dezes, r. stemvers, voor 10 centen, ten behoeve van Noodlijdenden. De vervaardiger hoopt, dat het nog velen moge opwekken, om ook dit geringe te offeren ter bevordering van het goede doel; en vooral, dat het moge strekken ter aansporing tot volharding in weldoen, bij zoo groote en steeds voortdurende behoefte van duizenden en tienduizenden, in wier verzorging deze Stad zulk een uitstekend voorbeeld geeft.

(*) Gehouden in eene Departementsvergadering der Maatschappij tot Nut van 't Algemeen.

(*) De naam, onder welken Madame dudevant als schrijfster bekend is.

(†) Parasiten-planten zijn dezulke, die van andere planten, waarbij ze groeijen, hun voedsel trekken.

(*) De volante is namelijk een open rijtuig.

(*) Vaarwel, tot straks, of letterlijk: tot elk oogenblik.

(†) Dit huis staat voor u open, woordelijk: dit huis is het uwe.

(*) En wanneer ze het dan eens op de zenuwen krijgen?

(*) De Schrijver bedoelt de tractaatjes, door de Vereeniging tot afschaffing van sterken Drank uitgegeven te Amsterdam, bij s.j. prins, 1842.

(*) Men zie over deze schandelijke inrigting de Vaderl. Letteroef. voor 1837, No. XI, XII en XIII. De Chef der Claqueurs in de groote Opera te Parijs, a. levasseur, is zeer onlangs overleden, latende een vermogen na van 200,000 fr., hetwelk hij zich, in letterlijken zin, door zijner handen arbeid had verworven.

(*) Voorlezing in de Maatschappij Tot Nut van 't Algemeen.

(*) Een ton van dien tijd stond gelijk met 4 tonnen van 1763, toen het verhaal van dezen togt in het licht verscheen.

(*) Zie Vaderl. Letteroef. 1841. No. VI, bl. 261 env.

(*) De naam, welken de Engelschen aan hunnen jenever geven; het Schiedammer of Weesper vocht noemen zij dikwijls bij uitnemendheid: Hollands.

(*) Actor. XXVII:29.

(*) Het gebouw der beide Amsterdamsche Departementen der Maatschappij tot Nut van 't Algemeen.

(*) Zie o.a. Algemeen Handelsblad van Dingsdag 20 Maart 1845.

(*) Zie het Tijdschrift: Het Instituut. 1844. No. I. bl 43 en verv.

(*) Ten blijke, hoe bekoorlijk en algemeen geliefkoosd het gebruik van dit woord is, diene, dat wij zelfs eenmaal gesproken vonden van het onderhavige meisje! welk een keurig epitheton voor eene bevallige schoone!

(*) Zijn vader heette hendrik schrijver, welken geslachtsnaam hij, volgens de gewoonte der geleerden van dien tijd, eenen Latijnschen uitgang gaf. Zijne moeder was cornelia jans soops, van Haarlem. Zie Leven van Petrus Scriverius, geplaatst vóór zijnen bundel gedichten, bladz. 3.

(†) Meursius. Athen. Bat. p. 221, noemt hem Vir Consularis, dat is: Oud-Burgemeester, waarschijnlijk van Haarlem, maar in de geslachtslijst van zijne familie, bij van leeuwen, Batav. Illustr. D. I, Cap. 12, pag. 958, komt hij voor als Burgemeester van Alkmaar.

(*) In 1599 trad hij in den echt met anna van der aar, dochter van willem govertz. van der aar, Raad en Schepen der stad Leiden en van alijt claasz den hertog. Zie Leven van p. scriverius, bl. 12.

(*) Mr. s. de wind, Bibliotheek der Nederl. Geschiedschr. D. I, bl. 425. Deze geleerde zegt daar teregt, ‘dat naar het oordeel van sommigen scriverius hierin wel wat te ver gegaan is, door, even als zijne beide voorgangers, met het onkruid ook menige goede plant uit te werpen.’

(*) Dit werk had scriverius reeds zes jaren te voren uitgegeven onder den naam van Saxo Grammaticus (zijnde eene toespeling op Petrus Scriverius). Achter hetzelve vindt men eene Corte Historische beschrijvinge der Nederlandsche oorlogen, door J(onkheer) J(acob) D(uijm).

(†) Beschrijvinge van Oud Batavien, bl. 26.

† Het oorspronkelijke werk was in het Latijn, onder den titel: Principes et comites Hollandiae, Zelandiae et Frisiae etc. Harlemi 1650. Mr. p. brugman leverde in 1667 de bovengenoemde Hollandsche vertaling in 4to. Achter den tweeden druk van het Oud Batavien vindt men echter, behalve de Nederl. Oorlogen, nog d'afbeeldinge, afcomst ende historie der Ed. Hoog Geb. Graven enz., waaruit het blijkt, dat er toen reeds (1636) eene Nederduitsche vertaling van bestond. Zie de wind, t.a. pl., bl. 587.

(*) Lugd. Batav. 1609. 4to.

(*) Witsen geysbeek, Biograph. Anthologisch en Critisch Woordenboek der Nederlandsche Dichters. D. V, bl. 264.

(†) Leven van Scriverius, t.a. pl., bl. 28.

(*) Scheltema, Geschied- en Letterkundig Mengelwerk. D. VI. I St.

(†) Haarlem 1628. 4to. De eerste Nederduitsche uitgave is doorgaans gevoegd bij de beschrijving van Haarlem
van samuel ampsing, de Latijnsche vertaling van georgius quapnerus is bij wolff, Monumenta Typographica, P.I.

(*) Scheltema, t.a.p., bl. 78.

(*) Gedichten van petrus scriverius, bl. 53.

(*) P. langendijk, Gedichten, Deel III, bl. 127.

(*) Gedichten van p. scriverius, bl. 21, 29.

(*) Gedichten van p. scriverius, bl. 129.

(†) Witsen geysbeek, t.a. pl., D. V, bl. 269.

(§) Over scriverius als Latijnsch Dichter zie men het uitmuntende werk van p. hofman peerlkamp: Liber de vita, doctrina et facultate Nederlandorum qui oermina Latina composuerunt, p. 393-397.

(*) Legendo et Scribendo.

(*) Eenige van deze proefbladen zijn naderhand in de handen geraakt van g. brandt, die de bewuste regels in zijne Historie van de rechtspleging, bl. 43 en 44, mededeelt. Zie ook wagenaar, Vaderl. Histor. D. X, bl. 305.

(†) Hogerbeets, een man van grijze jaren en naauwgezette godsvrucht, geen' smaak in de minnezangen van secundus vindende, leidde het boek ter zijde, waarom hem van wege zijne vrouw en dochter werd afgevraagt ‘of hij 't al gelezen had, dat hij 't anders zou doen om zich te vermaken en te verkwikken,’ welke aanmaning een en andermaal herhaalt, de regters achterdocht deed krijgen, die bij de terugvordering van het boek de list ontdekten. Leven van scriverius, bl. 20.

(*) Vondel, Poëzij, D. II, bl. 393.

(†) Scriverius overleed den 30 April 1660 te Oudewater, alwaar hij zich, na den dood zijner huisvrouw, die den 13 September 1656 overleed, bij zijnen jongsten zoon hendrik, Baljuw, Dijkgraaf en Schout van Ouderwater, met der woon had nedergezet. Den 6 Mei werd zijn lijk in de Hooglandsche kerk te Leiden plegtig ter aarde besteld, waar ook zijne huisvrouw begraven ligt. Leven van petrus scriverius, bl. 36.

(*) Bij het lezen moet men in het oog houden, dat de echtgenoote van den Majoor het reisverhaal heeft geschreven, hetwelk hij zelf door teekeningen opluisterde.

(*) Onder dezen naam van zwarten george, of liever onder de Servische overzetting, czerny-georg, werd hij naderhand algemeen bekend.

(*) Dit stelsel wordt thans gevolgd in de gevangenissen Cherry-Hill, Pittsburg en de drie gestichten der Graafschappen Moyamensing, Chester en Dauphyn, in Pennsylvanië; Trenton, in Nieuw-Jersey; Montreal, in Nedercanada; het gesticht voor het Graafschap Louisville, in Kentucky, en onderscheidene gevangenissen in de Graafschappen van Nieuw-Jersey; eindelijk het gesticht voor het Graafschap Nieuw-York, in den Staat, waar Auburn is gelegen. Opmerkelijk is het, dat in laatstgenoemden Staat, waarin het stelsel van Auburn gevolgd wordt, is besloten, dat de gevangenis voor vrouwelijke veroordeelden, die men voornemens is te doen bouwen, naar het stelsel van Pennsylvanië zal worden ingerigt. (Zie Fifteenth annual report of the insp. of the Eastern penitentiary, for 1843, p. 7.)

(*) Zie de zitting van de Kamer der Gedeputeerden in Frankrijk van den 24 April 1844.

(*) In de cellulaire gevangenis voor jeugdige veroordeelden, la Roquette, te Parijs, bestaat de eenige disciplinaire straf, wegens de overtreding der huiselijke tucht, in onthouding van arbeid. Het oppertoezigt over dit gesticht behoort aan den Prefect van Policie, den, ook als Philantroop, alom geachten g. delessert.

(*) Men weet, hoe de Engelsche geestelijken dikwijls meer dan ééne plaats bezitten, waarvan zij de inkomsten trekken, en waar zij de dienst door vicarissen of kapellaans voor eene kleine som laten waarnemen. Zoodanig een vicaris is onze dorpspredikant.

(*) Voorgedragen in het Perpetueel Committé van het Zeeuwsch Genootschap der Wetenschappen, te Middelburg, den 5 Maart 1845.

(*) Critik der reinen Vernunft, Methodenlchre, II Hupst. II Abschn. pag. m. 838 en volgende.

(*) Critik der reinen Vernunft, Elementarlehre II Th. II Abth. II Buch; I Haupst. p.m. 413-422.

(*) Poëtische Bibliothek der deutschen Klassiker. Zweiter Band. Goethe's Gedichte, erster Theil, p.m. 332. Uit de Vermischte Gedichte, Das Göttliche: Edel sey der Mensch, etc.

(*) Poëzij, te Leiden, bij l. herdingh en zoon. 1822. Tweede Deel, bl. 51 en vervolgens.

(*) Jenever wordt in Duitschland zelden gedronken; meestal brandewijn.

(*) Uit een berigt van 1 Julij l.l. blijkt, dat dit getal toen reeds tot ongeveer 700,000 en dat der met name bekende Vereenigingen op 925 geklommen was.

(*) Een kwartier bedraagt nagenoeg eene Nederl. kan.

(*) Het getal afschaffingsleden is thans (Augustus 1845) in de Duitsche Bondstaten reeds tot ongeveer 550,000 mannen en 500,000 vrouwen geklommen.

(*) Den Heer saville, zoon van den Graaf van Wexborough.

(*) Dat het woord memorie in den tijd van cats veelal in de beteekenis van verstand gebezigd werd, behoeft hier niet in het breede ontwikkeld te worden.

(*) Dus dan alleen?... Hij gaf alzoo zijnen zoon eene betere opvoeding, dan hij zelf ontvangen had.

(*) Handboek der Geschiedenis van het Vaderland van groen van prinsterer, 4de Aflev.

(*) Uitgesproken ter gelegenheid der Prijsuitdeeling bij het Schilderkundig Genootschap, te Rotterdam, den 27 September 1845.

(*) Bilderdijk.

(*) Helmers.

(*) E. sue was in 1828 aan boord van de Breslaw in betrekking als Chirurgijn, en had den slag van Navarino bijgewoond.

(*) Handelsblad van 13 Sept. 1845.

(*) Tijdschrift voor Onderwijzers, 1843, bl. 78.

(†) Tijdschrift ter bevordering der Paedagogie, I.

(*) Over de slavernij der kinderen behelst Old Nick de volgende merkwaardige opgaven: Te Birmingham, Wolverhampton, Sheffield zijn duizenden van kinderen, acht tot twaalf jaren oud, in donkere houten barakken, waar soms niet gestookt kan worden, twaalf tot vijftien uren daags met vijlen en polijsten bezig, en staan er onder eene tucht, zoo streng, dat men op het denkbeeld zou kunnen komen, dat de fabrijkanten iets van het staal, hetwelk zij doen verwerken, in hun hart hadden opgenomen. Een geeselzweep, een riem, stok, hamer, vijl, kortom het eerste werktuig, dat bij de hand is, wordt tot het kastijden van den leerling gebezigd. Trekt een werkman een gloeijend ijzer uit het vuur, en meent hij misschien juist op dat oogenblik reden te hebben, om op den leerling ontevreden te zijn, zoo doet hij hem de vonken over borst en aangezigt springen. Tot het wrijven der verfstoffen in de katoendrukkerijen worden vijf- tot negenjarige kinderen gebruikt. Het heet, dat zij niet langer dan twaalf uren werken; maar men laat hen niet eer weggaan, vóór dat de volwassen werkman hen niet meer noodig heeft, en zoo gebeurt het, dat zij niet zelden zestien uren achter elkander aan den arbeid blijven. Een katoendrukker verklaarde aan de gemagtigden van het Parlement: ‘Op zekeren Woensdagavond, ten negen ure, begon ik met mijnen jongen, die gedurende den dag de werkzalen geveegd had, te arbeiden, en bleef, met uitzondering van twee uren, aan mijne werktafel tot Zaturdagmorgen ten zes ure. Gij wilt het misschien niet gelooven, maar het is de zuivere waarheid. De jongen was mij geen oogenblik van de zijde gekomen. Toen wij uitscheidden,
was hij bijna buiten zijne zinnen, en ik zoo moede, dat ik op mijne beenen niet staan kon.’

(*) Juvenalis gebruikt deze woorden in een' eenigzins anderen en meer verheven zin; na gezegd te hebben, dat een braaf man zich ook door het gevaar van den ijselijksten dood tot geene slechtheid moet laten bewegen, laat hij deze twee overschoone regels volgen:

Summum crede nefas, animam praeferre pudori 
Et propter vitam vivendi perdere causas. 


Hetgeen men misschien, met eenige vrijheid, aldus zou kunnen vertalen: Acht het toppunt van schande te zijn, zijn' adem boven zijn geweten te stellen, en aan het leven op te offeren het doel waarom men leeft.

(*) In Frankrijk zijn het twee derde deelen.

(*) Deze uitval kenmerkt den roem- en krijgszuchtigen Franschman. Nog lang moge hij dien herhalen! - Vert.

