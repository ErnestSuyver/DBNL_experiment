


    Ontwerp tot eene algemeene characterkunde (3 delen)
    Willem Anthonij Ockerse

GEBRUIKT EXEMPLAAR
exemplaar universiteitsbibliotheek Leiden, signatuur: 1180 F 25 en 1180 F 26

ALGEMENE OPMERKINGEN
    Dit bestand biedt, behoudens een aantal hierna te noemen ingrepen, een
        diplomatische weergave van Ontwerp tot eene algemeene characterkunde van Willem Anthonij Ockerse in drie delen, uit 1788, 1790 en 1797.
    
REDACTIONELE INGREPEN
    deel 1: p. 1: kop ‘Eerste deel’ tussen vierkante haken toegevoegd
    deel 2: p. V: kop ‘Tweede deel’ tussen vierkante haken toegevoegd
    deel 3: p. III: kop ‘Derde deel’ tussen vierkante haken toegevoegd
    
    p. 276: het hoofdstuk eindigt midden in een zin. Ter verduidelijking zijn tussen vierkante haken de eerste woorden van de volgende pagina toegevoegd: ‘met de meestmooglijke kortheid, ter beändwoordinge van eene [Derde vraag]’. 
    Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. II, π2; deel 2: p. II, IV ; deel 3: p. 2 en 296) zijn niet opgenomen in de lopende tekst.
    
    [deel 1]
    [pagina I]
    ONTWERP TOT EENE ALGEMEENE CHARACTERKUNDE. UITGEGEVEN door W.A. OCKERSE, Predikant te Wijk bij Duurstede.
    
    Atqúi, cum voles veram hominis aestimationem inire, et scire qualis sit, nudúm inspice. Ponat patrimonia, ponat honores et alia fortunae mendacia; corpus ipsum exúat. Animum intuere, qualis quantusque sit, alieno an suo magnus.
    
    SENECA.
    
    Te UTRECHT.
    By G.T. van PADDENBURG, en ZOON.
    MDCCLXXXVIII.
    
    
    [pagina π1]
    INHOUD.
    Zonder Opschrift	Eladz. 1.
De Mensch.	7.
Het Character.	20.
Characterkunde.	33.
Waer of Waerschijnlijk.	74.
Algemeen Ontwerp.	116.
Eerste Orde. (Het Character dezer Eeuwe.)	120.

    
    [deel 2]
    [pagina I]
    ONTWERP TOT EENE ALGEMEENE CHARACTERKUNDE. UITGEGEVEN door W.A. OCKERSE,
    Predikant te Wijk bij Duurstede.
    
    TWEEDE STUKJEN.
    
    Dic mihi, Musa, virum
    Qui mores hominum multorum vidit, et urbis.
    HORATIUS.
    
    Te UTRECHT,
    By G.T. van PADDENBURG, en ZOON.
    MDCCXC.
    
    [pagina III]   
    INHOUD.
    Voorlopige verhandeling over het Nationaal Character.	bladz. 163.
Eerste Vraag, Wat is eigenlijk het Volkscharacter?	173.
Tweede Vraag, Wat vormt doorgaands het Character van een Volk?	184.
Derde Vraag, Hoe en waardoor is men in staat, om het Character van een Volk wel te leeren kennen en beoordeelen?	276.
  
    
    [deel 3]
    [pagina I]
    ONTWERP TOT EENE ALGEMEENE CHARACTERKUNDE.
    UITGEGEVEN door W.A. OCKERSE, Rustend Leeraar.
    
    DERDE STUKJEN, behelzende het nationaal character der nederlanderen.
    
    Audire, atque togam jubeo componere, quisquis
    Ambitione mala, aut argenti pailet amore;
    Quisquis luxuria, tristive superstitione,
    Aut alio mentis morbo calet huc propius me,
    Dum doceo insanire omnes, vos ordine adite!
    
    horatius.
    te AMSTERDAM, bij JOHANNES ALLART.
    MDCCXCVII.
    
    [pagina XIII]
    INHOUD.
    voorbereidende aanmerkingen-tot het nationaal character der nederlanderen.	bladz. 1-99
beschouwing van hun verstandlijk character.	bladz. 99-165
beschouwing van hun zedelijk character.	
Algemeem bedenkingen.	bladz. 165-173
Over eenige Nationale deugden en ondeugden	bladz. 173-234
Over zommige gemengde Characteristieke trekken.	bladz. 235-249
Ophelderende bijzonderheden.	bladz. 249-274
algemeene waarnemingen over de provinciale characters.	bladz. 274-228
revolutionaire charactertrekken.	bladz. 282-295.

    
    [pagina XIV]
    BERICHT voor den BINDER
    De Plaat moet gesteld worden tegen over bladz. 98.



2009 dbnl


ocke002ontw01_01


grieks
    scans


    Willem Anthonij Ockerse, Ontwerp tot eene algemeene characterkunde. Eerste deel en tweede deel: G.T. van Paddenburg en zoon, Utrecht 1788-1790. Derde deel: Johannes Allart, Amsterdam 1797
    



DBNL-TEI 1



2008-12-12

CB

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Willem Anthonij Ockerse, Ontwerp tot eene algemeene characterkunde. Eerste deel en tweede deel: G.T. van Paddenburg en zoon, Utrecht 1788-1790. Derde deel: Johannes Allart, Amsterdam 1797
 
Zie: https://www.dbnl.org/tekst/ocke002ontw01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
        
    



{==1==} {>>pagina-aanduiding<<}

    [Eerste deel]

Voorbericht.

Over de uitgave van dit Ontwerp heb ik reeds etlijke jaren gedacht, en gesproken met mijne vrienden. Eene zekere besluiteloosheid, die door bijkomende omstandigheden niet zelden gevoed wordt, heeft dezelve langen tijd gestremd. Eindelijk echter geve ik mijne denkbeelden nopends de mensch- en Characterkunde in het licht, en misschien doe ik dit nog al te vroeg. Zeker is het althands, dat schriften, die buiten het vak der Geschiedenis en Staatkunde blijven, geen ongunstiger Epoque konnen aantreffen, dan de tegenwoordige in mijn Vaderland. Ik moet mij dit algemeen noodlot getroosten, en kan zeer wel voldaan zijn over mijne onderneming, indien die weinige wezens, die te verheven en te sterk van geest zijn, om zich met den stroom eener Volks- enthousiasme van wezenlijker studien te laten wegvoeren, dezelve hunnen

{==2==} {>>pagina-aanduiding<<}

aandacht niet geheel onwaerdig keuren. Van hun oordeel zal ik de voordzetting van dezen arbeid in twee Volgende stukken geheel laten afhangen. Ik zal, is het nodig, zeer koeltjes een non plus ultra schrijven aan den voet dezer bladen.
Na dat ik, bladz. 45, 46. onder de hulpmiddelen der Characterkunde de waerneming van zekere veronachtzaamde kleinigheden in den mensch hadt aangeprezen, heb ik mij herinnerd eene anecdote, die verhaald wordt in de Nouvelle Dictionnaire d'Anecdotes Tom. I. p. 70. en die zeer te pas komt, tot staving van het aldaar gezegde. Zij is deze, dat de Engelsche Ridder Lowther eens uit het ontsteken van een strookje papier, zoo ik meen om vuur voor eene pijp tabak te maken, vrij geestig besloot, dat zijn Neef Mijlord Lonsdale in het vervolg een zuinig man zoude worden. Ik verzoek, dat men zich dit geval daar ter plaatse herinnere.

10 Augustus 87.



{==1==} {>>pagina-aanduiding<<}

Ontwerp tot eene Algemeene Characterkunde.

Het denkvermogen gaat in den mensch gepaard met eene besliste neiging, om anderen deelgenoten van zijne gedachten te maken, en, is het mooglijk, daarin overtehalen. De middelen, waar van hij zich tot dat einde doorgaands bedient, zijn, het spreken en het schrijven. Ik plaats die beiden in gelijken rang, om dat het in de daad weinig verschilt; of de lucht, dan wel het papier 't vehiculum zij, waar door iemand zijne denkbeelden ter onzer kennisse brengt. De schrijfkonst is in haren oorsprong slechts eene dienares van het spraakvermogen; want, gelijk het bespotlijk zoude zijn, in een gezelschap op papier te redewisselen, zoo is het onmooglijk, anders dan in geschrift te spreken tot een geheel menschdom, om dat dit gezelschap te groot, en in afstand te zeer verwijderd is.
Men kan derhalven zoo wel met de pen, als met den mond dwalen. Het is vreemd, dat zij, die niet dan ongelukkig spreken, op het papier doorgaands den hogen toon der onfeilbaarheid voeren, met een dom vertrouwen, evenredig aan dat der oude Heidensche Godspraken. Van waar dat beslissende? -

{==2==} {>>pagina-aanduiding<<}

zou het veellicht daaruit ontstaan, dat men uitvoeriger en meer geordend schrijft, dan spreekt? - maar, de ruimte van stof is zoo groot eene bron van dwaling, als de preciesheid een behoed middel daartegen is. De Aucteur blijft mensch; en de veder, die kleene broze staf, kan zulk eene stevigte niet geven aan zijn vernuft, dat hij op het ongeëffend spoor der waerheid niet meer zoude wankelen. Ik gevoel zeer levendig, dat al het meesterachtige en wetgevende, dat een boek heeft boven eene redewisseling, de vrucht is van ons kinderachtig bijgeloof. Laat ons eindelijk niet meer bijgelovig zijn, laat ons de feilen der menscheid durven ontdekken, waar wij die ook vinden, en zelfs op dikke Folianten, op zwierige Encyclopedien schrijven:
Hier rusten menschlijke gedachten!
Indien men met mond en pen even zeerdwalen kan, is het even weinig vernederend en beledigend, iemand in geschrift, als door gesprekken, zijne dwaling onder het oog te brengen; zo maar dezelve bescheidenheid onze tong en onzen veder bestuurt. Zij, die eene bedaarde schriftelijke wederlegging euvel opnemen, verraden niets dan zwakheid van geest en overgedreven eigenliefde. Niets strijdt meer met het oogmerk van het schrijven, welk is, ons onderling te oefenen, en de waereld richter te maken van onze gevoelens. Het is een onverdraaglijk soort van menschen, dat, in de t'zamenleving, niet tegengesproken wil zijn, maar het is nog veel onverdraaglijker, sans replique te willen schrijven. Een mensch van dit stempel moet noodzaaklijk wanen, meer gezond verstand en geleerdheid te bezitten, dan de geheele waereld. Ik wenschte, dat hij niet schreef, maar den Pedant van Moliere las.

{==3==} {>>pagina-aanduiding<<}

Duitschland, niet minder door zijne letteren, dan door zijne wapenen beroemd, schijnt thands vatbaar geworden te zijn voor deze leer. Daar voeren mannen van naam op het papier eenen lettertwist, gelijk zij doen in een gezelschap, men stelt en wederlegt, het publiek oordeelt, niemand leest de redelijke aanmerkingen van recensenten en tegenschrijvers met meer genoegen, dan de Aucteur zelve, die er zijn werk door verrijkt en verbetert bij eene volgende uitgave. Dit is eene uitkomst, waarover de menschenen waerheidsvriend zich verheugt.
Wanneer de stof, die wij ter behandeling genomen hebben, nieuw, uitvoerig en gewichtig is, behoren wij zoo veel meer tegenspraak te konnen dulden, als dezelve ruimer gelegenheid overlaat, tot dwalen aan den eenen, tot denken aan den anderen kant; het is nooit schande voor eenen uitvinder, zijn plan te zien beschaven en verbeteren. Newton en Priestley zouden zich hebben doen verachten, zo zij hunne eerste proeven over het licht en de lucht, met een noli me tangere! aan het hoofd, hadden in de waereld gezonden.
Onnozele lezers hebben reeds bij zich zelven gedacht, dat het dus ver gezegde weinig verband heeft met mijne hoofdzaak; ik vergeef hun deze dwaling, en zal er hen uit redden; ik moest een paar trekken uit het ideaal eenes schrijvers in het algemeen opgeven, eer ik der waereld op eene voegzame wijs, ten aanzien van mij zelven, kon zeggen, dat ik getracht heb mij die eigen te maken, alvorens ik met schrijven aanving. Ik geloof in goeden ernst, dat ik, in de volgende bladen, schoon tegen mijn oogmerk en buiten mijne voorkennis, verscheiden misgrepen doen zal, welke een ander zal zien en verbeteren. Dit stel ik mij zoo levendig voor, dat mijne eigenliefde niet in staat is, iets daarvan weg te redeneeren. Ik vermoede dwaling, ik verwacht tegenspraak maar

{==4==} {>>pagina-aanduiding<<}

geen van beiden zal mij buiten zijn humeur brengen. Zodanig althands staat heden bij mij de zaak.
Dat de leer der Menschenkennis en Characterkunde gewichtig en uitgebreid zij, zal niemand ontkennen; misschien zoude ik meer tegenstand ontmoeten, zo ik er in éénen adem bijvoegde, dat zij nog nieuw is. Zij is dit echter in de daad, bijäldien men het gevolg trekken mag uit de weinige vorderingen, en uit de ruuwheid der waernemingen, in deze Wetenschap gemaakt. Het geen wij van dezelve vinden, bestaat in losse gedachten, enkele Characters, algemeene waerheden, en gewaagde gissingen. In eene geregelde orde is er, mijnes wetens, nog niets geschreven, om ons menschen en Characters te leeren kennen, en het empyrisch gedeelte dezer Studie is bijkans geheel verwaarloosd gebleven.
De Characters, ons beschreven door de dichteren van Griekenland en Italie, hoe schoon ook, vallen in het grotesque, en overdrijven de Natuur. Onder allen is Horatius mijn man, wanneer hij zijn hof niet maakt, maar de taal der gulde vriendschap voert. - De Characters van Theophrastus zijn bijkans het eenig overschot der oude wijsheid in dit vak. Zij zijn, zelfs daarom te meer, belangrijk, maar weinige in getal, kort, en wat algemeen, of liever, onbestemd.
Later tijden hebben alle wetenschappen, hebben ook die der mensch- en Characterkunde doen herleven; maar tevens daaraan iets medegedeeld van de stroefheid en afgetrokkenheid dier Schoolsche Wijsgeerte, die eens de plaats van ruwe barbaarschheid in Europa verving. Studien en Schriften nemen altijd iets aan van den smaak der tijden. Toen, wanneer alles Philosopheeren moest, Philosopheerde ook de menschenkenner. Dit deedt hem noodwendig in afgetrokken bespiegeling vervallen, afdwalen van het spoor der bevinding, en weinige waerheden ontdekken, om

{==5==} {>>pagina-aanduiding<<}

dat hij den mensch niet genoeg in den mensch zocht, en meer met zijn hoofd, dan met zijn hart raadpleegde.
Daar is nog één gebrek in de vroegere en latere Characterkundige Schriften, het welk ik hier noemen moet. Men heeft geene geheelen voordgebracht, maar ons de Characters aan stukken en brokken vertoond; ieder deugd, elke ondeugd op zichzelven geschetst; daar verscheidene derzelven in éénen mensch t'zamenlopen. Dit behoort meer tot de morale, dan tot de Characterkunde. Daarbij is de mensch zulk een zaamgesteld en veelvouwig wezen, dat men, door ieder zijner deugden en ondeugden op zichzelven te kennen, hem nog niet en kent; om dat die doorgaands zodanig door elkander vermengt worden, dat de mensch daden voordbrengt, welken men met geene mooglijkheid in eenige zijner deugden of ondeugden oplossen kan. Men moet hem dus als een geheel beschouwen, en in het origineel van stap tot stap nagaan, om te konnen zeggen, dat is de mensch! - voor het overige ben ik niet zoo zeer voor algemeene schetsen van de goede of zwakke zijde eenes Characters, om dat ik dag'lijks ondervinde, dat daarop meer uitzonderingen dan regels zijn, want ieder is deugdzaam en zwak op zijne wijs. De deugd en ondeugd nemen zoo veele gedaante aan, als er menschen zijn.
Daar zullen verscheiden Schrijvers zijn, welken ik niet genoeg ken, om hunne verdiensten in deze wetenschap te beoordelen. Die, waar aan ik de meeste verplichting heb, om dat ik van hen leerde, zijn Montaigne, 's Hakespear, Pope, Addison, Steele, de la Bruyere, Rousseau, Richardson en Sterne. Zij hebben mij overtuigd, dat de mensch eene onuitputbare bron is, en een spoor aangewezen, om hunne ontdekkingen met nieuwen te vermeerderen. Door hen in het oog te houden, zal men allengs zijne

{==6==} {>>pagina-aanduiding<<}

eigene krachten leeren beproeven in het doorgronden van menschen en Characters, zonder te vergeten, dat zij onbereikbaar zijn in juistheid en scherpzinnigheid.
Dit rechtvaerdigt onze pogingen in eene alleredelste Wetenschap, terwijl het tevens verschoning maakt voor de geringheid derzelven, en voor alle de feilen, die daarin zullen overblijven. Men kan des als nog geen Systhema Anthropologicum verwachten.
Om wel te schrijven, behoeft men niet altijd geleerd te schrijven. In werken over eene proefondervindelijke Wetenschap, waaromtrent auctoriteiten weinig afdoen, komt de geleerdheid niet zoo zeer te pas. Veel noten in een boek zijn als kroegen aan den weg. De smaak van Hinkmar van Repkow neemt sterk af. Het komt er maar op aan, of wij nieuw, of wij interessant, of wij overtuigend schrijven; en, in het geval hebben wij het Forum eruditorum niet volstrekt nodig. In benhet hieromtrent eens met Montaigne, daar hij zegt. (§) ‘Il y a plus de livres sur les livres, que sur autre subject.... tout fourmille de Commentaires, d'Autheurs il en est grand Cherté.’ Wanneer ik een boek maken wil, dan moet ik aan mijne eigene gedachten en kundigheden genoeg hebben; alles, wat ik van anderen overneem, is slechts geleend en bijval, en, daarom zal de waereld mijn boek niet kopen, althands niet hoog-achten.
Meer is er niet te verhandelen tusschen de lezer en mij. Mocht hij zich zelven en anderen meer leeren kennen! dit was mijn doel. Ik weet en gevoel meer dan iemand, hoe gering mijn' arbeid zij, bereikte zij, met alle hare onvolmaaktheden, echter het voorgesteld einde, ik zou er moedig op zijn, en, in navolging des Ferneij-schen Wijsgeers zeggen: ‘mon enfant est bossu, mais il se porte bien.’



{==7==} {>>pagina-aanduiding<<}

De Mensch.

De mensch is - blijft mensch.
Beschouw zijne natuur, hoe, waar en wanneer gij wilt, in alle eeuwen, onder alle luchtstreeken, in talloos verschillende omstandigheden zult gij in hem den mensch vinden; zoo zeker, als gij dezelve zon ziet op de hoogte des aequators en aan de polen. Niets is te gelijk veranderlijker en onveranderlijker dan de mensch, veranderlijker in toevallige hoedanigheden, onveranderlijker in natuur.
De wetten des geschapendoms, zoo eeuwigdurend als derzelver oorzaak, worden niet verzwakt door langwijlig gebruik. De mensch, die volgends eene derzelven bestaat, heeft in zich een beginsel van onveranderlijkheid. Dit beginsel wordt vaak verdonkerd, gestremd, verkracht, het blijft echter aanwezig, en breekt weder door, gelijk de zon door t'zaamgepakte wolken. De menschheid ligt omschreven door hare eigene grenzen, zij heeft trappen, beneden welken zij zich niet verlagen, boven welken zij zich niet verheffen kan. Dit doet haar, zelfs in de uitersten, aan zich eenigermate gelijk blijven. De Cannibaal, de Hottentot behoudt ten minste nog zoo veel menschlijks, als er dierlijkheid in den Orangoutang overblijft.

{==8==} {>>pagina-aanduiding<<}

Waarin dit eigene van de menschheid, dat haar altijd en alleen toebehoort, gelegen zij, in onderscheiding van allerleie toevalligheden, is moeilijk te bepalen, daar het aan deze laatsten zoo naauw vermaagschapt is, en dukwijls zich daarin verliest. Hier kan de ondervinding zelve slechts stamelen. Stippen, enkele stippen zijn er, waar in al wat mensch heet, van den wilden af tot Leibnits toe, zich ontmoet, en gelijkvormig is. Deze overeenkomsten zijn voor ons belangrijk, zij wijzen ons de gemeene plaatsen der menshheid aan; en zijn derhalven de bronnen van eene, bepaald'lijk zoogenoemde, menschen kennis.
Het eenig middel mij bekend, om de menschlijke natuur te zien werken en uitkomen, is, dat dezelve op eene hevige en verrasschende wijs geschokt, aangedaan worde. Bij voorbeeld; in de liefde, in het sterven, bij eene aardbeving, zullen tien duizend menschen zich anders vertonen, en zoo veele verschillende toonnelen opleveren, maar allen zullen zij ook iets - een trek, eene gemoédsgesteltheid, eene begeerte, zomts eene kleinigheid, met elkander gemeen hebben. Dat algemeene is het gevolg van hunne natuur; want, indien zoo veele wezens, in het zelve geval, te gelijk of op verschillende tijden, het zelve gewaarworden, zeggen en doen, dan is niets zekerer, dan dat dezelve oorzaak bij allen werkt. Die oorzaak kan niets anders dan de menschheid zijn.
Waarschijnlijk is er een tamelijk aantal van zulke gemeene plaatsen in de menschlijke natuur voorhanden, maar het mangelt ons te vaak aan oplettendheid en scherpzinnigheid, om die altijd waer te nemen. Wij ontdekken maer zelden de overeenkomsten in zulk eene zee van verscheidenheid. Wij vergelijken niet genoeg, en wanneer wij zien, dat de gemeene menschheid werkt, dan valt ons dit van zelve onder den aandacht, dan bruischt de natuur, daar wij de-
{==9==} {>>pagina-aanduiding<<}
zelve in haren effenbaren loop moesten gadegeslagen hebben. Ondertusschen vertoont zich de menschheid niet altijd op dezelve wijs naar buiten, zij neemt verscheidene gedaanten aan, gelijk het licht, dat door een prisma of geschilderd glas in ons oog valt, en allerleie kleuren voert, die ons doen vergeten, dat het licht is. –
De Geschiedenis der waereld, die ons den mensch in het groote vertoont, levert, met alle hare afwisselingen, niet anders op, dan eene gedurige wederkomst van dezelve toonnelen en gebeurtenissen. In haren gestadigen stroom zien wij, na genoeg op dezelve wijs en door dezelve oorzaken, personen, geslachten, en volken op en ondergaan. De eene eeuw is het afbeeldsel van de andere. Het menschdom neemt in alle landen, gedurig denzelven zwaai. Barbaarschheid en weelde richten beurtlings gelijksoortige verwoestingen aan. De getaande moor en de geblankette Europeër werkt volgends één hoofdbeginsel, dat door wit en zwart, door verdikte en verdunde lucht, door woestheid en beschaving met kracht heen dringt; en de waereld houdt niet op, zich zelven te herhalen. Het geen er geweest is, het zelve zal er zijn, en het geen er gedaan is, hetzelve zal er gedaan worden, zoo dat er niets nieuws is onder de zonne.
Aut agitur res in scenis, aut acta refertur.
Deze overeenstemming der menschen met elkander is niet alleen eene bron van aangename gewaerwordingen, maar tevens de grondslag van het gemeen gevoel, dat zoo belangrijk is voor de menschenkennis. Dit gevoel doet ons, in een individu, in ons zelven, ons gantsch geslacht kennen. De fijne draden van Sympathie, waarmede een zamenstel van eenige honderd millioenen menschen konstig is aan een geweven, doen ons gewaar worden, het geen zij ontwa-
{==10==} {>>pagina-aanduiding<<}
ren; en halen de afgelegenste toonnelen helder voor onzen geest. Op onzen Vaderlandschen bodem, in ons binnenste, bespiegelen wij hen, wier kruin onophoudelijk gezengd wordt door loodrechte zonnestralen, zoo wel als de genen, welken het rillig Noorden als in een eeuwig ijs verkleumen doet. Wij gevoelen overeenstemming met hun, en ons hart zegt ons, dat beiden onze broeders zijn. Zoo is ieder mensch een onbedrieglijke spiegel voor zijnen natuurgenoot, en allen weten wij elkanders geheimen. Ieder mensch is een schaduwbeeld van het geheel lichaam des menschdoms, eene kleene waereld. Gelijk de Polypus wordt hij voor den onderzoeker weldra dat wezen zelve, waarvan hij te voren slechts een ondeelbaar deeltje scheen te zijn.
Uit dit eenvouwig en waerachtig beginsel vloeien in de daad gewichtige menschkundige gevolgen voord; doch de geheele natuur des menschen is daar door nog niet verklaard. Eénheid en verscheidenheid lopen te zamen, om ons te doen worden, het geen wij zijn. Waren wij allen, in alles, elkanders evenbeeld, wij zouden geen waer genoegen meer scheppen uit de beschouwing en genieting van wezens, die ons slechts aan ons zelven wedergaven, en dus niets van onze behoeften vervulden. Die noodzaaklijkheid, welke ons nu aan elkander verbindt, om dat elk mensch iets, hem eigen, bijdraagt ter volmaking van het geheel, zou weldra ophouden, en met dezelve alle gezelligheid, alle aardsch geluk. Het is derhalven eene vrucht der hoogste wijsheid, dat de menschlijke natuur begaafd is met zoo veele verschillende omkleedselen.
De mensch, in den grond altijd dezelve, is echter het onderwerp van talloze gedaanten en verscheidenheden, die hem met anderen, met zich zelven doen Contrasteeren, en niet zelden de echtste voor-
{==11==} {>>pagina-aanduiding<<}
spellingen der Geestkunde beschamen, door eene uitkomst, die, eenige oogblikken vroeger, onmooglijk scheen.
Ik ben van gedachten, dat de aanleg tot zoo veele volgende wijzigingen, der geboorte reeds voorgaat. De eene embrijo is niet, het geen de andere is. Zodra er iets menschlijks bestaat, zijn er van buiten aankomende oorzaken, die daarop invloed hebben, en waar door het op eene verschillende wijs bepaald wordt. De temperamenten, die met het kind geboren worden, buigen deszelfs weeke natuur, en drukken daarin eenen hoofdvorm, die met de jaren van groei meer vastheid verkrijgt. Wij zien, dat de zuigeling, in den arm zijner moeder, reeds geregeerd wordt door toevalligheden, waarvan de uitwerking doorgaands onregelmatig is. Nooit is de mensch een automate, hij wordt dit minder, hoe meer hij zich van zijne geboorte verwijdert. Zijn aangeboren vorm, zonder iets wezenlijk te verliezen, verkrijgt integendeel vastheid, onbuigzaamheid, veerkracht. Daar die nu hem bijzonder eigen is, moet noodwendig zijne afwijking van anderen hoe langer hoe grooter en kenbarer worden, en hem doen Contrasteeren met zijne eigene natuurgenoten.
Behalven het temperament, is de sexe oorzaak van eene in het oog lopende verscheidenheid. De Sexe schift het menschdom in twee tegenoverstaande geslachten, die voor elkander hoogstnoodzaaklijk moeten worden. Uit dien hoofde behoort zich tusschen beiden een verschil op te doen, dan hen echter niet verwijdert, maar verbindt. De man denkt, gevoelt, spreekt, werkt, geheel anders dan de vrouw. Liefde is bij hem woedende drift, die over alles heen bruischt, wat hem in den weg staat, en bij haar stille zachte kwijning, die alles inwilligt, en

{==12==} {>>pagina-aanduiding<<}

in zich zelven wegsmelt. Beiden blijven even zeer mensch, beiden gevoelen op eene menschlijke wijs; echter zeer verschillend; maar juist dit hecht hen onafscheidbaar te zamen, daar gelijkvormigheid integendeel afkeer verwekken zou.
Dit Sexen-verschil werkt minder in de kindschheid. Dat het echter reeds dan werkt, en dus veel vroeger als men gewoonlijk denkt, kan blijken uit den verschillenden smaak der kinderen in het spelen. Hier zie ik reeds eene schaduw van de grootere bedrijven dezes levens. Ik zie den jongen met mannelijk gezag zijn hobbelpaard bestijgen, aan den tol de sterkte zijner spieren beproeven, en in alles betonen, dat hij de meerdere is. Midlerwijl koestert het meisje, met al de tederheid en zorg eener moeder, hare poppen, of bereidt den jongen eene lekkernij. De keuzen verschillen merklijk, en echter vereenigen zich jongens en meisjes gaerne in het spel. Onbetwistbaar heeft de Sexe hierop invloed, schoon de geslachts-drift, die zij vervolgends voord-brengt, nog geheel en al sluimere.
Daar is eene menigte van andere bijzonderheden voor handen, die den mensch wijzigen, en van zijnen natuurgenoot in het een of ander doen verschillen. Duizend dingen hebben invloed op zijne geaartheid, en deelen hem iets van zich mede, dat hem bijzonder eigen wordt, of het geen hij slechts met een zeker soort gemeen heeft. Zoo ontleent hij eenige hoedanigheden van een volk, van eene plaats, van zijn geslacht, van zijn beroep, van de lectuur, van den Godsdienst, enz: - Dit Classificeert het menschdom op verschillende wijzen, en brengt zelfs bij een individuëel mensch onderscheiden geaartheden en toestanden te wege, waarop de menschenkenner naauwkeurig letten moet. Ieder land, ieder levenskring schijnt een geheel nieuw soort van

{==13==} {>>pagina-aanduiding<<}

wezens opteleveren. De mensch is in Rusland iets anders dan in Frankrijk, wat naamlijk zijne behoedaniging betreft, en om de menschheid volmaakt te kennen, moet men die overal opzoeken, in alle hare wijzigingen en gedaanten gadeslaan, en niets op derzelver rekening stellen, dat haar niet eigen is, dan op zekere plaatsen, bij zekere personen, in zekere betrekkingen.
Het verschil in denkbeelden en neigingen doet zich, zelfs op eenen minderen afstand, bij het menschdom kennen. Zoo menigmaal gij in een gezelschap zijt, dat eenigszins uitgebreid en vrij is, zijt gij in staat te ontdekken, dat ieder mensch een soort van wezen is op zich zelve, en geregeerd wordt op eene wijs, onderscheiden van anderen. Het is der moeite waerdig, uit zulk een oogpunt de wonderbare mengeling van gesprekken en uitspanningen waer te nemen; en op te merken, hoe verschillend de indruk zij, die hetzelve voorval ten zelven tijde op de gemoederen maakt. Men ziet duidlijk hier blijdschap, daar smart, ginds naarijver, eiders koele spotternij werken, en de eene aandoening worstelt met de andere. Ja zelfs dan, wanneer de uitwerking eener gebeurtenis bij veele vrij algmeen is, zijn de oorzaken daarvan zeer ongelijksoortig, daar hetzelve verschijnsel kan ontstaan uit vriendschap, uit eigenbelang, uit staatkunde, en uit wellevendheid. Men moet zich derhalven naauwkeurig wachten van een algemeen oordeel over menschen te strijken, die elk oogblik bijkans van elkander verschillen, al gebeurt het, eene enkele reis, dat dit oordeel ondersteund en beaamd worde door eene schijnbare overeenkomst. Elk mensch is, in zekeren zin, eene andere waereld, eene uitzondering op den aangenomen regel, of liever een nieuwe regel, bij zoo veelen, als er menschen zijn.

{==14==} {>>pagina-aanduiding<<}

‘l'Homme, zegt Bruyére, (§) ne se peut definir au juste. Ce que j'en dirois aujourd'hui, demain ne lui ressembleroit pas; a moins, que je ne l'appellasse le plus variable de tous les êtres, la plus inconstante de toutes les Creatures.’ - In deze aanmerking, wel verstaan zijnde, is veel waerheid. De mensch is meestal ongelijk aan zich zelven, en het gevolg daarvan is, dat hij zich in zijne eigene beeldnis niet doet wedervinden. Niet ongelijk aan den Cameleon, verandert hij t'elkens van gedaante, naar gelang hij in verschillende omstandigheden leeft. (*) Hij levert de wisselvalligste uitkomsten op. Ik heb beulen zien weenen, en lieden, die de zachtmoedigheid zelve waren, wreedheden plegen. Het is niet zoo zeer onze hoofdvorm, het grondbeginsel, waaruit wij werken, dat gestadig verandert, als wel onze manier van dat te beschouwen, en andere dingen daarmede te vergelijken, het geen gesteld moet worden op de rekening onzer kortzichtigheid, zwakheid, en zinnelijke driften. Daar zijn, in erken het, Characters, waarvan veranderlijkheid den hoofdtrek uitmaakt, maar hiertegen kan men ook niet meer overstellen, dan eene Classe van vaste Characters, terwijl over het algemeen het menschdom de middenstand en het zamenstel is van die beiden.
Het is van hier, dat wij nooit waerborgen konnen blijven voor toekomende gevoelens en daden, noch van anderen, noch van ons zelven. De mensch is, zelfs in zijnen eigen boezem, een raadselachtig wezen, dat altijd weiffelend en met een soort van wijsgeerig wantrouwen moet beoordeeld worden. Hij

{==15==} {>>pagina-aanduiding<<}

toont ter naauwer nood, wat hij is, en wat hij eens zijn zal, is eene kransrekening. Laat ons daarom niet beslissend over hem spreken, daar hij ieder oogblik in staat is, door zijn gedrag de zekerste waerneming en voorspelling te logenstraffen.
Met waerheid kan men zeggen, dat veranderlijkheid en wisselvalligheid in den smaak der stervelingen valt. Het is hier in, dat wij allen eene zekere gelijkheid hebben met elkander. Wij worden geregeerd door duizend verschillende omstandigheden, van welken wij ons de wet laten voorschrijven, en die ons nu dit, dan dat doen worden. Bijkans nimmer bestaat de menschheid zuiver en onvermengd, er komt doorgaands iets bij dat geleend is, en het geen niet langer duurt dan de oorzaak, die het voordbracht. Dit is duidlijk de reden, waarom er zoo veel valschheid in de t'zamenleving schijnt te heerschen. Ik zeg, schijnt te heerschen, want, indedaad geloof ik, dat deze ondeugd, even gelijk het monster in ieder vak van de schepping, zeer zeldzaam is. Meer dan eens heb ik ondervonden, dat zoo genaamde valsche menschen hunne oprechte luimen hebben, en niemand zal aan zommigen hunner den lof weigeren van meêwarigheid en goedwilligheid, ja zelfs van eene zekere rondborstigheid; daer het echter onmooglijk is, dat deze deugden met hare grootste vijandin op den duur huisvesten. Het moet derhalven wel zeer vreemd klinken, wanneer men eener geheele natie, bij voorbeeld den Franschen of Italianen, den trek van valschheid geeft, iets, het geen echter verscheiden schrijvers en reizigers, zelfs nog van onzen tijd, gedaan hebben. Wie zou geloven konnen, dat zodanig eene ontaarting der menschlijke natuur het heerschend lot zou konnen zijn van alles, wat een uitgestrekte bodem voordbrengt? – dat Asia en Africa gezengde wezens oplevert, weten wij bij ondervinding,

{==16==} {>>pagina-aanduiding<<}

maar dat tusschen de 40 en 50 graden Noorderbr. enkel valsche menschen zouden vallen, is zoo belagchlijk, dat geen man van eenig verstand het ter goeder trouw aannemen zal te verdedigen. Daar zijn, wel is waar, nationale fouten. Frankrijk heeft de zijnen, doch de valschheid kan daaronder nooit gerekend worden, dan met de grootste onrechtvaerdigheid. Moore (§) heeft te recht aangemerkt, dat de overgroote beleeftheid der Fransche natie geen meer bewijs oplevert voor derzelver onoprechtheid, dan lompe boerschheid het kenmerk is van een oprecht mensh, en, het geen hij er bij voegt, dat naamlijk de Fransche complimenten in de daad niet meer zeggen, noch zeggen moeten, dan de gemeene bescheidenheid, die men in Engeland en elders ontmoet, is de grootste en bondigste verdediging van dit zonderling volk.
Wij zien duidlijk, dat, naar mate personen en volken beschaafder zijn, zij meer onder verdenking liggen van valsch te zijn, en het verband tusschen 't een en ander is licht te vinden. De beschaafdheid doet iemand toegeeflijk en verplichtend worden in de t'zamenleving, zij zet hem aan, om, zoo veel mooglijk is, elks vriend te zijn. Daar nu de maatschappei bestaat uit menschen van zeer verschillende geaartheden en belangen, kan het niet anders, of de beschaafde man moet, wil hij zich eenigszins staande houden, zich in menigvuldige en onderscheidene bochten wringen, en een soort van gekunsteld Character aannemen, dat gedurig aan zichzelven ongelijk is. Naar ieder zich willende voegen, en overal trachtende te behagen, komt hij dukwijls tegen zijn oogmerk in de noodzaaklijkheid, van zich te verbloemen. Hij veinst, zijne veinzerij wordt ontdekt, en men krijt hem uit als eenen valschaart. Dat hij dit worden kan, en

{==17==} {>>pagina-aanduiding<<}

langs dien weg eens worden zal, is zeker, maar het is ook onbetwistbaar, dat hij het veelal schijnt te zijn, eer hij het is; en dat zij, die minder de vertoning van onoprechtheid maken, om dat het geval en de voorzichtigheid hunne veinzerijen meer vermomt, niet zelden den naam van valsch beter verdienen zouden. Nogthands prijzen wij die overgedrevene maat van beschaafdheid niet, die zoo licht in eene verfoeilijke ondeugd ontaarten kan. Wij hebben eenen rilligen afschrik van de Elisabeth Hill's, en zullen, tot elks waarschuwing, hierby voegen de juiste afbeelding, die ons Bruijere van deze menschen geeft. ‘l'Homme inegal, zegt hij (§) n'est pas un seul homme, ce sont plusieurs. Il se multiplie autant de fois, qu'il a de nouveaux gouts et de manieres differentes. Il est a Chaque moment. ce qu'il n'étoit point, et il va être bientôt, ce qui'il n'a jamais été. Il se succede a lui-même.’
Het kan niet genoeg gezegd worden, hoe gevaarlijk alle deze veranderingen en afwisselingen zljn voor de oprechtheid. Zij maken de geheele t'zamenleving tot eene masquerade in domino en vormen van den mensch het grilligst wezen. Hij, die in staat is om alles te worden, is in den grond niets; hij behoudt zijne gevoelens over vriendschap, liefde en Godsdienst niet langer, dan die over de mode, en wellevendheid. ‘Een dubbelhartig man is ongestadig in alle zijne wegen.’ En, om dat hij ongestadig is, is hij een zeer nadeelig mensch, op wien niemand, zelfs niet de menschenkenner, eenige vaste rekening maken kan. Ondertusschen is het te bejammeren dat lieden van den zachtsten en beminlijksten aart het eerst en meest gevaar lopen van zulk een gekunsteld Character te verkrijgen, om dat de meêwarig-
{==18==} {>>pagina-aanduiding<<}
heid hun bijzonder eigen is; dit gevaar wordt te grooter, wanneer jeugdige onbedacht zaamheid de edelste grondbeginselen op losse schroeven stelt, eerzucht den boezem doet gloeien, en het listig eigenbelang zijne regels aan ons voorschrijft. - o Gij goede harten! zijt daarom op uwe hoede, en laat u niet wegslepen en beheerschen door alles, wat u omringt. De onschuld zelve kan aanleiding geven, om een misdadig bedrijf gemaklijk te maken. Goedheid en zedenloosheid grenzen nader aan elkander, dan men gewoonlijk denkt, en de stroom der verleiding loopt tusschen die beiden door. -
Het Varium et mutabile semper foemina heeft altijd veele voorstanders gevonden. Pope, van de vrouwen sprekende, zegt ronduit, dat zij geen Character hebben, en dat men ze best in witte en zwarte, in fraaie en leelijke onderscheidt. Ik weet, dat Montaigne en andere menschenkenners op zijne zijde zijn; nogthands ben ik van oordeel, dat soortgelijke uitspraken, ten aanzien van het bevalligst gedeelte der menschen, te zeer gewaagd en algemeen zijn. De vrouwen zijn menschen, gelijk wij; zij deelen in onze zwakheden, zoo wel als in onze deugden; dat zij in veele gevallen nog meer veranderlijk zijn dan wij, moet toegeschreven worden, deels aan hare zachtheid en meêwarigheid boven ons, deels aan hare zinnelijkheid en verregaande zucht om te behagen. Hier door hebben zij, om zoo te spreken, een dubbel aandeel in de ongestadigheden van het menschdom, hare eigene, en die zij ontleenen van het ander geslacht. Meer naar waerheid heeft men dus gezegd, dat ‘het meerderdeel der vrouwen geene grondbeginselen heeft, dat zij zich enkel vormen naar het hart, en in hare zeden afhangen van de genen, die zij beminnen’ - onbetwistbaar is ook bij de tedere Sexe vastheid, bestendigheid van Character schaars. Ik

{==19==} {>>pagina-aanduiding<<}

zou echter durven beweeren, dat eene vrouw aan eens gevestigde gevoelens en genegenheden ruim zoo sterk vasthoudt, als een man, en de uitzonderingen, die hierop zonder tegenspraak zijn, komen meer dan half voor onze eigen rekening.
De weinige aanmerkingen, dus ver over den mensch in het midden gebracht, zijn wel niet voldoende, om daaruit een echt schilderei van zijne natuur optemaken, maar zij vestigen toch eenige vaste stippen op het uitgebreid veld der menschheid, waaraan zich ons oog, bij een nader onderzoek, hechten kan. Zij doen ons de moeilijkheid en te gelijk de verhevenheid zien van die wetenschap, die den mensch bestudeert, en in de geheimnissen zijner natuur, met de stoutmoedigheid van alle groote ontdekkers, tracht door te dringen. Het geen ons hiertoe aanmoedigen moet, is, het belang, dat wij voor ons zelven hebben in de menschenkennis. Bruijére's les verdient ten dezen opzichte ons levendig aandenken. ‘Sachez precisement, ce que vous pouvez entendre des hommes en general, & de Chaqu'un d'eux en particulier, et jettez-vous ensuite dans le Commerce du monde.’ (§)
Maar, ter bereiking van dit einde zullen wij den mensch van nader bij, in Characters, moeten beschouwen.



{==20==} {>>pagina-aanduiding<<}

Het Character.

Indien alle menschen elkander volmaakt gelijk waren, zoude er eigenlijk geen Character bestaan. Het Character wordt geboren uit de verschillende hoedanigheden, die den eenen van den anderen onderscheiden. Dat zamenstel van eigenschappen, waar door iemand is, het geen hij is, waardoor wij hem onderkennen van alle anderen, maakt alleen zijn waer Character uit. Gelijk derhalven de menschheid ons doet overeenstemmen, zoo doet ons het Character verschillen; het is de vorm, waarin de menschheid van elk bijzonder individu wordt ingekleed.
Characterkunde is bij gevolg een zeer wezenlijk vereischte tot, het is een voornaam deel van de menschenkennis, want, naar dein geen mensch bestaat zonder zodanig iets, welk men zijn Character noemen mag, daar dit zijne Natuur volgt, gelijk de gedaante het stof, kan niemand den mensch grondig leeren kennen, ten zij hij hem beschouwe onder alle die gedaanten, waarin hij verschijnt op het toonneel der waereld; en het is van daar, dat men dukwijls onder het opschrift van menschenkennis alle die kundigheden brengt, die tevens tot het kennen der menschlijke Characters betrekking hebben.

{==21==} {>>pagina-aanduiding<<}

De toegangen intusschen ter ontdekking van het Character zijn niet dezelven, waar door wij de menschlijke natuur in het algemeen onderzoeken. De menschheid openbaart zich doorgaands in gelijkheid en overeenstemming, zij is daar, waar harmonie is; alles, wat verschilt en ongelijkvormig is, behoedanigt de menschheid wel, maar behoort tevens tot hare toevalligheden, en levert trekken op voor het Character. De Characterkunde bemoeit zich dus enkel met heterogene trekken, zij brengt die stukswijs te zamen, en vormt daar uit een geheel, dat den mensch in zijn ondeelbaar gelijkt, en kenmerkt onder alle gelijksoortige wezens. Men bespeurt gereedlijk, dat, daar ieder Character eene nieuwe waereld, eene éénheid is in zijnen kring, de Characterkunde zoo veele afzonderlijke Studiën in zich behelst, als er verschillende Characters aanwezig zijn, terwijl de vergelijking hier over het geheel weinig kan afdoen.
Voor zoo veel de mensch in zijne eigen kring zich beweegt, in evenwijdige afstanden van het dier en van den Engel, heeft zijne natuur zelve iets eigens, iets Characteristieks, doch dit komt hier niet zoo zeer in aanmerking. Wij moeten ons tot menschen als zodanig bepalen, elk verschil tusschen hen gadeslaan, en de menigte dezer verschillen onder zekere hoofden brengen, waaruit eindelijk de afbeelding van ieders Character ontstaat, Wij moeten het menschdom schiften in grootere of kleenere maatschappeien, en in personen, voords het eigene van elke maatschappei, van elk persoon van het algemeene aftrekken, en dezelve daar door kenmerken als zulk eene maatschappei, als zulk eenen persoon.
Men verhaalt, dat de abt St. Martin bij zijne geboorte zoo mismaakt was, dat men huiverde hem

{==22==} {>>pagina-aanduiding<<}

den doop toetedienen, wegens het twijfelachtige, of men hem voor een menschlijk wezen erkennen kon, tot dat eindelijk besloten werdt hem te dopen, en te verklaren homme par provision. Soortgelijke gevallen uitgezonderd, moet met zeggen, dat in alle tijdig geboren kinderen iets menschlijks is, en dat de kleene omtrek des aangezichts in milioenen van personen de menschheid naauwkeurig uitdrukt, terwijl dezelve tevens de zitplaats is van talloze verscheidenheden, geschikt, om ieder mensch van de overigen gemaklijk te onderkennen. Op dezelve wijs, en tot het zelve ende doet zich de menschlijke natuur aan ons voor in allerleie gedaanten en Characters, waarvan geen één enkel aan anderen volmaakt gelijk is, zonder dat nogthands, de hoofdtrek van overeenkomst, het menschlijke, in eenig Character verloren wordt, indien men slechts weinigen uitzondert, die, als monsters in hunne soort, alle menschlijkheid hebben uitgeschud, en welken men daarom slechts hommes par provision noemen kan.
Wanneer wij een Character juist bestudeeren willen, moeten wij ons twee vraagen ter beantwoording voorstellen; waarin stemt deze mensch met anderen overeen? en - waarin verschilt hij van zommigen, van allen? - 't is de keurige schifting dezer bijzonderheden, die ons gelukkig doet slagen in de bestemming eenes Characters.
Dukwijls heeft men gezegd, dat er menschen zijn, die geen Character in het geheel hebben. Wanneer men zoo onbestemd spreekt, konnen wij de stelling gerustlijk ontkennen; daar bestaat niemand zonder Character, het zij dan goed of slecht, even weinig als zonder Phijsiognomie. Maar de waere meening is deze, dat zommige menschen zulk eenen veranderlijken en onbestendigen vorm hebben, waardoor men hen noch onderkennen, noch beschrijven kan.

{==23==} {>>pagina-aanduiding<<}

Zij hebben wel zeker een Character, hun alleen eigen, doch de hoofdtrek deszelven is zwakheid, losheid, eene neiging om gestadig te veranderen. Zij zijn dermate volage, menschen van ééne uur, dat het niet mooglijk is te zeggen, wat zij zijn. Livius schrijft van Perseus Koning van Macedoniën; nulli fortunae adhaerebat animus; per omnia genera vitae errans, uit nec sibi, nec aliis, quinam homo esset, constaret. Indien lieden van dit stempel een Character bezitten, het is dat van er geen te hebben, of liever, bij afwisseling van alle mooglijke Characters te bestaan. Dit Classificeert hen, en de gelegenheid zal veelligt wederkeeren, om van deze ongestadige Characters meer te zeggen.
Het is niet zeldsaam, dat dezelve Charactertrek zich vertoone in verscheiden voorwerpen, het zij in meerderen of minderen getale. Wanneer er nu iets is, welk deze lieden met elkander gemeen hebben, b.v. eene woonplaats, een beroep, dan besluit men daaruit met vrij veel zekerheid, dat de overeenstemmende trek eene bijkomende toevalligheid zij, niet zoo zeer tot het personeel Character behorende, als wel ontstaan door middel van die bijzonderheid, waarmede zij in anders verschillende wezens gepaard gaat. En, naardien men iets gelijkvormigs waerneemt in een volk, in plaatsgenoten, in eene Familie, in een beroep, eenen levensstand, eenen verkeeringskring, in eene Sexe, in lieden van eenen gelijken ouderdom, van studie en lectuur, in eene Godsdienstige maatschappei, onderscheidt men billijk de Characters in personeele, Volks-, plaatslijke, Familie-Characters enz. en men behoort, in het opmaken van een Character, eene naauwkeurige schifting te houden tusschen alles, wat iemand met alle menschen, met een volk, met zijne medeburgers of Familie gemeen heeft, en het geen hem alleen eigen

{==24==} {>>pagina-aanduiding<<}

is, daar elk Character uit eene mengeling dezer bijzonderheden konstig is t'zaamgeweven; op dezelve wijs, als in de meeste Physiognomien, behalven het persoonlijke, een Volkszweem, een Familiezweem doorstraalt, die door den Gelaatkenner gereedlijk wordt waergenomen. Het personeel Character bestaat alleen uit die trekken, die, na aftrek van al het gemeenschaplijke, overblijven, en dus eenen persoon, als zodanig, kenschetsen.
Uit deze aanmerkingen volgt, dat niet alleen elk mensch, maar ook ieder kring van menschen, door eene zekere gelijkheid onderling verbonden, zijn bijzonder Character hebbe. Men moet een volk, een geslacht enz. beschouwen als een groot ligchaam, waarvan alle de leden aan elkander geëvenredigd, en naar denzelven leest gevormd zijn. Zulk een ligchaam deelt zijne hoofdeigenschappen aan ieder lid mede. Derhalven Characterizeert het zich, en de menschenkenner is niet in staat, eenig personeel Character naar waerheid aftebeelden, ten zij hij tevens zich geoefend hebbe in alle die grootere Characters, welke zich daar mede hebben vermengd. Zoo veele betrekkingen, zoo veele vakken van studie voor de Characterkunde.
Iemands Character in zijnen geheelen omvang te bestemmen, is een werk van de grootste moeilijkheid, en veellicht voor den mensch onmooglijk. Daar zijn, ik erken het, eenige opene ronde Characters, waarvan de hoofdtrekken ons terstond in het oog vallen, maar, in tegenstelling daarvan, treft men een veel grooter getal aan van verborgen Characters, die sich niet ontwikkelen, dan ten koste van langdurige opmerkzaamheid, en die men veelal verrasschender wijs moet leeren kennen. (§) Daarbij blijven er al-
{==25==} {>>pagina-aanduiding<<}
tijd nog verscheiden bedenklijkheden en duistere zijden van een Character overig, waaromtrent men niets met zekerheid bepalen kan. Er is wel een en ander uitstekende trek kenbaar zelfs van het ingewikkeldst Character, en 't is van groot belang, dien gadetesaan, doch daaruit kan men zich zoo min een geëvenredigd denkbeeld van den geheelen mensch vormen, als van eene Stad, wier toorns en hooge gebouwen men van verre in een blaauw verschiet beschouwt. Het gebeurt dukwijls, dat de hoofdeigenschap van een Character sluimert, of, door andere eigenschappen wordt bestreden en onderdrukt. Men zou dus alle bijzonderheden in derzelver t'zamenhang en onderlingen invloed moeten kennen, om het Character volkomen, volgends de natuur, te schetsen. Veellicht heeft men, in de Characterkunde, nog nimmer iets meer ontdekt, dan ruuwheden en uitersten, terwijl de fijnere omhalen en liniamenten het grof verzinlijkt oog des keurigsten waernemers ontsnapt zijn. Althands, ik herinner mij niet onder de levensbeschrijvingen, zelfs van de grootste mannen, zulke te hebben gevonden, die mij in de geheimenissen van hun Character inleidden, daar men het meestal laat berusten bij een dor verhaal hunner gesprekken en daden, zonder het fijne Charactermatige uit dezelven te trekken, of, wanneer men ons hunne beeldnis vervaerdigt, daartoe gebruik maakt van vleiende kleuren, en weinig of niets zegt, het geen niet van veelen even rechtmatig kan gezegd worden.
Schoon de woorden Character en Humeur in de t'zamenleving menigmaal verwisseld worden, drukken zij echter zeer verschillende zaken uit. De zetel des Characters is voornaamlijk in de ziel, en die van het humeur in ons bloed. Het humeur heeft op 't Character onbetwistbaar zijne invloeden, en, wanneer

{==26==} {>>pagina-aanduiding<<}

het telkens wederkeert, vestigt het daarin eindelijk eenen blijvenden indruk, doch, in den grond, zijn Character en humeur twee bijzondere dingen, die de menschenkenner, zoo veel hij kan, zorgvuldig onderscheidt. Het humeur werkt niet altijd, gelijk het Character. Eén mensch kan meer humeuren, maar slechts één Character hebben. Zelfs kan het laatste door de eersten, voor eenen tijd, geheel worden overheerscht, en, als ware het, vernietigd. Een mensch, bij voorbeeld, die zacht, minzaam, goedhartig van aart is, wordt door een zeker voorval op eene onaangenaame wijs overrompeld. - Hij wordt gemelijk, barst in driften uit, en beledigt de zuiverste onschuld in zijne woede. Hier werkt zijn humeur; galachtig van temperament, en aandoenlijk van zenuwen, is hij geen meester meer van zich zelven, en zijn Character verliest, voor eenige oogenblikken, zijnen effenbaren loop. Hij houdt echter niet op een goedaartig mensch te zijn, en dit Character straalt met eenen nieuwen glans door, zoo dra het ongestuim humeur weder in rust komt.
Het is noodzaaklijk, dit verschil optemerken, niet alleen, wijl men anders gevaar loopt van zich zelven, bij het opmaken van een Character, in verwarring te brengen, maar ook, wijl de gemaakte onderscheiding onze bedachtzaamheid en voorzichtigheid in de Characterkunde, vermeerdert. Wij zijn genegen, om gevolgen te trekken uit het geen wij zien, en eene oogbliklijke ontmoeting bepaalt niet zelden ons oordeel over een geheel Character, dit is de bron van zeer veele misvattingen; want, naardien de humeuren veeltijds of geheel of ten deele het Character overheerschen, stellen wij vaak op rekekening van het laatste bijzonderheden, die daartoe geheel niet behoren, die zelfs iemand niet gezet en bestendig eigen zijn. Wij verongelijken hem dus,

{==27==} {>>pagina-aanduiding<<}

om dat wij hem alleen beoordelen uit een tijdstip van onregelmatige bewegingen, juist zoo, als of wij de zee beschrijven wilden naar den toestand van storm en gisting, waarin wij dezelve eenmaal zagen, schoon die haar niet altijd noch natuurlijk eigen zij. Om een Character wel te kennen, moeten wij al het humorousche daarvan met oplettendheid afzonderen, en ten dien einde den mensch op den duur betrachten, vooral in zulke oogblikken, wanneer zijn leven gelijkmatig en effenbaar voordstroomt, zonder beroerd te worden door woeste onweders, die hem schokken, en ontzetten van zijne oorspronglijke gedaante. -
Geene twee aangezichten zijn volmaakt gelijk, zelfs niet bij hun, die in oorsprong en bloedverwantschap tot elkander de naaste betrekking hebben. De konst en speling der Natuur spreidt zich overal ten toon in die wonderbare verscheidenheid, waarvan de Schepping vol is. Naar dezen regel zijn ook de Characters der menschen gevormd. Zij hebben allen iets gelijkends, iets dat van de menschheid onafscheidbaar is, maar tevens hebben zij allen iets verschillends, dat aan elk individu toebehoort. Dit verschillende, het geen de meeste bijzonderheden van het Character oplevert, wordt door geene gemeenschap van den echt of van het bloed weggenomen, maar vertoont zich, het geen opmerking verdient, doorgaands allersterkst in nabestaanden, in broeders en zusters. De Familie-Contrasten zijn vrij algemeen, en leveren menig zonderling verschijnsel op. Ik heb zomts in één huis onderscheidener Characters gevonden, dat men op den afstand van een geheel waerelddeel zou konnen aantreffen. Zou dit geen noodzaaklijk vereischte zijn tot ondersteuning vao het gezellig leven? -
Zoo min een reiziger den Staat van een geheel Koningrijk kan opmaken, uit het geen hij daarvan in de

{==28==} {>>pagina-aanduiding<<}

    rechte lijn van zljnen doortocht ziet, zoo min is men in staat of gerechtigd, om iemands geheel Caracter te bepalen uit eene enkele daad, al schijnt die beslissend te zijn, en zelfs niet uit den reeks van bedrijven, die daarop volgen (§). Het gebeurt, dat lieden van het edelst Character zich in een oogblik van onkunde, zwakheid of drift vergeten, en gevolglijk handelen buiten hun Character. Bij eene bedaarde overweging zien zij dit, en blozen; maar, de zaak is nu zoo, en zij konnen niet weder te rug. Deze gedachte alleen doet hem dukwijls op den gelegden grond voordgaan, en de eene fout met de andere bedekken, deels uit een zeker beginsel van wanhoop, deels om zich nog op de eene of andere wijs, behoudens hunne eer, te redden. Ondertusschen vervallen zij van de eene laagheid tot de andere, en berokkenen zich eindelijk de verachting van alle braven. Langs dezen weg hebben wij zeer beminnenswaerdige menschen zien vernederd worden tot eene diepte, waarvoor hun Character te verheven was. Hun hart hadt in de daad geen deel aan hunnen val.
Even mooglijk is het, dat de misleiding omgekeerd plaats hebbe. De Geschiedenis vertoont ons menschen, die, aangezet door de slechtste beweegveeren, zich met den dolk in de vuist, aan het hoofd van woeste heirlegers geplaatst, als bandieten eenen gewaagden rol gespeeld, en, door toevalligen voorspoed geholpen, den roem hebben verworven van de helden en weldoeners des menschdoms te zijn. Hebben niet de gelukkige omstandigheden, waarin zij geplaatst waren, en de heerschzucht hun aangeboren, eenen Alexander, eenen Lodewijk doen geëerbiedigd

{==29==} {>>pagina-aanduiding<<}

worden door eene geheele waereld, zonder dat hun personeel Character hun daartoe eenig recht gaf? -
De daden der menschen zijn aan één geketend, en vloeien natuurlijker wijs uit elkander, voord. Menigwerf is het verband tusschen dezelven zeer fijn en bijkans onmerkbaar, vooral dan, wanneer men niet opklimmen kan tot de eerste oorsprongen, om dat zij bedekt en afgelegen zijn, gelijk de kleene bron, die, aan den voet des bergs, tusschen mos en struiken ontspringt, allengs voordstroomt, en eindelijk eene beek, eene rivier vormt. Men moet dus altijd schakelen, en tot de eerste oorzaak terug treden in de Characterkunde. Met dit te doen, zal men de waerdij van elke daad juister leeren bepalen. Men zal, wel is waer, den booswicht ontmantelen van het bedrieglijk masker zijner schijndeugd, maar, in vergoeding daarvan, zal men tevens deugd en grootheid ontdekken, waar de waereld niets van dat alles vindt. Men zal zich in staat stellen van aan elk Character recht te doen.
Daar bestaat geen Character, welk niet zijne goede en zijne zwakke zijde heeft. De waereld levert noch duivelen noch engelen op, en, gelijk er geen plaats, geene luchtstreek is, die niet kan bewoond worden, ja zelfs, die niet iets aantreklijks heeft voor een zeker soort van wezens, van Nova Sembla of tot Genéve toe, zoo heeft ieder Character nog iets gebruikbaars, iets goeds, dat deszelfs gebreken min of meer opweegt. Ik durve beweeren, dat men even weinig in staat zal zijn, een geheel bedorven Character te toonen, als een, dat gantsch volkomen en onbevlekt is. Deze aanmerking doet ons ongelovig worden omtrent alle buitensporigheden, die men van de eene of andere zijde den mensch toeschrijft. ‘Je prends, zegt Montaigne met reden,

{==30==} {>>pagina-aanduiding<<}

 (§)les hommes selon le commun ordre, et ne croij pas ces inclinations perverses et desnaturées, si je n'ij suis forcé par grand tesmoignage, non plus que les monstres et miracles.’
De bewustheid van iemands in het oog lopende ondeugden rechtigt u nog niet terstond, mijne Heeren! om over zijn geheel Character een veroordelend vonnis te vellen. Gij hebt hem veellicht nog maar van eenen, en wel van den nadeligisten kant gezien. Uit dat oogpunt kan uw vonnis billijk zijn, maar het is niet billijk, dat gij het opmaakt, voor gij naar gelegenheid gewacht hebt, om hem van zijne beste zijde ook te leeren kennen. Die betere zijde des Characters kan, voor eenen geruimen tijd, verdonkerd zijn en blijven. Ik geloof ter goeder trouw, dat veele menschen slecht schijnen, en het misschien in de daad zijn, om dat zij nimmer in de gelegenheid zijn gesteld, om hunne goede hoedanigheden te ontwikkelen, even gelijk eene ton met buspoeder, die door eene noodlottige vonk ontsteken, in de lucht vliegt, en alles verwoest, daar zij, wel gebruikt, tot de heilzaamste einden zou hebben konnen dienen. De wijs, op welke zich ons Character uitlaat, hangt grootendeels af van de eerste oorzaken, die daarop invloed maken, en het is dukwerf zeer toevallig, dat wij goed of kwaad zijn. Hiervan overtuigd, met zulk een oog den mensch beschouwende, heeft Niemeijer minder volmaakte heiligen, en Lavater minder schelmen, minder Rutgerodt's in de waereld gevonden. –
Grootheid en kleenheid zijn eigenschappen van het ligchaam, van de ziel, en van het Character. Daar dit laatste niets anders is dan eene modificatie

{==31==} {>>pagina-aanduiding<<}

der ziel, volgt het eigenaartig deszelfs hoegrootheid. Naar mate de geest uitgebreid is, zal ook het Character meer uitvoerig en omslachtig zijn, en dus moeilijker geheel te omvatten. Dagelijksche menschen laten zich daarom lichter Characterizeeren, om dat zij zich slechts in weinige punten onderscheiden en doen kennen, maar eene groote ziel, die veele vermogens, talenten en betrekkingen heeft, vordert meer studie, en de beeldnis, daarvan vervaerdigd, wordt voller van werk (*). Men moet nimmer alle Characters op éénen leest schoeien.
Schoon er geene twee volmaakt gelijke Characters bestaan, zijn er echter veelen, die eenige onderlinge gelijkheid hebben. Dit vertoont zich niet altijd naar buiten. Men zal twee lieden, die nagenoeg denzelvan Charactertrek bezitten, op het eigen oogblik, in het zelve geval, zeer verschillend zich zien gedragen. Zodanig iets moet toegeschreven worden en aan de ebbe en vloed der humeuren, en aan de onderscheiden plaatsneming van den indruk, die eene gebeurtenis op hen maakt, en vooral, aan de verschillende maat van vastheid, die hun Character heeft verkregen. Een houten bal, met kracht nedergeworpen, drukt eene holte in steenaarde, vermorselt den pas gevormden steen, en sluit daarop af, wanneer die door het vuur gehard is. Op dezelve wijs verschillen de uitwerksels eener zaak op een gelijksoortig Character, naarmate hetzelve zwakker of sterker is. Dit ontdekt zich duidlijkst in denzelven mensch, op ongelijkte hoogten van het leven beschouwd wordende. Hij behoudt de hoofdtrekken van zijn Character, en nogthands leveren die geheel andere uitkomsten op, in zijne kindsch-
{==32==} {>>pagina-aanduiding<<}
heid, jongelingschap, manlijke jaren en ouderdom, schoon aangedaan door ééne oorzaak. Bij voorbeeld, beledigingen doen hem, als een kind, angstvallig schreien, als een jongeling, van drift en eerzucht gloeien, als een man, ernstig en voorzichtig redekavelen over een middel ter vergoeding, en als een grijsaart, onverschillig lagchen. Hier ziet men de veranderingen, die eene toenemende sterkte des Characters natuurlijk vergezellen.
Om nu niet te zeggen, dat de drijfveeren, welke den mensch bewegen, met de tijdkringen van zijn leven, eene zeer aanmerklijke verwisseling ondergaan. Dezelve sterveling, die eerst door zinnelijkheid geregeerd wordt, jaagt vervolgends, in driften verhit, naar vermaak en roem. Daarna zet hem het gevoel van eigenbelang aan tot bedaarde werkzaamheid en ernstige verbindtenissen, tot dat eindelijk de gewaerwording van het onvolkomene aller dingen hem gemelijk, bedilzuchtig en koel doet worden. Zoo houdt zijn Character niet op, van zich zelven te verschillen.
Horatius, een intressant dichter voor de Characterkunde, heeft de onderscheidene wendingen des menschen in elken leeftijd zeer aartig beschreven in eene plaats van zijne ars Poëtica, (§) die dus begint:

‘AEtatis Cujusque notandi sunt tibi mores, 
Mobilibusque decor, maturis dandus et annis. 
Reddere qui voces jam scit puer &c. 





{==33==} {>>pagina-aanduiding<<}

Characterkunde.

Het vermogen om wel te bepalen, welke de bijzondere geaartheid van ieder mensch, of van eenig soort van menschen zij, noemen wij Characterkunde. Dat geene Wetenschap edeler, nuttiger, waerdiger aan onze natuur zijn kan, is onbetwistbaar.
De dieren zelve hebben een zeker instinct, dat hen de verschillende geaartheid der menschen en van elkander doet waernemen. Zij beminnen de genen, die meest met hun overeenstemmen, en geven hun blijken van verkleeftheid, terwijl zij van hunne vijanden, op het eerst gezicht, hunne afkeerigheid betonen.
Naar waerheid kan men zeggen, dat alle menschen Characterkenners, zoo wel als Physiognomisten, zijn. Het is slechts in de maat en juistheid van kennis, dat zij van elkander verschillen. De eerste beginsels van Characterkunde worden ons niet aangeleerd, maar met ons geboren. Dit is zoo zeker, dat het spraakloos kind op den schoot van zijne moeder reeds houdingen in haar gelaat ontdekt, die bepaalde Charactertrekken aanduiden, schoon zij meestal grof en dierlijk zijn. Of welke reden zal men anders geven van die kleene afgetrokkene bespiegelingen, die den zuigeling vaak, terwijl hij op zijne voedster star-
{==34==} {>>pagina-aanduiding<<}
oogt, opgetogen houden, en die eensslags of in lagchende vreugd of in weenende droefheid eindigen? verwonderlijk is mij tevens altijd voorgekomen de vaerdigheid en bestemdheid, waarmede een kind verkiezing maakt tusschen personen, en zijne begunstigers uit de overigen uitkipt. Het zal den eenen in den arm vliegen, terwijl het van den anderen angstvallig het oog afwendt. Ik ben geneigd te geloven, dat eene kinderlijke grilligheid hierin haren rol spelen kan, doch ik geloof tevens, dat men ongelijk heeft van daaraan alle verschijnsels van dezen aart toe te schrijven, om dat ik, bij nader onderzoek, of door mij het Character van zommige lieden te hierinneren, meer dan eens bevonden heb, dat daarin eene gegronde reden was voor die kinderlijke neiging, en een juist verband tusschen het gevoel van een kind, en de geaartheid der personen, waaromtrent het zelve werkte.
Zoo dra wij iemand ontmoeten, vellen wij het oordeel over hem. Dit is eene heblijkheid, die onwederstaanbaar doordringt, en ons, wanneer wij daaraan te veel gezag geven, dukwijls misleiden zal ten nadeele van ons zelven of van anderen. Ondertusschen verdient de eerste indruk, dien iemands voorkomen op ons maakt, eenen bijzonderen aandacht, en maar zelden zal dezelve van allen grond van waerheid ontbloot zijn; vooral, indien onze aandacht zich bepaald heeft tot eenen bijzonderen Charactertrek, die heerschend is in den persoon. Wij kennen niet alleen, maar wij gevoelen ook, op het eerst gezicht, den zachtmoedigen menschenvriend, maar onze ziel ziddert te rug van den grijnsaart, van den bedilzieken misantroop, zoo dra hij aan ons oog verschijnt. Hier heerscht eene natuurlijke Characterkunde. - Er zijn Characters, en wel in menigte, die geenen den minsten onmiddelijken indruk maken op onzen geest, dan, zulks is een

{==35==} {>>pagina-aanduiding<<}

bewijs, of, dat deze Characters geene sterke en terstond kentekenende trekken hebben, of dat wij niet in staat zijn die, wegens derzelver beschaving en tempering, te ontdekken.
Ondertusschen is niet ieder mensch even gelukkig geschapen, en bevoegd tot het kennen en beoordelen van Characters. (*) De natuurlijke gaven, tot deze wetenschap vereischt wordende, zijn; eene aangeborene schranderheid en scherpzinnigheid - eene sijne gewaerwording of gemeen gevoel - eene warme verbeeldingskracht, en - eene mate van genie. De Characterkunde is geene Mechanica, zij rust niet op wiskundige zekerheden, maar meestal op waerneming, redeneering, eigen gevoel, en uitvinding. Er zijn slechts weinige data voor den menschenkenner. Hij ziet menigmaal niets dan enkele stippen in een schemerend verschiet, en waar over hij zelve licht scheppen en verspreiden moet. Bij één woord, ééne beweging moet hij reeds meer denken en weten, dan elk ander mensch bij eene geheele verkeering. Alles moet sprekend voor hem worden, alles schilderei van de natuur. Wanneer hij de grondtekening van een Character heeft, behoort hij in staat te zijn, hetzelve zodanig te diepen en te schaduwen, dat het een welgelijkend copij worde. Men ziet derhalven, dat de Characterkundige, zoo wel als de dichter en componist, met eene scheppende kracht, alles uitvinden, en, volgends de natuur, uitdrukken moet. Van daar is het, dat de grootste geniën ten allen tij-
{==36==} {>>pagina-aanduiding<<}
de de beste tekenaars van den mensch geweest zijn. Welk een vernuft was Pope, was 's Hakespear! - hoe gelukkig hebben Niemeyer en Lavater de Character- en Gelaatkunde met de Dichtkunst gepaard! -
Het schijnt, dat er tot de kennis en bearbeiding van ieder soort van Characters een bijzondere plooi van geest en smaak verëischt wordt, en dat elk Characterkundige zijn eigen vak heeft, om te bewerken, juist op die zelve manier, als de eene Schilder sterk is in het Landschap, de ander in Fruiten, een derde in Portraiten; iets van den aart heeft plaats in de Dichtkunde en in alle fraaie Wetenschappen. Hoofsche, vrouwelijke, en gemeene Characters bij voorbeeld maken zoo veele classen uit, in welker behandeling men beter slaagt, naar mate de aanleg van het geme, de plaatsing der talenten ons tot de eene of andere soort derzelven meer bestemd heeft. Daarbij geeft de kring, waarin wij gerangschikt zijn, ons doorgaands ruimer gelegenheid, om zulke Characters te kennen, als de naaste betrekking tot ons hebben, en waar van de homogene trekken in onze Ziel worden overgedrukt. Ik houde mij verzekerd, dat een inlander, indien hij anders kundig en onpartijdig genoeg is, het nationaal Character zijnes volks best beschrijven zal, en dat de Characters van het Hof nimmer zoo eigenaartig zullen vertoont worden, dan door de welbestuurde pen van een wijsgeerig hoveling. Uit dien hoofde vorderen groote zielen, groote kenners. Een Voltaire, wien men, als denker en dichter geene verdiensten weigeren kan, was geschapen om de Henriade te vervaerdigen. Men weet, dat Alexander, die althands in zijne waan onvergelijklijk groot was, zelfs omtrent zijne afbeelding zoo veel kieschheid bezat, dat hij van niemand anders dan van Apelles wilde geschilderd, en van Lysippus in het koper gebracht worden.

{==37==} {>>pagina-aanduiding<<}

Nogthands zijn er verscheiden middelen voorhanden, geschikt om het natuurlijk Characterkundig vermogen optewekken, uittebreiden, en te verfijnen. Ook hier geldt de spreuk: Natuur begaaft, oefening beschaaft. - Hij, die zich toeleggen wil op eene studie van die ruimte en verhevenheid, behoort zekerlijk geene moeite te ontzien ter verkrijging van alle die kundigheden. welke hem moeten voorlichten in de naspooring van menschheid en Character, om waer van schijnbaar, eigen van toevaliig, bijzonder van algemeen, keurig te onderscheiden, en, met eenig vertrouwen op zich zelven, zekere stappen te doen in een spoor, altijd duister, en veeltijds ongebaand daarbij.
Opmerkzaamheid en waerneming zijn de eerste hoofdplichten eenes Characterkundigen. Overal, waar hij eenen mensch vindt, van wat aart en rang ook, moet hij geheel oog en oor zijn, gevoelig voor de minste sensatie, Niets, zelfs niet een oogwenk, eene gebaerde, mag zijnen aandacht ontsnappen. Indien hij de verschijnselen van het gemeen leven, zoo dra zij zich voordoen, niet opmerkt, overdenkt, en, als ware het, opzetlijk bestudeert, zal hij nimmer Characterkundige ontdekkingen doen, dan die hij met de gantsche waereld gemeen heeft. Wat is er al te leeren uit den gang eenes gespreks, wanneer men hetzelve niet aanhoort, enkel om zijne nieuwsgierigheid te voldoen, en aanleiding tot praten te vinden, maar het heimlijk verband daarvan nagaat, en het gesprek aanvult met zodanige denkbeelden, als waerschijnlijk de ziel des sprekers beheerscht hebben! - ik heb dukwijls uit de wijs van redeneeren, en de afwisseling van deszelfs onderwerpen, met eene groote maat van zekerheid, ontdekt, dat iemand tenzelven tijde dacht aan eene geheel ongenoemde zaak, of mij meester gemaakt van zijne denkbeelden

{==38==} {>>pagina-aanduiding<<}

en gevoelens over iets, waaromtrent hij zich opzetlijk zou verborgen hebben, indien ik hem stellig daar over ondervraagd hadt. Ik ben tevens verzekerd, dat ieder menschkundig opmerker dezelve bijzonderheden, als ik, zoude hebben waergenomen.
Eene grondstelling, in de Characterkunde van onberekenbaar nut en gewicht, is: dat het voornaam beginsel, waaruit ieder mensch, volgends zijn Character, werkt en handelt, is het eigenbelang. Wij hebben allen een aangenomen systhema, ingericht naar onze denkbeelden en gevoelens van geluk, en wij laten niet na, overeenkomstig hetzelve onze daden interichten.
‘Metiri se quemque suo modulo ac pede, verum est.’
Moore (§) en anderen hebben zich wel sterk tegen dit gevoelen verzet, en daartoe aangemerkt, dat er menschen zijn, edelmoedig genoeg, om deugdzame daden te verrichten in het verborgene, zonder eenig uitzicht op roem of beloning, alleen uit een beginsel van menschlievendheid, en om het vermaak, dat hun het weldoen verschaft; weshalven men niet dan op de onrechtvaerdigste wijs hen zelfszoekers zoude noemen. Men kan toestaan, dat er enkele voorbeelden zijn van zulk een verheven gedrag, en nogthands te gelijk beweeren, dat het eigenbelang de eerste springveer is van alle menschlijke daden. Daar is een groot verschil tusschen eene averrechtse baatzucht, en eene gepaste zelfsliefde. De sporen van deze laatste zijn onuitwischbaar in onze natuur gedrukt, terwijl de eerste alleen in bedorven Characters

{==39==} {>>pagina-aanduiding<<}

plaats heeft, en niet dan door deugdzaamheid van het hart kan overwonnen worden. Wij doen nimmer iets, het zij dan goed of kwaad, ten zij wij overtuigd zijn, dat wij daar door ons stelsel van geluk en genoegen bevorderen zullen, zelfs dan niet, wanneer onze daden voorkomen als in geen verband daarmede te staan, ja, lijnrecht met ons belang te strijden; en wij zouden ophouden redelijke wezens te zijn, wanneer wij het deden. De zucht, om aan ons geweten te voldoen, het gevoel, dat weldaden eenen aangenamen nasmaak geven, en de Godsdienstige hoop op toekomende beloningen, zijn middelen, krachtig genoeg, om, in diepe stilte, en zelfs met verzaking van eigen eer en tijdlijk voordeel, verhevene deugden te doen oefenen. Het is niet nodig, dat de bedoeling van zelfsbelang het éénig beginsel onzer handelingen zij, maar het wordt door andere bijkomende oorzaken niet uitgedreven, integendeel, deze wekken het op, en zetten ons aan, om, volgends het zelve, te werken. Ik geloof niet, dat iemand een armoedig huisgezin, waartoe hij geene betrekking heeft, heimlijk ondersteunen zal, ten zij hij een medelijdig en goedhartig Character bezitte, en het is deze geaartheid, welke hij koestert, om dat hij dezelve dienstbaar vindt aan zijn eigen geluk, aan zijne rust en vergenoeging; want rede en zelfsliefde, de gidsen der menschheid, vormen ons Character, en besturen naar het zelve onze daden.
De vroedvrouw van 's Handy-Hall moest in de hand van Sterne dienen, om ons te leeren, dat elk mensch, hoe weinig ook van aangelegenheid voor de groote maatschappei, zich, in zijne begrippen, plaats in het middenpunt van eenen cirkel, beschreven door de lijnen zijner eigene vermogens en betrekkingen. Ieder heeft eene waereld romdom zich, die hij denkbeeldig uitzet of intrekt, en van die waereld merkt

{==40==} {>>pagina-aanduiding<<}

hij zich zelven aan als het hoofd. Overeenkomstig hiermede handelt hij. Zijn waereldstelsel moet, in zeren zin, geheel aan hem dienstbaar zijn, gelijk het spinrag aan de spin, en, indien hij aan de volmaking van zijne waereld arbeidt, doet hij zulks in de eerste plaats ten zijnen eigen behoeve. Natuurlijker wijs moeten derhalven de Characters verschillen, in dezelve evenredigheid, als de denkbeelden, bestemmingen en belangen der menschen onderscheiden zijn, naardien deze ons bepalen om zodanigen te zijn, als wij worden. Zoo kleedt zich ieder naar zijnen leest, op eene wijs, die hem de bevalligste voorkomt, en uit de klederen kent men den smaak van alle man.
Wanneer wij hierop behoorlijk letten, zullen wij ons Characterkundig onderzoek ter rechter plaats aanvangen, naamlijk, bij de uitvinding van iemands hoofdbelang, en zijn daaraan ondergeschikt doel (§) Het is niet genoeg, in het algemeen te weten, of iemand meest rijkdommen, vermaken, aanzien of gezag bejage; want, weinige voorbeelden uitgezonderd, helt de mensch altijd tot meer dan eene dezer bijzonderheden, en dukwijls tot alle te gelijk over. Daarbij bestemt eene zoo algemeene neiging het personeel Character nog niet, men zal twee lieden van de verschillendste geaartheid, langs onderscheiden wegen, naar eer en macht zien dingen, en wederom twee anderen, die zich onderling vrij gelijk zijn in Character, zeer ongelijk vinden in de keus der middelen tot hun zinnelijk geluk. Daar is in elken staat, in elken kring, dien wij bekleden, nog iets bijzonders, welk ons hoofdbelang bepaalt, en het zelve meer personeel maakt, zoo dat het invloed hebbe op

{==41==} {>>pagina-aanduiding<<}

ons Character. Bij voorbeeld. A. tracht een rijk Huuwlijk te doen, B. zoekt zich te wikkelen in de gunst der grooten, C. slooft zich af, om bevorderd te worden tot een aanzienlijk en voordelig ambt. Overeenkomstig hiermede buigt zich hun Character, en vormen zij alle hunne handelingen. Nogthands is het zeer mooglijk, dat deze drie personen één hoofddoel beoogen, dat zij allen trachten naar rijkdom of naar grootheid van aanzien, en, dat zij, elk op zijne wijs, zoeken gelukkig te worden, is zeker.
De ontdekking van dat geen, waarin iemand zijn hoofdbelang plaatst, verëischt zeer veel omzichtigheid en scherpheid van geest, naardien een man van eenig verstand dit, om goede redenen, doorgaands, zoo veel mooglijk, voor zich zelven houden, en verbergen, ja zelfs, indien hij listig van aart is, ontveinzen zal. Men is daarom meestal verplicht, hem dit geheim, bij wijs van verrassing, aftezien, of ten minste, zoo lang en menigmaal de trekken van zijn Character, en zijne daaruit voordvloeiende daden en gesprekken, met elkander te vergelijken, tot dat men daarin een blijkbaar verband, een middenpunt van overeenkomst vinde, waarin alles even natuurlijk kan worden opgelost, en het geen ons de eerste springveer daarvan aanwijst. Bij veele menschen ondertusschen is deze moeite overtollig, om dat zij niet schrander genoeg zijn, om op den duur hun voornaam belang te bewimpelen, of te weinig achterhoudend, om zich daartoe gestadig werk te geven. Zomts spellen zij ons met zoo veele woorden, bij eene eerste ontmoeting, geheimen voor, tot welker uitvinding veel tijd en arbeid nodig zou geweest zijn. Anderen integendeel stellen alle onze waernemingen te loor. Wij zijn niet in staat de zitplaats van het eigenbelang in hun op te spooren, of, wanneer wij ons daarvan

{==42==} {>>pagina-aanduiding<<}

thands verzekerd houden, zullen wij eerlang kenlijk gewaar worden, dat wij onze rekening hebben mis gemaakt. Een doorgaand bewijs of, dat wij een zijdbelang voor het eerste genomen, en den oorsprong eener rivier gezocht hebben, waar zij zich reeds in takken verdeeld hadt, of wel, dat iemands denkbeelden omtrent zijn voornaam belang wankelend en weifelachtig zijn, zonder nog eene vaste plaats genomen te hebben. Het Character van zulke lieden moet even veranderlijk zijn, als hun begrip.
Uit het gezegde volgt, dat, bijaldien wij ons hebben meester gemaakt van de gronden, waarop iemand het denkbeeldig gebouw zijnes geluks vestigt, wij tevens eenen grooten stap gedaan hebben ter ontwikkeling van zijn Character. Als dan konnen wij reden geven van iedere bijzonderheid, daarin voorkomende, het beginsel nagaan, waaruit de menigvuldige wendingen van zijnen geest voordvloeien, en daden, tusschen welke geen schijnbaar verband is, schakelen. Zoo dra wij alles tot één konnen brengen, wat anders verstrooid ligt, ontstaat er voor ons oog eene beeldnis, en wij zien eenen mensch, een Character, daar anders het afgetrokkene van een of ander verschijnsel een voorname hinderpaal is van vordering in de Characterkunde. -
Een ander merkwaerdig gevolg is, dat men iemands Character nooit beter en spoediger doorgronden kan, dan wanneer men met hem in interessante, dat is, zodanige omstandigheden komt, waarop zijn eigenbelang, en dus zijn Character, onmiddelijk werkt. Dezelve mensch, dien wij door de t'zamenleving reeds geheel meenden te kennen, wordt dukwerf een geheel nieuw wezen voor ons, zoo dra dit tijdstip verschijnt. Dan toch werpt hij alle maskers af, waarvan hij zich bediende, om, buiten zijne hoofdbelang, aan de behoeften van het gezellig leven te

{==43==} {>>pagina-aanduiding<<}

voldoen, en daar nu de krachtige stem der zelfsliefde hem wetten voorschrijft, wordt hij doof voor mindere indrukken, en vergeet alles, 't geen hem noopte, om zich te vermommen. - De spreuk is daarom billijk aangenomen van onze Voorouders: niemant kent zijn waerd, of hij gaat er meê om den haerd, en het is onbetwistbaar, dat onderhandelingen van eenig personeel voordeel, zoo wel als het huislijk leven en de speeltafel, heldere vraagbaken zijn voor den Characterkundigen, waarbij hij zijnen aandacht op den persoon, dien bij konstmatig wil leeren kennen, verdubbelen moet. -
De zucht tot navolging is bij het menschdom zoo algemeen en erkend, dat men, de zaak zelfs van voren beschouwd zijnde, niet twijfelen kan, of zij heeft een voornaam aandeel in het vormen van bijzondere Characters. Ongemerkt, zomtijds eer hij het zelve weet, neemt de mensch iets over van hem, met wien hij eenen naauwen omgang heeft De Characters plooien zich, in zekere bijzonderheden, naar elkander, en dit doet zich duidlijker kennen, naar, mate zij over het geheel meer contrasteeren. Welke omwentelingen heeft men niet in 's menschen geaartheid zien gebeuren door middel van vriendschaps- of echtverbindtenissen! omwentelingen, die tusschen ongelijke Characters de treffendste gelijkheid stichtten. Uit aanmerking hier van is het nodig, dat men den persoon, wiens Character men gaat ontwikkelen, niet slechts in het afgetrokkene beschouwe, maar ook in alle die kringen van betrekking en verbindtenis, waar in hij met anderen staat, op dat men, door deze vergelijking, en de daar uit kenbaar wordende harmonie tusschen een grooter of kleener aantal van menschen, verscheiden zijden van het personeel Character opheldere, die, buiten eenig verband beschouwd, vrij duister zouden gebleven zijn. Vooral

{==44==} {>>pagina-aanduiding<<}

zoude ik aanranden, de Characters van echtgenoten, van boezemvrienden en van geheele huisgezinnen altijd te gelijk te bestudeeren.
Onöordeelkundig is de handelwijs van hen, die den mensch meestal Characterizeeren uit zijne openbare, grootere, in het oog lopende bedrijven, en het is deze zelve aanmerking, welke geldt tegen de meeste Levens-beschrijvers en Romandichters. De mensch is, over het algemeen genomen, een gekunsteld wezen, dat het vermogen heeft van zich onder allerleie gedaanten voor te doen, en welk zich van dat vermogen tot zijn voordeel bedient, zoo dra gewichtige omstandigheden, die hem voor de geheele waereld ten toon stellen, hem daartoe opwekken. Hierom is het openbaar leven minst geschikt voor Characterkundige waernemingen. Daarin neemt de mensch een zeker personaadje aan, welke hij meest van zijn belang rekent, en het gewicht zijner oogmerken houdt de voorstelling daarvan in zijnen geest zoo levendig, dat hij in staat is, zijn plan door te houden, zonder zich door ongelijkvormigheden te vergissen. Zoo dra iemand iets zegt of verricht, niet wijl zulks uit zijne geaartheid opwelt, maar om zich volgends een bestudeerd ontwerp, aan anderen voor te doen, kan men daar uit even weinig zijn Character opmaken, als dat van eenen acteur, uit zijne toonneel klederen, en den rol dien hij voor ons speelt. Het openbaar leven bestaat doorgaands uit grootere bedrijven, en deze zijn meest op zulk eenen theatralen leest geschoeid. De mensch blijft daarbij oplettend op zich zelven, en zijne daden. Hij doet geenen stap, dan voorbedacht, en na rijplijk overwogen te hebben, of die aan zijn gekozen personaadje voegen zou. Hoe bijster zouden wij mistasten, indien wij den Vorst in zijnen Staatsraad, eene vrouw op het Salet, of den Wijsgeer in zijnen leerstoel

{==45==} {>>pagina-aanduiding<<}

Charactizeeren wilden! (§) dit gevoelde Montaigne, toen hij schreef: (*) ‘et les rois fientent et les philosophes, et les dames aussi. Les vies publiques se doivent a la ceremonié’ - nogthands vinden wij de meeste levensbeschrijvingen opgevuld met de gevallen van het openbaar leven, en met anecdotes, die niets anders tekenen, dan een aangenomen Character, dat niet zelden in het buitensporige loopt; terwijl de Romans ons de helden des menschdoms vertonen in eene zwellende grootheid, en in een Character, dermate geoutreerd, dat men zich, op het zelve oogblik, wanneer ons eene afgeperste traan van geschokte aandoenlijkheid uit de oogen rolt, niet kan wêerhouden, van hen te walgen, en te denken, zodanige wezens bestaan niet! - Sterne is voornaamlijk de man, die dit gebrek gezien, en pogingen gedaan heeft, om ons te overtuigen, dat eene Levensbeschrijving, een Roman, opgemaakt uit stoffen van het afgezonderd leven, aan den haard, in de kraamkamer, in de keuken, voor de menschenkennis en Characterkunde, veel meer leerzaam en belangrijk zij. (†)
Over het algemeen behoort een Characterkundige meest te letten op kleinigheden, want het is daarbij, dat de mensch, afgesloofd van duizend angstvallige oplettendheden ten aanzien van zijn belangrijker gedrag, en begeerig om, door natuurlijk te zijn, tot zijne rust weder te keeren, zichzelven, als ware het, vergeet, en niet meer bedacht is op

{==46==} {>>pagina-aanduiding<<}

woorden en daden, die hij te gering keurt, om zich daaromtrent te pijnigen, terwijl hij vertrouwt, dat zij van andere niet met die scherpzinnigheid zullen opgemerkt worden. In kleinigheden derhalven handelt hij doorgaands Charactermatig, en geeft hij zich meer dan immer bloot. Maar, terwijl hij zorgloos sluimert, betrapt hem het oog des wijsgeers, en het dringt door tot de geheimenissen van zijnen geest. (§) ik houde mij verzekerd, dat de Staatkundige, de criminalist, de verliefde alleen door dit middel wonderen doet ter ontdekking van duistere omstandigheden en gevallen. Waaruit scheppen dezen toch meestal de eerste straal van het licht, dat hun den weg der waerheid aanwijst, dan uit kleinigheden. Hoe zouden zij dukwijls slagen in hunne verborgene oogmerken, indien zij eenen t'zamen loop van geringe veronachtzaamde gebeurtenissen niet te baat namen? - het compliment van eenen minister, de houding van eenen gevangenen, en de zwaai van het vrouwelijk oog zijn niet zelden hunne Godspraken. Ik heb meer Characterkunde opgezameld uit het stil nagaan van bewegingen, kleene onbedachtzaamheden en belangloze gesprekken, dan een geheel boek over den mensch mij zou hebben konnen verschaffen. -
Ondanks alle aangewendde pogingen om zich te verbergen, vertoont zich 's menschen natuurlijke geaartheid gedurig in enkele trekken naar buiten. Gelijk eene vlam, barst zij, wanneer men haar van den éénen kant onderdrukt, aan de andere zijne met meer hevigheid uit. de mensch Characterizeert zich, voor eenen opmerker, in veel meer bijzonderheden, dan hij zelve weet, om dat hij, door gewoonheid,

{==47==} {>>pagina-aanduiding<<}

het treffende daarvan niet langer ziet. Al, wat uitwendig is, drukt iets inwendigs uit, en het zijn de gesprekken, die eene der rijkste bronnen van Characterkundige waerheid openen. Met recht mag de taal de adem der ziel genoemt worden; Zij is vol van musicale uitdrukking onzer ziel, en spelt op eene hoorbare wijs, wat er in ons binnenste huisvest en omgaat. Wij hebben het spraakvermogen niet enkel ontvangen, om elkander deelgenoten te maken van onze gedachten en neigingen, maar tevens als eene bijdrage tot die middelen, die ons elkander doen kennen, zonder gewelddadige aanvallen op ieders natuurlijke vrijheid. Het geen de Phijsiognomie is voor het oog, is de taal voor het oor. De toon, de uitspraak en manier van zeggen betekenen onbetwistbaar iets, schoon alleen bij den man van vooronderstelde bekwaamheden. Meer kenmerkend is de schakeling en overgang van denkbeelden in het gesprek, en de hoeveelheid van redenen. Dit is zoo waer, dat zelfs de waereld hieruit waernemingen doet, die door de ondervinding bëaemd worden. bij voorbeeld. Er is een toon van ernst en afgemeten nadruk, die de onfeilbare tolk is van voorzichtigheid en bedaarde naauwkeurigheid. Menschen, die weinig spreken, zijn meestal nadenkend, zwaarmoedig, achterhoudend; integendeel, de vrolijkheid, nieuwsgierigheid en praatzucht spreekt veel. De man van verstand, de beschaafde, de dolleman, de pedant, heeft elk zijne bijzondere manier van zeggen, die hem aan ons kenbaar maakt. Wij onderscheiden gereedlijk de taal der zedigheid van de laage betuigingen eener verbloemde hovaerdij. Het Character des zelfszoekers, hoe konstig hij ook den overgang zijner denkbeelden in eene redewisseling vermommen moge, straalt in alle zijne gesprekken oogschijnlijk door. -

{==48==} {>>pagina-aanduiding<<}

Wij weten bij eigen ondervinding, dat er in onzen geest bijkans altijd ééne hoofdgedachte zweeft, die met ons eigenbelang op een zekere wijs verbonden is, en daarom voor ons aangelegenheid heeft. Alle de bijdenkbeelden, die tenzelven tijde de ziel vervullen, zijn daaraan ondergeschikt, en eenigermaten verbonden. Deeze hoofdgedachte geeft den toon aan onze afgetrokken bespiegelingen, en ook, zoo dra wij natuurlijk zijn, aan onze gesprekken. Zij is indedaad op onderscheiden tijden niet dezelve, maar ons denken en spreken verandert zich even dukwijls, en in eene juiste evenredigheid. Men moet zich altijd eenig werk geven, om kennis te verkrijgen van iemands tegenwoordig hoofddenkbeeld, en tot dat einde den stroom zijner redeneering zoo lang pijlen, tot dat men de behoorlijke diepte gevonden hebbe. Dit valt zomts moeilijk, vooral, wanneer iemand achterhoudend en het gesprek niet vrij is; ondertusschen vergoedt zich de aangewendde moeite rijklijk door dien toegang, dien zij ons geeft tot 's menschen innerlijken toestand, en door de ontmanteling van zijne geheimste oogmerken in een gezellig onderhoud. -
Richtig en gewichtig is de aanmerking van den grooten Wieland, dat naamlijk een aucteur zichzelven, zonder het te weten, in zijne Schriften beter afbeeldt, dan een Levensbeschrijver dit doen kan; en dat dit, vooral na zijnen dood, meest blijkbaar wordt. - De Schrijver der Hoogduitsche Brieven over Klopstock (§) voegt hierbij de volgende juiste gedachten. ‘Dan eerst, wanneer men, uit eene gezette gemeenzaamheid met de Schriften van een oorspronglijk Schrijver, zich alle de bepalingen van zijn Character heeft eigen gemaakt, ziet

{==49==} {>>pagina-aanduiding<<}

men hem in zijn waer licht, gevoelt hem volkomen, beoordeelt hem richtig, en vestigt eenen gewissen blik op dat geene in hem, het welk men bij eenen schilder de manier noemt. - Hoe bijzonderer, individuëeler, en onderscheidener dus het personeel Character van iemand is, hoe oorspronglijker ook zijne schriften zijn’ - dusver die schrijver. Ik ben zekerlijk van oordeel, dat, wanneer iemand zich als aucteur heeft bekend gemaakt, men met het gelukkigst gevolg zijne schriften raadplegen kan, en zelfs, daar van gebruik maken moet, in het beoordelen van zijn Character. De keus van het onderwerp, dat een schrijver behandelt, en de wijs, op welke hij zijn werk uitvoert, zijn, voor een Charactermatig oog, zeer leerrijk. Een aucteur tekent doorgaans zich zelven in zijne werken; en wie herkent in de Schriften van Rabelais den spotter, van Swift den hekelaar niet? mij dunkt, dat ik Sterne in alle zijne luimen en geestige grillen voor mij zie, wanneer hij mij Tristram, of Yorick vertoont, wanneer hij zelfs als een statig wijsgeer van den kansel tot mij redevoert; de Nacht- Gedachten zijn mij het beste schaduwbeeld van de ziel des diepdenkenden, zwaarmoedigen, teder Godvruchtigen Young's. - Welk eenen invloed hebben beide verstand en hart niet reeds op den stijl! hoe veele geliefkoosde denkbeelden, bijzondere gevoelens, eigene deugden en zwakheden heeft ieder mensch niet, welke hij, met of zonder bewustheid, in zijne Schriften zaait, en waarin hij zich, door zijne pen, kenschetst! - Brieven zelve zijn, uit dit oogpunt beschouwd, Characterkundige leerboeken, en zij verdienen zoo veel te meer aanmerking bij den menschenkenner, om dat zij doorgaands in een vertrouwelijker toon gestemd zijn, dan Schriften, die gepolijst worden, om eenen openbaren rol in de waereld te spelen. De Lettres Secretes

{==50==} {>>pagina-aanduiding<<}

van Monsr. de Voltaire leeren ons meer van dien zonderlingen man kennen, dat alle zijne overige Stukken te zamen genomen. Met vrij veel zekerheid heb ik dukwijls uit de brieven van iemand, dien ik nooit gezien hadt, gevolgtrekkingen opgemaakt, aangaande zijn verstand, zijne geaartheid, en zijn hart, zonder mij, bij nader onderzoek, bedrogen te vinden door de uitkomst.
Ondertusschen is het gezegde van geene verdere toepassing, dan alleen op zulke brieven en Schriften, die oorspronglijk zijn, dat is, die, in stof en vorm, meestal voordvloeien uit de ziel van den schrijver zelve, en niet zijn opgesteld met eenen slaafschen geest van navolging, of door eene hand, geschapen tot letterdieverij. Daar zijn duizend brieven en boeken, waarin niets leerzaams is voor de Characterkunde, om dat de aucteur dezelve niet natuurlijk schreef, of er enkel compilateur van was. Het zijn alleen de werken van de ziel, die ons de ziel doen kennen.
Naarmate iemand derhalven oorspronglijker, en bijzonderer is in zich zelven, zullen zijne Schriften dit ook zijn. De grootste geniën hebben altijd origineel geschreven, en Milton, Tasso, Klopstock hadden zoo wel hunne eigen manier, als Raphaël en Rubens. Dit kenmerkt al terstond een groot man. In hem verrijst een nieuwe waereld, en hij brengt rondom zich eene Schepping voord, zoo geheel verschillende van alles, wat buiten hem bestaat, dat het aanwezen daarvan, voor zijne opkomst, altijd onmooglijk zou geschenen hebben.
Het zou niet onvoegzaam zijn, hier te spreken van de invloeden des nationalen Characters, en van andere bijzonderheden der menschlijke Maatschappei, op boeken en Schriften, doch de orde van ons ontwerp vordert, dat wij de behandeling daarvan ver-
{==51==} {>>pagina-aanduiding<<}
schuiven, tot dat wij aan deze smaldeelen der Characterkunde zelve zullen gekomen zijn. - Thands moest ik de Schriften alleen aanvoeren als eene bijdrage tot bevordering dezer wetenschap, eene bijdrage, van zoo veel meer gewicht, daar zij ons den aucteur zelve doet dienstbaar worden, ter ontdekking van zijn Character, en dus de oorspronglijkste en zuiverste bron opent van menschkundige waarnemingen. -
Wijsgeerte is, buiten tegenspraak, een zoo veel wezenlijker vereischte tot de Characterkunde, als de mensch een meer gewichtig onderwerp is ter bearbeiding van dezelve. Wij spreken hier niet van eene schoolsche wetenschap, die meer woorden dan zaken verklaart, en zich afmat door afgetrokken bespiegeling, maar van die edele Socratische wijsheid, welke zich op den mensch, op de deugd, en het waer geluk, als op zoo veele steunpunten, vestigt. Het is deze wijsgeerte, welke de Scholen ons niet geven konnen, maar waarvan zij de verborgen zaden, die in onze natuur liggen, slechts moeten opwekken en ontwikkelen. Zij onderstelt eene heblijkheid van den geest, om juist, fijn, en verheven te denken over personen en zaken; zij leert ons, alles, wat in onzen kring valt, gemaklijk bevatten, keurig bepalen, wel onderscheiden, gelukkig beöordelen, en, door het trekken van zekere gevolgen, den schakel onzer kundigheden verlengen. Voor het overige organizeert zij onze rede en ons gevoel zodanig, dat wij die, ik weet niet op welk eene wijs, onderscheiden van gemeene zielen, kortom wijsgeerig gebruiken, althands vatbarer worden voor onstoflijke begrippen, en bovenzinnelijke gewaerwordingen; en zij ontdekt ons een aantal van geestkundige waerheden, die ons als gidsen geleiden op het spoor der proefondervindelijke Characterkunde. Het blijkt dus van zelve, welk een verband er zij tusschen de rechte wijsgeerte en

{==52==} {>>pagina-aanduiding<<}

deze laatste. Wij hebben die, wanneer in eenen bijzonderen persoon uitmuntten, altijd gepaard zien gaan; en wij raden elk, die eenige vorderingen in de kennis van menschen en Characters maken wil, zich alvorens eenen wijsgeerigen smaak te vormen, door veel zelve te denken, met lieden van vernuft en scherpzinnigheid omtegaan, en de daarmede verbonden lectuur van recht wijsgeerige Schriften dag'lijks te oefenen. Plato, Seneca, Locke, Leibnits, Montesquieu, Gellert, Jerusalem en soortgelijken konnen nuttige vrienden voor hem zijn. -
Daar intusschen de waereld uit menschen bestaat, als een groot uurwerk, waarin alles t'zamenloopt, om één groot geheel, ééne voorname uitkomst daar te stellen, kan een schat van wijsgeerige kundigheden nopends den mensch, en het menschlijk Character ons weinig baten, zonder eene zekere hoeveelheid van Waereldkennis; even gelijk het werktuigkundig begrip van alle de raderen, spillen, veeren en schroeven, waaruit een horloge is t'zaamgesteld, ons geen geregeld denkbeeld zoude konnen verschaffen aangaande de werking van het in één gezet uurwerk.
Menigmaal spreekt men van de Waereldkennis, zonder behoorlijk te bepalen, wat men daar door versta; en, in de daad heeft dit woord eenen zeer onbestemden zin, die verschilt, naarmate men onderscheiden betekenissen hecht aan het woord Waereld. Zijne waereld te verstaan, gelijk men naar de bon ton, en, de waereld te kennen, zoo als men in de zedekunde spreekt, is geheel iets anders, dan wij hier bedoelen. De laatste kundigheid kan in een oprecht en eenvouwig deugdzaam mensch vallen; terwijl het eerste de gave kan zijn van een vernuftloos wezen, van eene gepoederde mumie, welks rede en gevoel ophouden te werken, zoo etiquettes, airs galantes,

{==53==} {>>pagina-aanduiding<<}

en bienseances niet meer gelden; maar de Waereldkennis, die wij thands aanprijzen, vordert talenten, en bepaalt zich tot voorwerpen, die haar even zeer van beiden doen verschillen. Een man, die zich deze kennis verkrijgen zal, moet verstandig, bedaard, en tevens gevoelig van hart zijn. Bij een gelukkig geheugen behoort hij vlugheid, vaerdigheid in de konst van waernemen, te voegen. Hij moet met alle en allerleie menschen konnen en willen omgaan. Voorzien van deze gaven, begeeft hij zich, al vroeg, in de groote Maatschappei, en doorloopt alle de onderscheiden kringen der t'zamenleving, niet als breteur, als een schim, die over alles been strijkt, zonder iets aan te raken; maar om, in elke bijzondere richting, den mensch, zijne zeden, gewoonten, zwakheden, neigingen en driften, te leeren kennen. Van het gezelschap, in iederen rang des levens, maakt hij zijn leerschool. Hij blijft geenszins hangen in het weinig betekenend uiterlijk van houdingen en plichtplegingen, maar neemt met veel naauwkeurigheid waer, hoe 's menschen geest zich naar dezelven plooit, en welke verschillende regelen, personen, geslachten, standen, plaatsgenoten en volken daarin volgen. Uit zulk een oogpunt zijn de manieten van het Hof, van den Burgerstand, en boersche ruuwheden voor hem even belangrijk. Hij gaat de geheime drijfveeren na, waar door zoo veele gedeelten der groote maatschappei op eene verschillende wijs bewogen worden: hij leert eenen zin, eene verklaring geven aan eene zucht, aan een woord, aan eene buiging. De vreemde en zich t'elkens afwisselende verschijnsels van den dag poogt. Hij op te lossen in menschkundige waerheden. Hij zegt ons, zonder den rang eenes vertrouwelings te bekleden, waarom D- en E- zich heden op eenen afstand ontmoet hebben; wat de huizen van M- en N- voor elkander thands noodzaak-
{==54==} {>>pagina-aanduiding<<}
lijk maakt; welke gevolgen het Huuwlijk van R- en S- in de t'zamenleving, in de Regeering, hebben zal, enz: - Met één woord, voor den Waereldkenner is alles sprekend, het geen op het toonneel des gezelligen levens gebeurt. -
Behalven eene uitgebreidde en langdurige verkeering, is het reizen binnen en buiten 's lands ongegemeen geschikt tot het opdoen van deze Waereldkennis. De verstandige reiziger, gelijk hem Sterne noemt; doorloopt landen en volken, om overal de gedaante der menschheid te leeren kennen. Hij bespiegelt overeenkomst en verscheidenheid, en ondervindt, dat de mensch, op elken bodem der aarde, op zijne eigene wijs, mensch zij. Terwijl hij overal afwijking ontdekt in het stuk van zeden en manieren, leert hij tevens het grillig vooroordeel afleggen, dat die van zijn Vaderland de beste zijn, en verzekert zich, dat de Franschman, de Duitscher, de Engelschman, de Nederlander in de hoofdzaak het zelve denken, zeggen, en doen, en dat alleen de wijs op welke? verschilt, even gelijk zij allen met verschillende woorden, die hunne moedertaal hun aan de hand geeft, en nogthands even welmeenend, zeggen: ik groet u! - dus spant zich zijne waereldkennis dag'lijks uit, en zij wordt te gelijk redelijker, helderer; daar hij het algemeen menschdom in alle mooglijke gedaantewisselingen betracht, en van nabij ooggetuigen is der aanmerklijke veranderingen, welke het zelve, zonder zijne hoofdeigenschappen af te leggen, ondergaat. 
Inmiddels is het, vooraf in onze verlichte eeuw, ten aanzien van het reizen, volkomen waer, 't geen Horatius zegt: Quod petis, hic est! - wij hebben zulk een aantal van goede en geloofwaerdige reisbeschrijvingen, dat ons de lezing derzelven den grooten tour door Europa bijkans uitwinnen kan, en wij,

{==55==} {>>pagina-aanduiding<<}

in het eenzaam boekvertrek, bij de meeste volken, ja zelfs in de meeste hoofdsteden, een bezoek konnen afleggen; zoo dat wij, in navolging van Sanche Panche, zeggen mogen, ‘om zulke dingen te zien, behoeven wij niet van huis te gaan.’ - Men vertoont ons hedendags meer dan Gothische gebouwen, Romeinsche beelden, en reusachtige gedenktekenen der menschlijke dwaasheid, men vertoont ons - menschen, zeden, maatschappeiën; en wij beschouwen die op het papier, als in beeldnis, met dit blijkbaar voordeel, dat ons oog in eens een geheel overziet, en wij in staat zijn gansch Europa oogbliklijk te vergelijken, daar anders alles stukswijs moet worden nagespoord, zoo dat wij Parijs vergeten zijn, eer wij te Madrid aankomen. Voorzeker, wie de Schriften van eenen Baretti, Moore, Björnstahl, de Borch, en Thicknéss, om nu dezen slechts te noemen, gelezen heeft, kan geen vreemdeling gerekend worden te zijn in de Europische waereld.
Voorzien van zulk eenen Cosmodromus, doet de waereldkenner veel grooter en zekerer stappen op het spoor der Characterknnde. Daar hij zich gewent heeft den mensch in uitgebreidde verbindtenissen te bezien, en eene gemeenzaamheid heeft verkregen met alle de gedaanten, waaronder hij zich vertoont, leert hlj veel gereeder uit het geheel de deelen kennen, zijn oog is niet meer verbijsterd door dien nevel van vooroordelen, welke in eenen kleenen dampkring van kennis altijd zweeft; hij dringt, met eene stoute kloekmoedigheid, in het verborgenst Character door, en, onder alle de konsterarijen, die worden aangewend, om het Characterkundig oordeel te misleiden, is er geene, die de geestgeheimenissen voor hem ontoeganglijk maakt. Hij is, in de kennis van menschen, even zeer van ongeloof als van bijgeloof verwijderd. Zoo min hij Mijn

{==56==} {>>pagina-aanduiding<<}

Heer T. - veroordeelt, om dat een groot gedeelte der waereld dit doet, zoo weinig bewijs vindt hij voor de deugdzaamheid van Mevrouw V. - in hare geëffende kleding. De waereldkennis heeft hem geleerd, personen en zaken te beschouwen, gelijk zij waerlijk zijn.
Montaigne heeft daarom, nevens anderen, de Waereldkennis zeer aangeprezen, als een voornaam middel om kundigheid van den mensch, van ons zelven te verkrijgen. (§) En, in de daad, wanneer wij de ondervinding raadplegen, vertoont zij ons de noodzaaklijkheid der beoefening van die beide Wetenschappen, in het ongelukkig voorbeeld van hen, die het gewaagd hebben, in hunne kerkers van geleertheid, enkel voorgelicht door een schemerend studeerpitjen, en ver afgezonderd van alle de toonnelen der waereld, den mensch aftebeelden, dien zij niet kenden, en in wiens plaats zij ons het profil van hunnen eigen zwaarmoedigen geest hebben opgedrongen. Hunne mensch en Mohammeds hemel zijn copijen, nagenoeg van dezelve waerde. -
Het is de Geschiedkunde, die, zoo wel als de waereldkennis, bijdraagt, om onze Characterkundige denkbeelden en vermogens merklijk uit te breiden. De Geschiedenis voert den mensch ten toonneele in zijne gewichtigste betrekkingen. Zij vertoont ons enkele personen, geheele Familiën, en uitgebreidde Maatschappeïen, in derzelver op- en ondergang, met en benevens de oorzaken, die daartoe aanleiding hebben gegeven. Op eenen onderhoudenden trant stelt zij ons Characters voor, waarvan de trekken uit het Godsdienstig, burgerlijk, en huishoudlijk leven gelijkerhand ontleend zijn. De grootste man-
{==57==} {>>pagina-aanduiding<<}
nen der oude en nieuwe waereld, helden en dwepers, staatkundigen en verraders, menschenvrienden en tirannen, kortom de meest contrasterende wezens ziet men op het tafereel der Geschiedenis ten voorschijn treden, openbaar spreken en handelen. Men ontdekt de drijfveeren van hun gedrag, en bespeurt, hoe de verschillende Characters elkander opwinden, en, door zich onderling te bestrijden, tot uitersten gedreven worden. De nationale Characters, ja zelfs de Characters der eeuwe worden in alle derzelver bijzonderheden ontwikkeld, de oorsprongen en verbasteringen daarvan aangewezen. Met éénen oogwenk overziet men het geheel menschdom, welks schilderei met het nog levend oorspronglijk vergeleken, beurtlings licht geeft aan, en ontvangt van hetzelve. De Geschiedenis, wel beschreven, recht gelezen, is gantsch en al Character.
De hulde, die wij aan deze edele wetenschap doen, is niets meer, dan eene voldoening aan hare verdiensten, en de beroemdste mannen hebben haar een gelijk recht op onze achting toegewezen. Montaigne zegt ergens. (§) ‘De Geschiedschrijvers zijn mijne rechtehand. Zij zijn vermaaklijk en aangenaam. De mensch, wien ik tracht te kennen, verschijnt hier veel meer levendig en geheel, dan ergens elders; zoo wel als de verscheidenheid en waerheid zijner innerlijke hoedanigheden, in het groote en uitvoerige, de menigvuldigheid der middelen tot zijne t'zamenvoeging, en der wisselvalligheden, die hem dreigen’. -

{==58==} {>>pagina-aanduiding<<}


‘C'est la qu'on apprend l'art de régnen sans puissance, 
En pliant les esprits au gré de l'éloquence; 
Qu'on se connaît soi-même, et que maître de soi, 
En domtant ses desirs, on est son propre Roi: 
Qu'avançant pas à pas, l'expérience sûre, 
A force de sonder, devine la nature; 
Qu'à l'aide du calcul, dont l'esprit est muni, 
l'Homme peut pénétrer jusques dans l'infini, 
Remonter des effets à leurs premieres causes, 
Et saisir les liens les plus secrets des choses’. (§) - 


Wanneer de Levensbeschrijvingen wel behandeld worden, maken zij een allergewichtigst deel der Geschiedenis uit, vooral in betrekking tot de Characterkunde. Wij leeren daardoor niet alleen bijzondere menschen en Characters van nabij kennen, maar ook zulken, die tot hen in naauwe betrekking stonden, en de menschlijke natuur in het algemeen laat zich hier en daar eenige van hare geheimen ontvallen. Ondertusschen heerscht er eene even groote schaarsheid aan goede Levensbeschrijvingen, als aan menschkundige vernuften. Wij hebben boven reeds in het voorbijgaan eene aanmerking hier omtrent gemaakt, en zouden nog verscheidene daar bij konnen voegen, indien onze taak het vorderde. Een keurig Biographist moet een zoo edelmoedig als scherpzinnig wezen zijn. Alle eigen denkbeelden en roem verzakende, behoort hij alleen de dienaar van zijnen held te zijn, en zich minder op het vermaaklijke dan op het nuttige, meer op waerheid dan op schoonheid toe te leggen. Volgends zijne roeping, is hij noch vriend noch vijand van den man, wiens afbeelding hij vervaerdigt, hij vormt dien, niet zoo

{==59==} {>>pagina-aanduiding<<}

als hij hem wenscht, maar gelijk hij hem vindt. Niet berustende in den inwendigen schors van houdingen, gezegden en daden, klimt hij op tot derzelver eerste bronnen, en levert ons eene geschiedenis van 's menschen geest. Hij beoordeelt zijne bedrijven altijd uit derzelver inwendige beginsels. Zonder schroom wijst hij zwakheden en deugden aan, en slaat zomts een ongunstig vonnis over zulke handelingen, die de waereld in eerbiedige verwondering opgetogen hielden. 't Gevoelen van het algemeen is nimmer zijne vraagbaak, dan, in zoo ver het hem een omzichtig wantrouwen kan inboezemen. Hij vergezelt zijnen held onafscheidelijk op alle plaatsen, en nergens gezetter, dan daar, waar hem de menigte verlaat, en geenen aandacht waerdig keurt, in zijn afgezonderd leven. Zijne pen, was van vleierij, stout op hare vrijheid, en door de natuur zelve bestuurd, zweeft werktuiglijk over het papier, en gaat immer voord, zonder dat hij zich, in zekeren zin, bekommere, hoedanig een geheel zij voordbrengen zal, indien het anders maar waer en echt is. Hij doet geene beslissende uitspraak over een Character, voor hij de schets daarvan volbracht hebbe, en dus in staat zij, daaraan volkomen recht te doen.
Zodanig een Levensbeschrijver is, uit de ouden, onbetwistbaar Plutarchus, een man, in wien zich smaak, gevoel, en ondervinding vereenigden; een dier weinige groote zielen, die zich van alles, wat hunne eeuw oplevert, gereedlijk onderscheiden. Even gelukkig in de keus zijner helden, als in de manier van hen aan de waereld voor te stellen, heeft hij ons eenen reeks van de beroemdste mannen van Griekenland en Italie doen kennen op eene wijs, die zeer belangrijk is. Hij leidt ons door alle de vakken van hun leven, maakt ons oplettend op hunne riens

{==60==} {>>pagina-aanduiding<<}

importants, doet hen met ons spreken, en verlaat ons niet, voor hij ons heeft in staat gesteld, om ten minste eenig Characterkundig vonnis over zijne personen te vellen. Plutarchus heeft eenen fraaien stijl in zijn voordeel, hij onderhoudt den leeslust, en, daar hij de menschen afbeeldt, gelijk zij waerlijk zijn, zwak en verheven, goed en kwaad bij afwisseling, zonder hen tot Goden of monsters te maken, vestigt hij zijne geloofwaerdigheid bij ons niet op zijn gezag, maar op ons eigen gevoel. (§)

Naast Plutarchus verdienen ook andere Grieksche en Latijnsche Schrijvers, die hunne geschiedenis met Characterschetsen doormengd hebben, gelezen te worden; van dezen aart treft men nuttige bijzonderheden aan bij C. Nepos, Suetonius, Polijbius, Xenophon, Livius, Julius Caesar en Tacitus. De twee laatsten moeten ons daarom te meer interesseeren, wijl zij ons meer onmiddelijk bekend doen worden met het Germaansch en Batavisch Character, zoo wel als met dat der groote veldheeren, van hunnen tijd. In onze eeuw ontbreekt het niet aan Characterkundige geschiedschrijvers. De Heer Cerisier inzonderheid heeft de Nederlanders verplicht, door de manier, op welke hij, ten dezen aanzien, zijn Tableau, nog boven Wagenaar, heeft ingericht, en het geen wij dusver van de Characterkunde der Vaderlandsche Geschiedenis, uit handen des Heeren Loosjes, ontvangen hebben, doet ons gestadig naar meer verlangen.
Het is hier de plaats, om met een woord te spreken van een zeker soort van Geschiedenissen, dat den middenstand bekleedt tusschen waerheid en verdichting; ik bedoel de Romans. Een Roman, die

{==61==} {>>pagina-aanduiding<<}

aan zijn oogmerk voldoen zal, behoort ons, onder een vernuftig en sierlijk bekleedsel van aan elkander geschakelde gebeurtenissen, die waer konnen zijn, een of meer belangrijke en natuurlijke Characters voortestellen, die zich van alle mooglijke zijden ontwikkelen, en eindelijk eene gewichtige uitkomst daar stellen. 't Zij dit nu geschiede op eenen meer boertigen of ernstigen trant, door brieven of vertellingen, het hoofddoel moet altijd zijn, ons het menschlijk hart te doen kennen, kiesche gevoelens inteboezemen, van de ondeugd afteschikken, en ter betrachting van edele deugden aantemoedigen. Uit zulk een oogpunt beschouwd, kan men dit soort van schriften deszelfs nut en verdiensten niet betwisten, ten zij men zich late leiden door dweepzucht en vooroordeel.
Gaerne beken ik, niet genoeg burger te zijn in de waereld der Romans, om uitspraak te kunnen doen over alle derzelver wezenlijke voor- en nadeelen, zoo min als over de waerdij van elk bijzonder stuk. Ik zou het als mijne zwaarste straf aanmerken, zo ik alle de stroomen van laffe, verdartelde en Godsdienstloze Romans, ons door den wind der lichtzinnigheid uit Duischland, Frankrijk en Engeland dag'lijks toegevoerd, doorworstelen moest. Echter wil ik niet ontveinzen, dat ik Romans - en wel van een goed stempel - met genoegen, ter mijner leering en verbetering, gelezen heb. Ik heb ook anderen gezien, nietsbeduidenden doorlopen, en ze met een procul hinc! bij mij nedergelegd. Zoo afkeerig ik ben van de piéces galantes van Parijs, zoo weinig smaak heb ik, over het geheel, gevonden in de dag'lijksche Duitsche Romans. Zonder iets te willen onttrekken aan den lof der Gessner's, Wieland's, Göthe's, en Meissner's, durve ik vrijmoedig zeggen, dat de Duitschers, in het algemeen beschouwd, den rechten Roman-
{==62==} {>>pagina-aanduiding<<}
smaak, dat groote, dat vernuftige, dat scheppende, dat fijn gevoelige en echt sentimenteele, welk de ziel eenes Romanesquen schrijvers vormen moet, niet bezitten; het is, dunkt mij, niet zoo zeer een eigendom van hunnen grond, noch een uitstekende trek hunnes nationalen Characters, gelijk wel bij andere volken, vooral bij de Engelschen. Werken van geleertheid en ernstige wijsgeerte zullen, over het geheel, altijd meer den roem van Duitschland ondersteunen, dan schriften van vernuft, gevoel en van eene levendige verbeeldingskracht, schoon het zoo wel zijne groote Dichters oplevere, als weleer het manhaftig Griekenland en Italie. Het meeste sentimenteele der Duitsche Romans van onzen tijd is waerlijk niets anders, dan machtlooze overdrijving van de natuur, het prikkelt ons zoo veel sterker dan het zuiver gevoel, als een blad klatergoud schittert boven eene baar van dat metaal. Ook zijn de meeste Duitschers ellendig geslaagd in het doorhouden van Characters, en, wanneer zij hun plan hebben doen uitweien, is daar door veelal een reusachtig Romanesq ligchaam ontstaan, uit onregelmatige brokken, zonder ordonnantie, t'zaamgegesteld. De beroemde Reis van Sophia zelve is, als een geheel beschouwd, niet vrij van grove gebreken, die den lof, haar wegens eenen schat van kundigheden rechtmatig toegezwaaid, niet weinig verdonkeren, om nu te zwijgen van eenige Characters en intrigues, daarin voorkomende.
Men moet, in het lezen van Romans, eene oordeelkundige keus doen, en zelfs uit de besten alleen het beste kiezen. Het is mij altijd voorgekomen, dat, daar zucht tot navolging eene hoofdeigenschap is der Romanschrijveren, zij elkander eene menigte van fouten geleend hebben, te onverschoonbarer, naar mate zij meer herhaald zijn, en het schrijven eenes Romans, uit aanmerking dier onbedwon-
{==63==} {>>pagina-aanduiding<<}
gen vrijheid, welke de verbeeldingskracht des aucteurs daar bij heeft, en van zijne verplichting, om ons niet gebeurde gevallen, door keurigheid en juistheid van voordacht, belangrijker te maken, grooter kieschheid vordert. Hiertoe behoort hunne langwijligheid, afwijking van het hoofdplan, en de inlassching van eenige nietsbeduidende Episodes. Verder mishaagt mij hunne eenzijdigheid omtrent den held van het stuk, de overgedrevenheid in het wanstaltig groote in hunne Characters en daden, het misbruik van onnatuurlijke intrigue, zoo wel als van het wonderbare. Ook kan men niet zonder afkeer zien, al dat zedigheid kwetsende dubbelzinnige, welk door de meeste Romans als gestrooid ligt, en de weinige, indien niet bespotlijke, vertoning, dien de gezegende Godsdienst daarin doorgaands maakt, terwijl men de deugd, die hare dochter is, ernstig schijnt te prediken. Eindelijk, want ik kan niet alles optellen, komt hij mij voor, dat men, om het menschlijk hart voor de ondeugd te waerschuwen, en op rechtschapen braafheid te doen verlieven, gebruik gemaakt heeft van een middel, dat zeer geschikt is ter bewerking van eene tegengestelde uitkomst.
Dit laatste vordert eenige verklaring. Men onderstelt met recht, dat een Romanschrijver zich een gewichtig en nuttig doel voorstelt in het stuk, welk hij gaat vervaerdigen. Volgends zijne bestemming wil hij den lezer, vooral den jeugdigen lezer van beide de geslachten, waerlijk groote gevoelens en deugdzame neigingen inboezemen; hij wil, om de deugd schooner te doen uitkomen, dezelve schaduwen met de donkere verwen van openbare of voor eenen tijd vermomde schelmerij, de listige of geweldige aanslagen dezer laatste op eene lijdende onschuld in het licht stellen, en tevens toonen, hoe overgedreven deugd meestal in ondeugd verwandele. Ter

{==64==} {>>pagina-aanduiding<<}

bereiking van dit heerlijk doel schets bij Characters van verschillenden aart, doet die op eene belangrijke wijs contrasteeren, en maakt ons dus bekend met het menschlijk hart, en met alle die onderscheiden drijfveeren, die het zelve bewegen. Maar wanneer hij, in de uitvoering hiervan, den booswicht in een bevallig hulsel kleedt, hem, onder den schijn van deugd, eenen verleidenden rol doet spelen, Characters maalt, die in zulk eene volkomenheid nergens op aarde bestaan, en alle de driften aanblaast, die in den gloeienden jeugdigen boezem liggen te smeulen, wanneer hij het gif van eene geoutreerde aandoenlijkheid derwijze door onze ziel verspreidt, dat daaruit eene zedelijke ziekte ontsta, die ziel en ligchaam verzwakt, en, gelijk ik de voorbeelden hiervan gezien heb, ons geene deugd doet eerbiedigen, indien dezelve niet met het geleend sieraad van eenige zwakke tranen verzilverd zij; wanneer, hij meisjens en jongelingen eene hartverkrachtende traan afperst bij het lijk van eenen Werther; wanneer hij hen, die hij van zelfsmoord tracht afteschrikken, door alle de konstenarijen van welsprekendheid en dichtgeest overreedt, dat men ongelukkig genoeg worden kan, om het leven als zijnen grootsten vijand te beschouwen, en dat de zelfsmoord, in zekere omstandigheden, voor de deugd verkieslijk zij; wanneer hij de zenuwen van ons gevoel zodanig overspant, dat men daarop den toon der verleiding oogbliklijk stemmen kan; dan in de daad, voert hij zijn ontwerp uit op eene wijs, die niet alleen tegen deszelfs oogmerk strijdt, maar ook hem verandwoordlijk stelt voor alle de heilloze gevolgen zijner onderneming; hij bederft onschuldige harten, eer hij die tegen het bederf gewapend heeft, en werpt zich op als den grootsten verleider van het menschdom, doemwaerdiger dan Tartuffe, en Lovelace.

{==65==} {>>pagina-aanduiding<<}

Op zulk eenen voet echter zijn ver de meeste Romans van onzen tijd ingericht. - Kenners weten, onkundigen zullen misschien te laat ondervinden, dat ik waarheid spreek.
Zoo lang wij geene Romans hebben, gezuiverd van deze vlekken, moeten wij door kieschheid en voorzichtigheid vergoeden, het geen aan de besten zelve ontbreekt. Laat niemand dit soort van lectuur op eigen gezag beginnen, en zonder de leiding van eenen ervaren gids. De eerste Roman vormt doorgaands onzen smaak, en kan ons hart besmetten, zoo wel als wapenen tegen volgende aanvallen op deszelfs deugdsaamheid. Dat men altijd, in het lezen van Romans, meest op de Characters, en op het eenvouwig verhevene der deugd lette. Dat men nimmer, door op ideälen te verlieven, zijn zedelijk gevoel verdove, en een booswicht, of menschenhater worde. Dat men steeds de gedachte levendig houde, - ‘ik lees eenen Roman!’ - dus toegerust, zal men op zijne reis door eene Platonische waereld, veilig zijn, en belangrijke stoffen vinden ter bearbeiding voor de Characterkunde; dus gestemd, zal men van Richardson, van Sterne, van Marmontel, Mercier, D'Arnaud, en anderen, die meesters in hunnen kring zijn, veel, zeer veel leeren, nopends den mensch, het Character en deszelfs goede en kwade trekken. Ik ben met deze schrijvers, voor zoo veel het Romanesque betreft, zonder ingenomen, schoon ik niet op mij nemen wil, de uitvoerigheid des eenen, des anderen losheid, of de Godsdienstige begrippen van de laatsten te verdedigen. Voor het overige kan men het oordeel onzer sçavante Juffrouw Bakker over een aantal van de vermaardste Romans nazien in derzelver geestige narede, geplaatst achter het laatste deel van haren Willem Leevend, een boek, dat dezer vrouwe eenig recht gaf, om hare

{==66==} {>>pagina-aanduiding<<}

Theoretische gedachten daaromtrent aan het algemeen voortedragen.
Bij de reeds aangevoerde hulpmiddelen tot de Characterkundige studie, kan men nog eenige anderen voegen, die voor dezelve van een wezenlijk belang zijn. Hiertoe behoort het Toonneelspel. Nergens worden de Characters levendiger en sterker vertoond, dan op het toonneel. Men ziet daar de menschlijke neigingen en driften tot eene bruischende hoogte opvoeren, en tegen elkander werken in het treffendst contrast. Het is waer, dat de korte opeenstapeling van uitkomsten, en de hevigheid der Characters onafscheidlijke gebreken van het Tonneel zijn. Het is desgelijks waer, dat de meeste Toonneeldichters hunne personaadjen te veel doen spreken op eenmaal, en dat hunne uitkomsten dukwijls, door toevalligheid en gedrongenheid, het voordeel van waerschijnlijk te zijn, verliezen. Ondertusschen behouden goede tooneelstukken, vooral wanneer zij door kundige bedrijvers vertoond worden, derzelver veelvuldige nuttigheid in betrekking tot de kennis van menschen en Characters. Een verstandig beschouwer neemt de waerheden en lessen daarin voorkomende met zich, en laat de gebreken op het toonneel. Onder de Voorrechten van het schouwspel is ook dit, dat hetzelve ons gelegenheid geeft, om het menschlijk hart te zien werken in eene menigte van gevallen, zoo gewichtig, dat er dukwijls eene eeuw vereischt wordt om een derzelven voordtebrengen, en die men derhalven in het dag'lijksch leven nimmer zoude hebben ontmoet. Aristophanes, Plautus en Terentius zullen onder de ouden, S'Hakespear en Moliere onder de lateren altijd geëerbiedigde namen blijven. Onze tijd het heeft zulk eenen rijkdom van beroemde Toonneelschrijvers, dat men naauwlijks eene lijst daarvan zou konnen opgeven, zonder

{==67==} {>>pagina-aanduiding<<}

veelen, die men moest overslaan, onrecht te doen. -
De Gelaatkunde, die zoo veel verplichting heeft aan den vromen Lavater, is wel niet, konstmatig beschouwd, tot die volkomenheid gebracht, en dermaten algemeen beoefend geworden, dat men daarvan alle mooglijke diensten voor de Characterkunde verwachten mag; nogthands heeft zij tot deze laatste eene onmiddelijke betrekking, en er is eene mate van Phijsiognomisch vernuft in elk redelijk mensch, welke hem, als door een soort van konstdrift, vatbaär maakt voor Gelaatkundige waernemingen. Het aangezicht des menschen is de kleene schouwburg van zijnen geest, waarop alle de bewegingen en driften zijner ziele zich beurtlings vertonen, waarin zijne vaste Charactertrekken zichtbaar worden uitgedrukt, waarin men het kenmerk, het stempel van eeuwen, landen, plaatsen, geslachten, enz., lezen kan. De Characterkenner behoort derhalven altijd met het gelaat zorgvuldig te raadplegen, hij moet zoo wel geheel oog als oor zijn, en vooral mogen zijnen aandacht niet ontvluchten alle die kleene omwentelingen, die in ieder aangezicht, dag'lijks, ik zoude bijkans zeggen oogbliklijk, voorvallen, schoon zij van de menigte, die alles met een wild oog ziet, niet worden opgemerkt. Een blik, eene beweging der lippen, een plooi van de wangspieren, zegt dukwijls zeer veel waerheid, en spelt Chararacterkundige geheimen. Kortom, indien des menschen geest zichtbaar is, het is op zijn gelaat.
Nuttig is tevens voor den Characterkenner de wijsgeerige omgang met vrouwen. Men leert nergens meer den mensch kennen, dan in het vrouw'lijk gezelschap, want, naarmate de Sexe aandoenlijker is, kan zij zich, wat men ook van derzelver

{==68==} {>>pagina-aanduiding<<}

vernuft en schranderheid in de veinskonst zeggen moge, minder verbergen. (§) een ander voordeel, dat deze verkeering aanbrengt, is, dat dezelve ons veel meer gelegenheden opent tot ontdekking van het manlijk Character, dat zich eerder bij vrouwen, dan bij mannen zien laat, om redenen, die veellicht eener verdere nasporing waerdig zijn. - Ondertusschen zoude ik elk aanraden, dagboek te houden van zijne bevindingen, niet slechts omtrent zich zelven, maar tevens omtrent anderen, vooral omtrent vrouwen, die hem in de t'zamenleving herhaalde reizen ontmoeten. Veele kleene en echter belangrijke opmerkingen ontvallen anders het geheugen, terwijl de pen ons aanleiding geeft tot redeneering, en deze tot het uitvinden van waerheden, waaraan wij, in den woeligen omgang, niet eens gedacht hebben. Langs dezen weg verkrijgt men eindelijk op het papier, een zamenstel van denkbeelden omtrent verschillende personen, en brengt werkstoffen bij een, ter afbeelding van hun Character.
Niets echter opent ons zulk eene rijke Characterkundige bron, als de kennis en beproeving van ons zelven. Wij zijn menschen, en in zoo ver aan elkander gelijk. In veele punten raken wij ons allen aan. De menschlijke natuur heeft, behalven dat, eene vatbaarheid ten gewaerwording van het geen bij anderen omgaat, hoe zeer ook verschillende in geaartheid en Character; ieder mensch is het sensorium van een geheel menschdom, hij kan, met eene onbegrijplijke vaerdigheid, gevoelen, wat er rondom hem gebeurt, schoon hij zelve daarin niet deele. Het schijnt, dat er ten dezen aanzien een bijzon-
{==69==} {>>pagina-aanduiding<<}
der, nog niet genoeg opgemerkt, talent in onzen geest ligt, waar door dezelve in staat is, om zekere voorwerpen, zoo wel uit de geestlijke als uit de stoflijke waereld, te weegen. Wij raamen meetkonstig eenen steenworp, wij richten het ligchaam ongevoelig in dien stand, die de gemaklijkste is, om eenen last te torschen, en, op dezelve wijs plooit zich ons denkbeeld naar de innerlijke gesteltheid van ons omringende wezens. Bij zulke bijzonderheden redeneert de ziel uit, zij ontwaart eukel, en gevoelt, het geen voor haar onzienlijk is, als of alles door fijne sympathetische draden aan haar verbonden was, gelijk het webbe aan de spin. De Psycométre van Bonnet is derhalven niet meer een ideäal, zij is een wezenlijk iets, en iedere ziel is eene Psycométre. Maar zelden grijpen wij mis, wanneer ons inwendig deel ons, zonder redekaveling, zegt, dicteert, wat wij van de gemoedsgesteltheid en gevoelens van anderen te denken hebben. Gelijk het ligchaam, zoo heeft ook de ziel een vermogen, om menigvuldige gedaantens aan te nemen, die haar niet natuurlijk eigen zijn, maar welke zij van elders ontleent. Het schijnt, dat zij in de daad voor een oogblik zich daarin plooit, en dus met veel gemak van zich zelven tot anderen besluit.
Dit geschiedt te gemaklijker, naar mate de ziel meermalen van dezelve voorwerpen wordt aangedaan, om dat zij als dan telkens iets behoudt van den voorgaanden indruk, en dezelve levendiger gevoelt bij iedere herhaling. - Uit deze herhaalde gemeenschap van moeilijke gewaerwordingen ontstaat eindelijk zelfs eene zekere bijblijvende gelijkvormigheid, die genoeg kenbaar is in lieden, naauw en duurzaam aan elkander verbonden.
Doe altijd uw voordeel met eene konstdrift der menschlijke natuur, die zulk een getrouwe gids is

{==70==} {>>pagina-aanduiding<<}

voor den zelfsbetrachter. Ga nog meer met u zelven om dan met anderen. Houd dukwijls de rekening over uw hart en uwe daden. Bestudeer de hoofdtrekken van uw eigen Character met des te meer gezetheid en onpartijdigheid, naarmate de zelfskennis moeilijker, en de vleiende fluistering der eigenliefde bedrieglijker is. (§) Let met den meest mooglijken aandacht op alle de vlagen en luimen van uwen geest; en houd ruggespraak met u zelven, zoo dra gij in anderen iets bedenklijks gewaer wordt. Daar is eene inwendige Godsprank, die u daaromtrent bericht geven, althands het waerschijnlijkste op uwe vraagen andwoorden zal. Gij moet bij u zelven trachten te gevoelen, wat een ander gevoelt. Gij moet altijd van plaats wisselen met den genen, dien gij Characterizeert, en u uooit verbeelden, dat zijne innerlijke gesteltheid, het zij ten goede of ten kwade, zoo ver af is van de uwe, daar alle menschen, in denzelven stand geplaatst, na genoeg hetzelve denken, ontwaeren en doen zouden. Wij konnen bijkans alle Characterkundige duisterheden ophelderen, wanneer wij slechts de proef nemen op ons zelven, en eerlijkheids genoeg hebben, om een inwendig getuigenis daar over te laten vonnissen.
Wij nemen thands de woorden zelfskennis, en zelfsbeproeving niet in eenen Zedekundigen zin. Een ieder ziet het verschil, dat er is tusschen 's menschen zedelijke gemoedsgesteltheid en zijn natuurlijk Character. Dit laatste alleen is hier het voorwerp van onderzoek. Ondertusschen begrip ik, dat er tusschen beiden een naauw verband plaats heeft, en dat uit de gesteltheid van iemands Character grootendeels de zedelijke waerde zijner gevoelens en daden moet wor-
{==71==} {>>pagina-aanduiding<<}
den aangemerkt. Deugd en ondeugd zijn onveranderlijk dezelve, in welke wezens zij ook vallen mogen, doch de mate daarvan verschilt in evenredigheid met het Character, waar uit zij voordvloeien. Dezelve daad is bij den eenen mensch veel minder braaf of slecht, dan bij den anderen. Ik moet derhalven eerst mij zelven Characterkundig beproeven, om dit vervolgends te kunnen doen naar de geheiligde wetten van Godsdienst en Zedekunde.
Salomon, Socrates, Montaigne en Lavater zouden, indien zij minder zelfskenners geweest waren, niet zulk eene schitterende hoogte bereikt hebben in de kennis van menschen en Characters. Zij bestudeerden die in zich zelven, en werden daar door waerlijk groot.
Om zich zelven te beproeven moet men in den uitersten graad omzichtig, en belangeloos zijn ten aanzien van de uitkomst. Met ter zijde stelling van alle gunstige vooroordelen, behoort de zelfskenner zich zoo te onderzoeken, als of hij geheel en al vreemdeling ware in zijnen eigen bloezem. Hij moet, in zekeren zin, volmaakt ouverschillig zijn, hoedanig hij zich bij eene naauwkeurige beproeving vinden zal. Geen ideaal, waaraan hij zich wil gelijk stellen, maar de opgave van zijne geest moet zijn oordeel richten, en de trekken van zijn Character moeten hem, van tijd tot tijd, als bij verassing in de hand komen. Noch kwade noch goede hoedanigheden mag hij verdonkeren, zoo min als een ander dit doen zou, indien die hem beoordelen moest. Hij behoort te letten op alle de neigingen en daden waaraan zijn geest deel heeft, en derzelver Charactermatig beginsel optespooren. Dit moet hij herhaalde reizen, dag'lijks doen, en uit eene menigte van bevindingen eindelijk den vasten trek zijnes Characters ontdekken. Menigmaal zal hij daartoe eenen geruimen tijd nodig hebben, en dan nog na-
{==72==} {>>pagina-aanduiding<<}
derhand misgrepen zien in het fijue, in het puntige zijner bepaling, waarop hij voorheen niet gelet hadt. Een Charactertrek, die men zich hadt toegeschreven op grond van verscheiden bijzonderheden, welke daar uit natuurlijk scheenen te vloeien, wordt niet zelden op eenmaal uitgewischt, en in deszelfs plaats verschijnt ons het waer Character met de grootste helderheid. Zoo zeer vordert de zelfskennis eene aanhoudende en getrouwe waerneming. (§) Er zijn jaren nodig, om met eenige beslissende zekerheid zich zelven te konnen Characterizeeren. Na dat ik mij daartoe van tijd tot tijd eenige moeite gegeven heb, moet ik erkennen, dat mijne vorderingen in deze Studie niet in rekening komen tegen de jaren en pogingen daartoe besteed. Nog in veele opzichten vreemdeling van mij zelven, zie ik t'elkens mijne vertrouwdste stellingen ten aanzien van mijn eigen Character door eene volgende bevinding logenstraffen. Het geen ik daarvan zeker weet, ben ik voor een groot gedeelte aan het geval verschuldigd; dit geval bracht mij meer dan eens eene hoedanigheid van mijnen geest op eenmaal onder het oog, welke mijne herhaalde onderzoekingen en langdurige zelfsbeproevingen volkomen ontsnapt was. Andere bijzonderheden van mijn Character heb ik meer door mijne vrienden, dan door mij zelven leeren kennen; zij toonden ze mij aan, en ik vond bij nader onderzoek, dat zij gelijk hadden, van dezelve op mijne rekening te stellen. - Ondertusschen leerde ik, door deze ontdekking, hen op mijne beurt kennen. Op die wijs kan de een des anderen spiegel zijn in de Characterkunde.

{==73==} {>>pagina-aanduiding<<}

De weinige aanmerkingen omtrent de Characterkunde, en het geen Natuur en Konst aan de hand geven tot derzelver volmaking, dus ver ten berde gebracht, zijn zoo veele bewijzen van den ruimen omvang dezer Studie, en vorderen tot dezelve eenen man, die gezond verstand en ongemeene talenten, met langdurige oefening gelukkig vereenigt. Het is van daar, dat Socrates, gelijk hem Plato doet zeggen, in den genen, die Characters beoordelen zal, drie dingen vereischte; kennis, welmeenendheid of eene goede gezintheid, en moed. Deze eisch is billijk, want, indien iemand arm van denkbeelden en kundigheden, geen menschenvriend, (§) noch sterk van geest is, zal hij der menschen waer Character of niet konnen, of niet willen, of niet durven onderzoeken, daar deze drie hoedanigheden moeten t'zamenlopen, om hem te leiden op het spoor der waerheid, even zeer onveilig door donkere geheimnissen, valschen schijn, en aanhoudende moeilijkheden, die zich in het zelve opdoen. - Kortom de Characterkunde is een soort van algemeene Wetenschap, en de waere taak van eenen Polyhistor.



{==74==} {>>pagina-aanduiding<<}

Waer of waerschijnlijk.

Ik breng onder dit opschrift eene menigte van mensch- en Characterkundige gedachten te zamen, die, wegens derzelver afgebrokenheid en verschillenden aart, niet dan gedrongen in eene vroegere verhandeling konden worden ingelascht, en waarvan echter, de eene minder de andere meer, den aandacht des lezers schijnt te verdienen, eer ik met hem voordga ter ontwikkeling van bijzondere Characters. Zij verschijnen hier naast elkander als een soort van Characterkundig mengelwerk, dat waerheden of ten minste waerschijnlijkheden in zich behelst, die invloed hebben op het Characterkundig oordeel, en hetzelve bestieren konnen. Zonder eigenlijk volgends de regelen eener redenkundige orde verbonden te zijn, maken zij een zeker ligchaam uit, gesticht door redeneering, gevoel en bevinding, doch het geen elk op zijne wijs verbeteren en vergrooten kan. Indien ik deze aanmerkingen meestal op eene stelligen en vertrouwelijken toon voordrage, geschiedt zulks niet om mij bij de waereld op eenen reeks van gewaagde machtspreuken te verheffen, daar ik hiertoe mijner eigen tederheid in dit vak van Studie te zeer bewust ben; maar alleen kortheidshalve, ter vermeiding van den herhaalden omzwaai van een misschien,

{==75==} {>>pagina-aanduiding<<}

mij dunkt, waerschijnlijk enz., die voor schrijver en lezer beiden niet dan verveelend kan zijn. Ik geef, het geen ik gedacht, of van anderen geleerd heb, en ik wensch te gelijk altijd, dat een ander nog gelukkiger denke. Het eerste is in zijn, het laatste in mijn voordeel. -
Het geen Cicero ergens zegt, behoorde een eerste maxime der Characterkundigen te zijn, nihil esse tam populare, quam bonitatem, dat niets bij het menschdom gemeenzaamer en heerschender is, dan goedheid, meêwarigheid, het geen de Engelschen nog juister good nature noemen. De leer van der menschen zedelijk bederf, waaraan ik voor mij zelven op de redelijkste en beproefdste gronden geloof geve, de dagelijksche inbreuken van verborgene en openbare Godloosheid, de misstappen van den braven deugdzamen menschenvriend bewijzen niets meer tegen deze stelling, dan de nacht bewijst tegen het aanwezen der zon. Goed te zijn, en zedelijk volmaakt te zijn, is niet dezelve zaak. Daar zijn duizend beletsels voorhanden, die eene oorspronglijk en Characterkundig goede neiging van den geest konnen overdwarssen, en in derzelver werkingen met de daad verhinderen. Men moet ook niet ontkennen, dat er monsters bestaan, zoo ontaart, dat zij alle gevoelens van menschlijkheid hebben uitgeschud, en enkel schijnen te leven, om te haten en zich te doen haten. Ondertusschen ligt er op den bodem van het menschlijk hart, zoo wel als in de schatkist van zijn verstand, eene ruine van oude grootheid, welke het menschdom door alle eeuwen en in alle landen bijblijft, eene overhelling tot zachtmoedigheid en goedaartigheid. Zij, die de waereld met een wijsgeerig oog doorkruist en beschouwd hebben, hebben eenen overvloed van bewijzen aangevoerd, waaruit blijkt, dat zoo wel de wildste volkplantingen als de beschaafdste natiën,

{==76==} {>>pagina-aanduiding<<}

hun aandeel hebben in deze eigenschap, en zelfs dat zommige derzelven de Europeänen daarin overtreffen (§). Zelfs de ondeugd geeft getuigenis aan de waerheid onzer stelling; de schaamteloze booswicht heeft niet zelden gebloosd voor den weemoedigen blik der lijdende onschuld, en den moordpriem uit de hand geworpen op het oogblik, dat hij gevoelde mensch te zijn. Ik heb lieden van een buitensporig gedrag tranen van medelijden zien storten, terwijl het oog eenes deugdzamen bij de beschouwing van het zelve ongeval niet eens bevochtigd werdt, en ik ben voor mij zelven verzekerd, dat de verleiding meer goede dan slechte harten als haren prooi heest weggesleept. De meeste ondeugden worden oorspronglijk geboren uit een gewaagd vertrouwen, dat men geen kwaad doet, dat elk even goed is als wij. Vervoerd eer men het tegendeel ontdekt heeft, tracht men den eenen misslag door den anderen te bemantelen, en ijlt dus ongevoelig voord tot een uiterste van boosheid, door drift, verlies van eer, nood en wanhoop ten top gevoerd.
Zouden er wel veele menschen bestaan, die, schoon uit de maatschappei verbannen, van moord en roof levende, niet nu en dan de menschlijkheid in zich voelden opwellen, en wier hart hun geene zachtmoedige liefderijke neigingen inboezemde? - zouden Characters, waarvan de valschheid bewezen is, niet hunne oprechte, hunne tedere luimen hebben? - zou de goedaartigheid nimmer haren zetel hebben in het vuil bordeel, in den gestrengen kerker, op de bloedige galeien? - op alle deze vragen laat ik Cicero andwoorden.

{==77==} {>>pagina-aanduiding<<}

Zoo veel is zeker, dat wij, in het beoordelen van menschlijke Characters, den aanleg tot goedheid en meêwarigheid nimmer uit het oog verliezen moeten, daar wij anders gevaar lopen van die zelve met menschenhaat te verwisselen, en onzen broeder zekerlijk onrecht aandoen, wanneer wij den oorsprong zijner gebreken zoeken, ten eenemaal afgezonderd van eene hem min of meer eigene goedhartigheid, die zijnen boezem daarvoor, zoo wel als voor betere indrukken, opende. - Het is deze goedhartigheid, die men, als een verzachtend en pijnstillend middel, in zekere dofis, behoort te mengen met zulke daden der menschen, die op zich zelven beschouwd, als eene scherpe en bijtende stof onze zenuwen te sterk zouden aandoen, en het gif der menschenhaat in onze ziel uitstorten. Men moet zoo wel eenige goedheid toewijzen aan den moordenaar van Barneveld, en der de Witten, als aan den edelen vrijvechter van America.
De milddadigheid en behulpzaamheid zijn eigenschappen, die men vrij algemeen aantreft in eenen kring vanl ieden, verslaafd aan eene liederlijke en losbandige levenswijs. Bijkans nimmer zal de losbol zich zoo ver hebben vergeten, dat hij geheel oneerbiedig het oor afwende van de hartelijke taal, door een erkend braaf man ter zijner bestraffing gevoerd; men zal hem voor een oogblik zijne woestheid zien afleggen, gelijk de dieren voor het speeltuig van Orpheus. Wanneer een overgegeven zinnelijk mensch tot inkeer komt, zal zijn berouw doorgaands in de hevigste aandoeningen en tranen uitbarsten, en hem brengen tot plechtige en oprechte betuigingen van beterschap; dit alles is onverklaarbaar, ten zij men aanneme, dat losbandige, aan hunne driften verslaafde menschen veelal in hunne aanleg goedaartig zijn niet alleen, maar ook veel vatbaarheid ten goede gehad

{==78==} {>>pagina-aanduiding<<}

hebben, want, naarmate iemand aandoenlijker en teêrgevoeliger is van hart, naar die mate is hij aan den eenen kant lichter bedorven, en aan de andere zijde gereeder ingenomen door verhevene gevoelens. Waerlijk, Mijne Heeren! neemt de proef op u zelven, en gij zult bevinden, dat de heblijkheid tot het geen wij als menschen goed en kwaad noemen, niet zoo merklijk in oorsprong verschille, als men doorgaands meent. Het is zekerlijk minder door ons toedoen, dan door een weldadig opperbestuur en den gelukkigen loop onzer omstandigheden, dat wij geene Cartouches zijn. Ieden mensch is geschapen met eene zekere mate van ontvangbaarheid voor zinnelijke en zedelijke indrukken; hien mede treedt hij de Waereldt in, en het is duitwijls ééne enkele beuzeling, die over zijn geheel zedelijk Character beslist, en zich van derzelve meester maakt voor altijd, met geen ander recht dan van praeventie, om dat zij de eerste aandoening, 't zij ten goede, 't zij ten kwade, op hem doet hechten. Men ziet hier uit het gantsche voorrecht eener goede opvoeding en van brave voorbeelden, en met ziet er tevens uit, hoe zachtmoedig men te oordelen hebbe over menschen van een lichtzinnig gedrag, daar zij, met minder mêewarigheid, minder verleidbaar zouden geweest zijn, en, wegens hunne groote mate van aandoenlijkheid, onder voorwaarde eener zedelijke verbetering, den uitmuntendsten aanleg hadden, veellicht nog hebben, tot deugd. -
Ik heb reeds een en andermaal van valsche Characters gesproken, en ik wenschte, dat het niet nodig ware een eenig woord verder daar van te zeggen. Zij bestaan, en dit moet ons belang doen hebben bij derzelver kennis, meer dan bij die van andere menschlijke Characters, om dat zij de bedrieglijkste en gevaarlijkste zijn. Men kan van de valschheid beter bepalen, hoe zij zich gedrage, dan welke hare eigen na-
{==79==} {>>pagina-aanduiding<<}
tuur zij. Vooreerst is dit zeker, dat valsche menschen dit niet altijd zijn. Op het oogblik, dat de valschaart mij, tusschen ons beiden, zonder invloed van eenig eigenbelang, met betraande wangen, de hand drukt, raad geeft, het goede toewenscht, op dat oogblik geloof ik, dat hij mij meent. Ik zal verder gaan, en heweeren, dat hij het volgend uur, bij eene soortgelijke ontmoeting, eenen anderen persoon even oprecht behandele als mij, ja dat hij nimmer ophoude, volgends zijn hart te spreken en te handelen; dan, zoo dra twee of meer voorwerpen, waarmede hij te doen heeft, in contrast komen, het tegenwoordige met het verledene strijdt, en zijn eigenbelang tusschen beiden treedt, in dat geval wordt hij, juist daarom wijl hij steeds met ieder waerlijk vereenigd wilde zijn, valsch, hij miskent voorgaande gevoelens en betuigingen, hij wringt zich in tegenstrijdige bochten, en doet, hoewel niet zonder eenig leedwezen, de eerlijkheid, der goede trouw geweld aan, om dat hij zijn stelsel, dat van alle mans vriend te zijn, niet anders dan op die wijs kan volhouden. - De hoofdbron derhalven van alle valschheid schijnt geene kwaadaartigheid te zijn, maar eene te vergaande zucht om het met elk te houden, dien het oogblik ons doet voorkomen, gepaard met zwakheid van geest, en overwicht van eigenbaat. Inmiddels erken ik, dat deze ondeugd bij zommige menschen aangroeien kan tot eene bittere maar verborgene vijandschap, tot eenen listige en kwaadaartigen toeleg op ons verderf, maar ik geloof, dat deze lieden, wegens derzelver zeldzaamheid, minder te duchten zijn, dan zij, bij wien de valschheid die uitstekende hoogte niet bereikt heeft. De laatsten zijn vrij algemeen, en misdoen duizendmaal, ongestraft, behoudens het gezag van eerlijke lieden, en zijn wij

{==80==} {>>pagina-aanduiding<<}

allen niet wel eens, in zekere mate, op onzen tijd valsch? (§) -
Of iemand, zonder blozing, met een vuur van driften, zoude konnen uitvaren tegen een gebrek, dat hem zelve eigen is? - kan in bedenking komen. Behoudens de oprechtheid en een goed geweten kan hij dit zekerlijk niet, veellicht zou er ook voor den Characterkundigen in toon en houding leesbaars genoeg zijn, zo hij het waagde, met verkrachting van beiden, zijne eigene fouten in anderen te berispen. Dat dit echter geschiede, en zelfs van lieden, die het door hun veroordeeld gebrek niet miskennen konnen, is buiten tegenspraak. De Phariseeuwsche Joden laakten onzen Zaligmaker wegens misdrijven, die de zijnen niet waren, maar die hij hun in 't aangezicht verweet, en zij deden dit met stoutheid en drift. Ik heb menschen, die dag'lijks door hunne dronkenschap ten schouwspel waren van de geheele waereld, hevig hooren afgaan op de onmatigheid van zulken, wien de vreugde, tegen hunnen gewonen leefregel aan, te ruime teugen hadt doen inzwelgen. Daar is zelfs een zekere mate van hevigheid in het laken der misdrijven, die bij mij opmerking baart, en mij voor het minst doet geloven dat de man, die ze vertoont, vatbaar is voor dezelve daden, en dat hij meer wapenen dan een ander nodig heeft, om de verdenking die naangaande van zich afteweeren. Uit veele waernemingen heb ik voor mij zelven dezen regel afgeleid. ‘Hoe onschuldiger hart, hoe zachtmoediger beoordelaar van 's menschen gebreken.’ - En met welk eene verrukking denk ik dan aan eenen Jesus! - aan het Heilig Opperwezen! .... -
Zoo lang iemand, op de gewaerwording van iets onbetaamlijks, blozen kan, is hij vatbaar voor deugdzaa-
{==81==} {>>pagina-aanduiding<<}
zame gevoelens en daden, of kan hij alhans verbeterd worden. - De zedigheid is die gave, welke de schepper op ons gelaat, als een uitmuntend sieraad, heeft ten toon gespreid, ten einde wij derzelver waerde in elkander kennen en beminnen zouden. Het is niet waerschijnlijk, dat iemand, die zich zijner misdaden voor de waereld niet meer schaamt, daarvan zal wederhouden worden door eenig ander middel, dat minder zintuiglijk is, en waarvan het gebruik aan hem zelve staat. -
Zedige menschen blozen ook, wanneer zij in het geval zijn van zelve te moeten of anderen te hooren spreken tot hunnen lof. Hunne schaamte wordt alsdan opgewekt door een inwendig gevoel van zwakheid en gebrek, van het overgedrevene eener loftuiting, die anderen minder dan hen zelven daaraan doet denden, en die, al hadden zij daarop een volkomen recht, een soort van misdaad wordt in hunnen mond. De waanwijze zelfszoeker spreekt gestadig van zichzelven, en hij doet dit met genoegen, schoon hij ieder oogblik zijnen weêrzin van eigen roem betuige; doch hij bloost niet, om dat hij met de daad gelooft, dat hij verdiensten bezit, en zelfs, wanneer hij zich veracht, bedelt hij om eene lofspraak, die hij zich zich zelven niet durft te geven. -
Eene dukwijls herhaalde en sterk bevestigde betuiging is maar zelden geheel oprecht; zij kenschets althands eene zekere inwendige en met voordacht verborgene overtuiging, dat het moeilijk zal zijn, anderen daaraan geloof te doen geven, of aan hun goed vertrouwen te voldoen. Ik heb het menigmaal waergenomen, dat de oprechtheid zedig, en in zekeren zin beschaamd is. Zij stamelt slechts weinige woorden, met eene bijkans kinderlijke onnozelheid, uit vrees van te veel te zeggen. Er is eene eenvouwigheid in houding en taal, die, schoon voor zom-
{==82==} {>>pagina-aanduiding<<}
mige lieden bespotlijk, het doorgaand bewijs van waerheid met zich brengt. Simplex sigillum veri. Van daar, dat de waere vriendschap en zuivere liefde zich al zuchtende, al blozende, met weinige woorden, openbaart, en meer moeds heeft om zich in daden, dan in betuigingen uit te laten. Wanneer een vriend, een minnaar u met ongestuime bewegingen zweert, dat hij u, als zijn leven bemint, wanneer hij zijne gevoelens voor u bevestigt met duizend rhodomontades en Cervantische luchtsprongen, wanneer hij hemel en aarde wil dienstbaar maken aan uwe verbindtenis, geloof hem dan niet. Zijne tong moge teder en verliefd zijn, maar zijn hart is koud als de dood; dit weet hij zelve, en om het gebrekkige hiervan te vergoeden, maakt hij de vertoning naar buiten te treffender, niet ongelijk aan eenen armoedigen winkelier, die alle zijnen glasramen met kostbaarheden behangt, op dat men de ledigheid, die van binnen heerscht, niet ontdekken zou. - Hoe ondieper water, zegt de zeeman, hoe meer branding der golf. - Het spreekwoord, dat de Italianen bezigen van een horloge, is op de waere vriendschap en liefde toepaslijk:
Cheto fuor, commento dentro.
van buiten stil, van binnen in beweging. -
Hieruit wordt van zelve eene andere aanmerking geboren; dat naamlijk een Character doorgaands minder vastheid heeft, naar mate het heviger, opbruischender is. Men vindt menschen, die op één oogblik uit den bedaardsten luim overgaan tot eene gemoedsgesteltheid, welke alle hunne driften loslaat, alle hunne aandoeningen doet gisten. Zij zullen, op éénen dag, smoorlijk verliefd zijn van eene vrouw, die zij nimmer zagen, tot het buitensporige toe ingeno-
{==83==} {>>pagina-aanduiding<<}
men met eenen nieuwen vriend, en woedend kwaad op iemand, die hen, hunnes inziens, beledigd heeft; maar, ontmoet hen den volgenden dag, en al dit enthousiasme zal uitgedoofd zijn, zoo dat zij 'er zelfs niet meer van spreken. Lieden van zulk eene geaartheid zijn zeer onbestendig, om dat zij de waere natuur overdrijven. De menschlijke ziel is niet geschapen voor hevige en bijblijvende aandoeningen, zij kan daardoor voor een oogblik geschokt worden, gelijk de zee door eenen geweldigen storm; maar het is even gevaarlijk, zich in zulk een tijdstip op de eene, als op de andere te verlaten, en de effenbare loop van onze inwendige gemoedsbewegingen is de bestendigste. Ik ken iemand van zeer nabij, die door het minst ongenoegen tot volslagen wanhoop vervoerd wordt, en alsdan in staat is, de redenlooste besluiten te nemen, maar eene flaauwe vonk van troost verschijnt hem, en hij wordt even buitensporig in zijne hoop, als hij het in zijne wanhoop was. Ik ken eene dame, welke door een gemeen ongeluk derwijze wordt aangedaan, dat alle hare zenuwen trillen, en hare tranen met de grootste luidruchtigheid uitbarsten. Zij is, op dien tijd, het afbeeldsel van de droefheid, zij is ontroostbaar; ondertusschen worden hare ziels en ligchaamskrachten weldra uitgeput, gedwongen zich te bedaren, vervalt zij in eene zachte kwijning, en weinig tijds daarna, neemt zij weder deel aan de vermaken die haar omringen met een volstrekt dartel gelach. Het een en ander beschouw ik als eene ziekte des Characters, als eene wezenlijke fout; deze menschen zijn daar door veel minder vatbaar voor bestendige goede indrukken, gevoelens en verbindtenissen: zij zijn de slaven hunner lichtzinnigheid. -
Men treft, in de menschelijke maatschappei, noch Engelen noch Duivelen aan, maar wezens wier Character

{==84==} {>>pagina-aanduiding<<}

bestendig eene goede en kwade zijde te gelijk heeft. (§) Zoo zeldsaam het voorbeeld is van zulken, die volstrekt ontbloot zijn van alle goede hoedanigheden, zoo min zal men die allen, zonder eenige inmenging van iets verkeerds, in éénen persoon vereenigd vinden. Ieder goede trek van het Character wordt doorgaands opgewogen door een gebrek, dat daaraan min of meer vermaagschapt is. (†) Rechtvaerdigheid en strengheid, voorzichtigheid en wrekheid, goedhartigheid en zwakheid van geest, oprechtheid en onbedachtzaamheid zijn veelal gezellinnen, die te zamen invloed maken op der menschen gevoelens en daden, en daarin eene overgedrevene deugdzaamheid doen doorstralen. Op dezelve wijs is het met andere op zich zelven beminlijke Charactertrekken gelegen. Wij konnen de reden hiervan in ons zelven gemaklijk ontdekken; zij is deze, dat de mensch het vermogen mist, om in de oeffening van waere deugd die midden maat te houden, welke alleen zijne gevoelens en daden goed maakt; altijd slaat hij tot uitersten over, zoo wel aan de eene als aan de andere zijde. Ondertusschen is overgedreven deugd geene waere deugd. Salomon bezefte dit, toen hij zijnen medesterveling deze les gaf: zijt niet al te rechtvaerdig! -
Van oude tijden af hebben vooral de Dichters en Romanschrijvers zeer geroemd op de zuiverheid en braafheid der Characters, die men, in den herder-
{==85==} {>>pagina-aanduiding<<}
lijken kring, en op het land ontmoet. Het kan zijn, dat vroeger eeuwen hieromtrent een voorrecht gehad hebben boven de onze; doch, wanneer wij onpartijdig de ondervinding raadplegen, zullen wij bevinden, dat de zaak hedendags anders gelegen is, en dat zoo wel de boeren- als de burger- en adelstand zijne goede en slechte Characters oplevert, ja, dat de gebreken, en de vonnissen waarmede men die bewimpelt, overal vrij gelijkvormig aan elkander zijn. Ik sta wel toe, dat het afgezonderd landleven zeer geschikt is, om de edele eenvouwigheid en onschuld langer te bewaren, dat veele ondeugden, binnen de Steden bepaald, den landman onbekend blijven, of ten minste hem niet besmetten dan door gemeenschap met de Stedelingen; maar, behalven dat dit meer toepaslijk is op voorgaande dan op onze tijden, op groote rijken, daar de hoofdsteden weinig en zeer afgelegen zijn, dan op onze kleene dichtbebouwde Republiek, behalven dit, zeg ik, kan daaruit bij wettigen gevolge niet worden opgemaakt, dat de land-Characters over het geheel beter en zuiverer dan de Stads-characters zouden zijn. De mensch, waar hij ook geboren worde en leve, blijft een mensch. Hij is zich in zijne natuur en geaartheid zeer gelijk, en indien de plaats, de levensstand enz. iets toebrengen ter bepaling van zijn Character, het is alleen ten aanzien van zommige trekken, die onder derzelver bereik vallen, en het verschil heerscht meer in de ontwikkeling der Charactertrekken, dan in derzelver aart en natuur. Een boer is zoo wel gierig, wellustig, trotsch, heerschzuchtig - zoo wel aandoenlijk, edelmoedig, menschlievend - zoo wel valsch en listig of oprecht, als de Stedeling; maar hij is dit weder op eene andere wijs, in eenen verschillenden smaak, en hij doet deze heblijkheden van zijn Character anders werken,

{==86==} {>>pagina-aanduiding<<}

dan de laatste. Ik heb gelegenheid gehad dit van nabij te zien, te ondervinden, en ik heb tevens waergenomen, dat, indien het land zommige eigene verdiensten aan het Character geest, het ook wederom bij tegenstelling de leermeesteres is van zodanige ondeugden, als in de Steden minder heerschend zijn. - Onbescheidenheid, ongevoeligheid, en een laag soort van baatzucht zijn buiten kijf den boer bij uitstek eigen. Doch ik zal gelegenheid hebben, als ik van de plaatslijke Characters handel, hier over meer te zeggen. -
Daar is, en in de Phijsionognomiën, en in de Characters der menschen, veel dierenzweem. Ik wil zeggen, men treft bij verscheiden menschen Charactermatige hoedanigheden aan, die een zeker gedierte enkel door konstdrift (instinct) schijnt te bezit ten. De valschheid van een kat, de getrouwheid van eenen hond, de grootmoedigheid van een paerd, de zachtmoedigheid van een schaap enz. zijn in zommige lieden wezenlijke Charactertrekken, gegrond in hunne natuur en geestgesteldheid. Zelfs kan een lange en gemeenzame omgang met eenig dier deze gelijkheid van Character en instinct merklijk ontwikkelen en versterken. Over het algemeen grondt zich de neiging van een mensch tot een dier, en van een dier tot den mensch, op de gewaerwording van zulk eene overeenkomst, en hieruit is voor den Characterkundigen meer te leeren, dan men gewoonlijk denkt, en geloven zou, zonder daadlijk proeven er van genomen te hebben. -
Ongelijkvormigheid aan zich zelven is nimmer het bewijs van een goed Character, in welke bijzonderheden dezelve ook doorstralen moge. Verschillende gelaatstrekken, houdingen, manieren, stemtonen, wijzen van gaan, gevoelens over zaken en personen, keuzen en ondernemingen, vooral, wanneer daarin

{==87==} {>>pagina-aanduiding<<}

dagelijks verandering plaats heeft, zijn zoo veele bewijzen van eenen zwakken geest en van lichtzinnig hart, dat met zich zelven en met anderen niet recht voldaan is; zulke Characters konnen alles worden, men kan daarop nimmer vasten staat maken. Zelfs heb ik de ongelijkvormigheid in de hand van schrijven, gelijk men zegt, doorgaands aangetroffen bij lieden van weinig gezond verstand, van weinig soliditeit, en die grillig waren in alle hunne daden. Hoe meer evenredigheid in alles, hoe meer vastheid van Character. -
Een net mensch, die op eenen zekeren afgemeten toon spreekt, schrijft, gaat en handelt, zelfs tot in de geringste kleinigheden toe, is gewoonlijk iemand van een net en juist oordeel, van eene preciese geaartheid. Hierop zijn uitzonderingen, doch meermalen zal men mijne aanmerking, bij een naauwkeurig onderzoek gegrond vinden. Een haveloos mensch zal dukwijls ongeregeld en slordig zijn in zijne inwendige denkbeelden en gevoelens. -
Het is nimmer een kenmerk van iets goeds, wanneer iemand u niet vrijmoedig of lang aan een rechtlijnig durft aanzien, maar t'elkens de blikken nederslaat, vooral wanneer hij spreekt, of bemerkt, dat gij op hem staaroogt. Dit verschijnsel betekent doorgaands listige oogmerken, onoprechtheid, en verborgen ondeugd. Het is eene kwalijk geplaatste blooheid, die vreest, dat een vermomd kwaad in het oog leesbaar zij, en die, door het neêr te luiken, zich zelven verraadt. (§) Dat de vrouwen, op eene zekere hoogte van jaren, de zedigheid vertonen door een half verborgen oog, is eigenaartig, en maakt haar te bevalliger, maar eenen man, die zich zijner weldenkendheid bewust is, voegt dit niet. De oprecht-
{==88==} {>>pagina-aanduiding<<}
heid en onschud durft het geheel gelaat vrijmoedig openen, haar oog ontmoet u met blijdschap, en zonder eenigen achterdocht. Het is de tolk harer edele gevoelens, en versterkt, door zich op u te vestigen, uw geloof aan hare betuigingen. Het verspreidt een licht over haar Character, gelijk de zon over Gods heerlijke Schepping. Zoo kenbaar, zoo onlogenbaar staat 's menschen inwendige beeldernis, ter beschouwing van ieder zijnet natuurgenoten, op de verhevene vlakte zijnes aangezichts getekend! -
Bij zommige lieden is het eene zekere gewoonte, een bepaald persoon sterk aan te zien zij doen dit werktuiglijk, en zonder het te weten, doch meestal, heeft het tegendeel plaats, en dan mag men veilig onderstellen, dat de geen, wiens oog op ons gevestigd staat, vooral wanneer hij dat terug trekt, zoo dra wij naar hem zien, iets in ons bespeurt, of wel van ons denkt, dat hem of zeer mishaagt, of zeer bevreemdt, of zeer bevalt. Er zijn anderen, die het voorwerp geheel niet konnen aanzien, waartegen zij iets hebben. Het een en ander ontdekt men met weinig moeite. -
Wanneer gij iemand ontmoet, die u op gesprekken brengt, waartoe hij moeite heeft te komen, die u eene vraag doet, als gij die niet voldoende hebt beantwoord, stilzwijgt voor eenige oogblikken, en daarop eene andere vraag van denzelven aart laat volgen; die u bij aan houdendheid van ter zijde beloert, en zoo lang hij met u in gesprek is, u eenige verplichtende vriendlijkheden bewijst; denk dan, dat gij verkeert in het gezelschap van iemand, wiens toeleg is u uitterhooren, en dien gij te loor stellen moet door weinig te spreken of veel te vragen. Lieden van dit slag zijn meestal delateurs bij anderen, en in de t' zamenleving zeer gevaarlijk. -

{==89==} {>>pagina-aanduiding<<}

Gelijk veel spreken niet zelden een kenmerk is van eenen lossen, onbezorgden, vrolijken geest, zoo treft men de stilzwijgendheid gewoonlijk aan bij menschen, die achterhoudend, zwaarmoedig zijn, of met een heimlijk verdriet worstelen. Wordt die stilzwijgendheid nu en dan door eene diepe zucht afgebroken, en gaat zij met verstooiïng gepaard, dan tekent zij eene zware bekommernis. Zommige menschen zijn in den aanvang van het gezelschap zeer somber, maar hunne stilheid neemt langzamerhand af, en eindelijk gedragen zij zich vrolijk. Hieruit moet men besluiten, dat zij zich hebben weten op te ruimen, en hunne bezwaren ter zijde te stellen; doch rechte melancholici bezitten dit vermogen niet, ten minste niet altijd. -
Met lieden van een gantsch open Character wordt men terstond gemeenzaam, anderen zijn in den beginne stuursch, en hebben iets aan zich, dat terug stoot. Het is waer, dat de houding van deze laatsten in de verkeering iets onaangenaams heeft, ondertusschen heb ik bij hen voor 't geheel de slechtste Characters niet gevonden, integendeel worden zij, wanneer zij eens hun vertrouwen op u vestigen, doorgaands geheel uwe vrienden. De oorzaken hunner stuurschheid zijn, mangel aan waereldkennis, vrees voor misleidingen, of eene zekere te sterk getrokkene hoogachting voor eigen verdiensten en vermogens. Indien men dit gebrek door vriendlijkheid en geduld weet te overwinnen, zal men het getal zijner vrienden zomts op eene gelukkige wijs vermeerderen. De characterkundige moet zich toch vooral wapenen tegen licht opkomende vooroordele omtrent menschen, die zich niet terstond bloot geven, en hij behoort zelve in dit stuk zeer omzichtig te werk te gaan. - Op deze en eene voorgaande aanmerking heeft de leer der Nationale Characters vrij wat invloed. -

{==90==} {>>pagina-aanduiding<<}

Dit eene zal ik nog daarbij voegen. Zij, die in den grooten kring der waereld eene gepaste karigheid oefenen omtrent hunne vertrouwelijkheden en redepwisselingen, lopen het minst gevaar van in schadelijke verbindtenissen ingewikkeld, en tot verkrachting van hun waer Character genoodzaak te worden; te groote gulhartigheid, die hare geheimen op de tong bewaart, en zoo min hare woorden als gedachten weegt, eer zij die uitgeeft, is veelal een bron van onschuldige misdrijven, welker gevolgen niet te overzien zijn.
Nam, nescit vox missa reverti.

Et Semel emissum volat irrevocabile verbum.

Horatius. -
Verre de meeste menschen zouden goede Characters hebben, indien zij moeds genoeg bezaten, om Charactermatig, en naar hun eigen zedelijk gevoel te handelen. In dat geval zouden zij ontelbare logens stuiten, vijandlijkheden voorkomen, en zich niet zoo menigmaal verplicht zien, om de stem hunner overtuiging te doen zwijgen enkel ten gevalle van anderen. Men bemint zich zelven en zijne rust, meer dan de plichten der vriendschap, en, terwijl men dezen aan de eerste opoffert, verkfacht men zijn Character, gewent zich aan kleine onoprechtheden, en wordt, eindelijk, het geen meen eerst slechts scheen te zijn. Hoe veelen zijn dus bedorven geworden, enkel ten dienste van anderen, en om dat zij niet rechtschapen dursden denken en handelen! -
Dukwijls ondergaat de redewisseling in een gezelschap vreemde veranderingen, om dat wel sprongswijze, zonder eenig zichtbaar verband tuschen het een en ander gesprek. Zodanige sprongen zijn voor

{==91==} {>>pagina-aanduiding<<}

den Characterkenner bijzonder merkwaerdig. Hij behoort dezelven nimmer voor bij te gaan, zonder daarop eenigen aandacht gevestigd, en moeite te hebben gedaan, om de midden - denkbeelden, die in den geest verborgen bleven, uittevinden. De ontdekking daarvan heldert veel op van het Charactermatige der gesprekken; - men ziet de oogmerken, men bespeurt de neigingen, en de gevoelen over zaken en persoonen, men dringt tot den geest des sprekers door, en ieder woord wordt dan eerst recht verstaanbaar. -
Eenen persoon, eene zaak te verachten, wanneer die door anderen naar waerde geprezen wordt, is zoo algemeen bij het menschdom, dat men het als deszelfs heerschende eigenschap zoude konnen aanmerken. Niets intusschen is onedelmoediger, en verraadt meer der menschen onoprechtheid. Men laakt meestal iemand, om dat nij iets bezit, dat men zelve mist, en frem misgunt, men spreekt verachtlijk van eene zaak, wijl men wenschte die te bezitten. Maar zeer zelden is er eene andere reden voor het verachten. De bedilal is derhalven een mensch van weinige verdiensten, en tevens zeer wangunstig. Hierbij herinneren wij ons eene geestige spreuk van Salomon: ‘het is kwaad, het is kwaad, zal de kooper zeggen, maar als hij weggegaan is, dan zal hij zich beroemen.’ (§)
Bijkans niets is zeldzamer onder de menschen, dan het vermogen om geheimen te bewaren. Om nu niet te spreken van de listen, waarvan men zich aan het Hof bedient, om tot het verborgendste der Cabinetten door te dringen, zal ik enkel aanmerken, dat de lichtvaerdigheid in het vertrouwen van elkander, en de zucht naar roem en bewondering wegens

{==92==} {>>pagina-aanduiding<<}

de mededeeling van onbekende zaken zwakheden zijn, zeer gevaarlijk voor alle geheimhouding, bijzonder bij de vrouwen. Men kan doorgaands verzekerd zijn, dat een geheim, her geen éénmaal der tong ontslipt is, weldra aan veelen zal bekend en door den tijd geheel waereldkundig worden. De ontdekking van het poudre de sijmpathie werdt allereerst door eenen geestelijken van de Carmaliten-orde uit de Indiën overgebracht naar Florence, en, onder belofte van diepe secretesse, geleerd aan den Heer Digbij Graaf Cançelier van Engeland. Door deezen kwam de konst aan Koning Jacobus, die ze mededeelde aan zijnen lijfarts den Heere Maijerne, van wien de Hertog van Maijenne, dezelve ontving; en het was die heelmeester, welke er zijne beurs door maakte, en eerlang voor geld de geheele waereld het voorschrift van dit poeder ter hand stelde. Zoo gaat het met groote en kleene zaken. Om derhalven iets geheim te houden, moet men zich voor de eerste bekendmaking wachten, en vooral niemand tot zijnen vertrouweling maken, dan die sterk genoeg van geest is, om alle de verzoekingen tot het ontijdig vertellen standvastig te overwinnen. -
Bruijére heeft in zijne Characters van deze Eeuw eene plaats, die wegens derzelver waerheid en schooheid, verdient, dat ik ze hier in haar geheel vertaald ternederschrijve. - Daar zijn, zegt hij, (§) ‘werken voorhanden, die met A beginnen, en in Z eindigen. Het goed, het kwaad, het slechtste zelve, alles komt er in, en niets, dat tot een zeker soort van zaken behoort, wordt vergeten. Welk eene stoute aanmatiging heerscht in deze werken! men noemt ze spellingen van het vernuft. Op dezelve wijs heeft men eene spelling in het

{==93==} {>>pagina-aanduiding<<}

gedrag; men heeft begonnen, men moet het voleinden, men wil dus den geheelen loop door-houden. Het ware zekerlijk beter te veranderen, of zijn werk te schorssen, maar het is veel vreemder en moeilijker te vervolgen; men vervolgt dus, men vuurt zich aan door de tegenspraak, de ijdelzinnigheid houdt vol, daar zij de plaats inneemt der rede, die wijkt en afstand doet, men drijft zijn ontwerp door tot in de deugdzaamste daden, zelfs tot die, waar door het den Godsdienst aantast’. - er is immer iets bondigers en meer leerzaams voor de Characterkunde gezegd. De zucht om vol te houden, als men begonnen heeft, is heerschend bij het menschdom, en bijkans de eenige bron van zoo veele toenemende wanbedrijven, en verwoestende partijschappen, als niet ophouden de t'zamenleving onveilig en onaangenaam te maken. -
Buitengewone vriendelijkheid en verplichtende onbeleeftheden van iemand, die ons nimmer reden gaf om die van hem te verwachten, kondigen bijna altijd eenen toeleg aan, waarbij hij zijn eigen voordeel, misschien ten koste van het onze, bedoelt. De meeste menschen zijn instaat tot laagheden, tot kruipende vernederingen voor het voorwerp, dat zij trachten te behagen, wanneer hun eigen belang dit vordert; zij zullen, zelfs tot in het onbescheidene, hunnen vijand vleien en aanzoeken; maar, op bewegingen van dezen aart behoort men zeer verdacht te zijn, zich herinnerende, dat die voor een tegengesteld gedrag weder zullen plaats maken, zoo dra het oogmerk slechts bereikt is. De Italianen zeggen, bij wijs van spreekwoord: ‘hij, die u meer streelt dan naar gewoonte, heeft u bedrogen, of zoekt u te bedriegen’. -

{==94==} {>>pagina-aanduiding<<}

Het schijnt vrij algemeen waer te zijn, dat men zijne verborgene gevoelens en ongelegenheden liever en vrijer ontlast in den boezem van eenen vertrouwden vriend, dan aan zulken, waaraan men door banden van bloedverwantschap het naauwst verstrengeld is. Wat mag hiervan de reden zijn? is het eene zekere onvrijmoedigheid omtrent deze laatsten, uit hoofde der meerdere bewustheid van onderlinge zwakheden en gebreken? is het eene hoop van elders groter toejuiching en ondersteuning te zullen vinden, volgends de spreuk van den Oosterschen wijsgeer: ‘daar is een vriend, die meer aankleeft, dan een broeder’? of is het eene zucht, om den kring der genen, die deel nemen in ons belang, uit te breiden buiten die grenzen, die de Natuur daaraan gesteld heeft? - de beslisfing hiervan laat ik aan anderen over. Misschien werkt bij den eenen deze, bij den anderen gene bedenking, en bij zommigen al het gezegde te gelijk. - zoo veel is zeker, dat de eenzelvigheid van belangen over het geheel minder waere hartsvereeniging gedoogt tusschen bloedverwanten, dan tusschen vrienden van onderscheiden afkomst, en dit kan eene der redenen zijn, waarom de vertederingen der liefde zich minder plaatsen tusschen personen, die daaraan niet zouden konnen voldoen, zonder verkrachting van de orde der natuur en der maatschappei; terwijl het tevens merklijk dient om de onderlinge verwantschap en gezelligheid in de menschlijke t'zamenleving te bevorderen. -
De gevoelens van vriendschap en liefde konnen voor eenen geruimen tijd bedolven worden, en in onzen boezem sluimeren, zonder nogthands te worden uitgeroeid. Onze tedere aandoeningen leven niet dan door een aanhoudend voedsel, vooral door de zintuigen aangebracht. Wanneer wij eenen vriend,

{==95==} {>>pagina-aanduiding<<}

eene minnares dag'lijks zien, hooren, genieten, dan gevoelen wij voor hen al de warmte van een hen beminnend hart, maar, eene lange afgescheidenheid van elkander wiegt onze aandoeningen in den slaap, wij. verliezen dat vuur, welk voorheen alle onze gedachten, neigingen en daden, bezielde. Wij worden misschien zelfs eenigermate achtloos in het waernemen der plichten, die wij onze geliefden schuldig zijn, en het schijnt, als of wij geheel onverschillig omtrent hen waren. Ondertusschen heeft ons hart zijne goede gezintheid niet uitgeschud, het verbergde die, om dezelve beter te bewaren, en het wacht slechts op dat gelukkig oogblik, waarin wij elkander weder zien, om al zijn inwendig vuur met nieuwe kracht te doen ontvlammen. Mij dunkt, zodanig een vermogen tot beteugeling zijner hevige gemoedsbewegingen is, wel gebruikt, geen gebrek in onze natuur, maar een uitmuntend geschenk van den hemel, geschikt om ons aan den eenen kant voor droefgeestigheid te bewaren, en van de andere zijde in staat te stellen, ter vestiging van al onzen aandacht op wezenlijke zaken, die ons, in onzen levensloop, gedurig voorkomen. -
Zoo wel in de vriendschap als in de liefde heerscht naarijver. Het is bijkans even onmooglijk in de eene of andere zijne aandoening te verdeelen, en mededingers te dulden. De geschiedenis noemt ons de helden der vriendschap, de Davids en Jonathans, de Pijladessen en Orestessen, bestendig aan paren, en schijnt him het tweetal, het getal des echts, als eene kenmerkende eigenschap toeteschrijven. Indien men den oorsprong van dit uitsluitend recht in de liefde uit het eigenbelang moet asleiden, volgends het bekend Fransch versjen:

Amour et Seigneurie, 
Ne veulent point de Compagnie. 



{==96==} {>>pagina-aanduiding<<}

dan is er in de daad geen reden te geven, waarom men het zelve minder aan de vriendschap toekennen, zou, wijl deze niet minder dan de liefde het eigen geluk en genoegen ten doel heeft. Schoon de ondervinding ons leere, dat het zeer wel mooglijk zij, meer dan eenen vriend te hebben, blijkt het echter, dat ieder doorgaands onder zijne vrienden eenen bezit, dien hij boven allen begunstigt, met wien hij de meeste hartsvereeniging vindt, en dien hij zoude beledigen, door eenen derden op gelijken voet te ontvangen. Cicero heeft daarom billijk onderscheid gemaakt tuschen amici, familiares, et intimi. Ik zoude zeer veele euvele vermoedens moeten opvatten tegen iemand, indien ik zag, dat hij even vertrouwelijk was met alle zijne vrienden. Ik acht, ik bemin veele menschen, maar slechts één enkele kan te gelijk mijn hartebroeder, en mijne echtgenote zijn. -
Wat den naarijver in het stuk van liefde betreft; zij is daarvan, mijns oordeels, eene zeer natuurlijke gezellin. Wij spreken hier niet van die snoode achterdocht, die het voorwerp eener geveinsde liefde, en allen die het zelve omringen, me een pijnigend wantrouwen immer naöogt, en de zuiverste onschuld van euveldaden verdenkt, waarvan men de wroegende, verwijting in zijnen eigen boezem gewaer wordt, en die alleen voor het listig hart eenes jalourschen mooglijk zijn. Zulk een naarijver is zoo verfoeielijk, als beledigend voor eene getrouwe wederhelft. Er is een ander soort van naarijverigheid, dat lof verdient, en gegrond is in de natuur eener echtverbindtenis. Waere liefde sluit alle deelgenootschap tusschen meer dan twee personen uit. In deeze uitsluitende genieting van elkander ligt het fijne, het zalige der huuwlijksvreugd. Zoo dra dit heilig recht, dit geweid grondgebied geschonden wordt, geraakt het oprecht beminnend hart in oorlog

{==97==} {>>pagina-aanduiding<<}

met het voorwerp zijner liefde, met den schender zijner rust, met zich zelven. Ontembare woede of wanhopige kwijning zijn de uitwerksels dezer rampzalige verwijdering. Hier voor beducht, de verleiding onzer waereld kennende, stellen getrouwe echtgenoten zoo veel belang in elkander, dat zij den anderen op alle mooglijke wijzen daar tegen trachten te beveiligen, en niet met onverschilligheid konnen zien, dat iemand anders even vertrouwelijk met eenen hunner leve, en in zoo ver hun mededinger zij. Het is hun daarom niet onverschillig, met wien zij beiden verkeeren. Zij zijn niet voldaan, ten zij zij elkander geheel en alleen genieten, en zij zoeken zich beiderzijds vrienden uit, bij welken dit hun stelsel geen gevaar loopt van ondermijnd te worden. Zulk eene voorzichtigheid zonder wantrouwen, zulk een beding van uitsluitende gemeenschap, zonder onrechtvaerdigheid en dwang, is de naarijver, dien wij prediken niet alleen, maar ook opgeven als het echt en doorgaand kenmerk van waere liefde. Ik weet, dat men, volgends de regelen van eenen goeden toon, ook omtrent dit stuk moet leeren onverschillig zijn; ik weet, dat licht vermoeden omtrent de huuwlijkstrouw gevoel van eigen zwakheid aanduidt, en dat hij, die zijne eigen waerde en verdienste kent, minst zal vrezen, daarin van anderen overtroffen en beneden hen geschat te worden, maar ik weet tevens, en de ondervinding heeft mij dit geleerd, dat zij, die onverschillig zijn op het stuk der huuwlijkstrouw, of zelve ontrouw zijn, en hun hart aan een ander voorwerp misdadig verpand hebben, of dat zij laffe, ongevoelige zielen zijn, die men tot de grootste laagheden zoude konnen brengen, welker punt van eer te stomp is, om voor belediging vatbaar te zijn. Waar liefde is, daar heerscht naarijver. Het is niet de naarijver, maar

{==98==} {>>pagina-aanduiding<<}

de overmaat derzelve, die men laken moet en overwinnen. Zoo zeer een oprecht verliefde de jaloursheid haat, zoo afkeerig is dezelve van de onverschilligheid.
Dukwijls heb ik gedacht, zoude eene oprechte, tedere, en standvastige liefde, die in den beginne ongelukkig is, en dus onderdrukt wordt, zodanig dat de tijd en het verdriet al het vuur van driften uitdove, en alleen eene bedaarde tederheid des harte doe werken, zoude zulk eene liefde in de uitkomst wel veelmalen noodlottig, niet doorgaands gelukkig zijn, en eindigen in de gewenschte vereeniging, bij aldien die naamlijk van beide zijden vuurig begeerd werdt? - ik heb veele voorbeelden gezien, die mijn denkbeeld bevestigden, en ik herinner mij niet eenige te hebben aangetroffen, die het wederleiden. Ik sta dus als nog in dit geloof, en, indien ik door het zelve dwale, bid ik de waereld mij eene dwaling te laten behouden, die, daar zij niemand beledigt, voor mij een toverende droom, eene bron is van de aangenaamste verrukkingen. -
Men kan vragen, welk huuwlijk over het geheel gelukkiger zij, dat van lieden, die vrij gelijke, of die zeer verschillende Characters hebben? aan den eenen kant is dit zeker, dat harmonie, overeenkomst in denkwijs en geaartheid de liefde, zo niet voordbrengt, althands zeer voedt en versterkt; van de andere zijde leert de ondervinding even onbetwistbaar, dat twee ongelijke, zeer ongelijke Characters, bij voorbeeld eene levendige onschuldig vrolijke vrouw, en een diepdenkend, ernstig, steeds werkzaam man, het aangenaamst toonneel van huislijk geluk opleveren, en door hun geheel huisgezin de stralen eener heldere vreugd verspreiden terwijl de vergenoegtheid en vrede niet altijd daar woont, waar men dezelve, door de t'zamensmelting van twee geheel eenstemmige zielen, ongetwijfeld zoude meenen

{==99==} {>>pagina-aanduiding<<}

aan te treffen. Hier ligt iets raadselachtigs, dat nog niet volkomen door de Characterkunde is opgeloscht geworden. Zou de liefde gaarne het recht behouden van de Characters naar elkander te vormen? - zou de overeenkomst, in denkwijs en geaartheid dan de meeste hartsvereeniging stichten, wanneer dezelve ontstaat uit eene tedere toegeeflijkheid en meêwarigheid omtrent elkander? - zou het langzamerhand in één smeltende van oorspronglijk verschillende Characters een duurzaam voedsel voor de Huuwlijksmin zijn? - dit weten wij, dat het eene kenmerkende eigenschap der vrouwelijke ziel is, toetegeven, te wijken als het buigzaam wasch voor eene grotere tegenwerkende kracht; (§) en hierin kan de reden liggen, waarom het verschil in Characters minder nadeel toebrengt aan de liefde, dan aan de vriendschap. -
De zucht van alle menschen is, te behagen, den aandacht en de toejuiching te verwerven van een zekersoort van lieden, of van de geheele maatschappei. Deze zucht is in alle levensstanden, in alle genootschappen, zelfs in de zedeschoolen, in den Godsdienst doorgedrongen, ieder volgt onderscheiden voorschriften, om aan dezelve te voldoen. De stemmige Quaker dingt zoo wel na goedkeuring en lof, als de zwierigste Hofdame; de boer en de edelman zoeken, elk op zijne wijs, te behagen. Men bespeurt reeds in de kinderen, hoe natuurlijk deze trek der menschheid zij. Zij is de vruchtbare moeder van opschik, manieren, plichtplegingen en vleierij. - wanneer zij zich tot geen bijzonder vak bepaalt, vormt zij het Character tot onopreehtheid en valschheid, zonder welker hulp men aan allen niet behagen kan. Wel bestuurd, is

{==100==} {>>pagina-aanduiding<<}

zij tevens de beweegveer van der menschen werkzaamheid, en brengt eene menigte van konsten en wetenschappen voord. Men moet derhalven eene neiging van dezen aart niet onderdrukken, maar op de rechte plaats trachten te vestigen. Wij behooren vooraf de waere vereischten, om anderen behaaglijk te zijn, grondig te kennen, en ons meesters te maken van een zeker savoir faire, dat in alle vakken en levensstanden gebruikbaar is, en waarbij wij noch onze rede noch ons geweten behoeven opteöfferen. Daar is eene zekere veinzerij, die bij de geheele waereld is aangenomen, en welke ons zeker stelt van te zullen behagen, hoewel de Godsdienst dezelve veroordele. (§) Van de bevalligheid in spreken en handelen, zoo als die een bijzonder Character is van wel opgebrachte en in de beschaafde waereld levende menschen, zullen wij vervolgends opzetlijk handelen. -
Tot nog toe ben ik geneigd eenig geloof te geven aan de leer des voorgevoels, schoon ik de zaak zelve niet geestkundig verklaren kan. Ik ben door mij zelven en mijne goede vrienden meermalen overtuigd geworden, dat 'er in ons eene voorkennis plaats heeft van zommige uitkomsten, waarin ons hart min of meer betrokken is, en dat zielen, die naauw aan elkander verbonden zijn, zomts ten zelven tijde volmaakt dezelve gewaerwording hebben. Ik durve alle de verschijnselen van dezen aart niet toeschrijven aan een onbestemd geval; even weinig als ik durve bepalen, of dezelve, door inroeping van den invloed der hoogere geesten, door omhelzing van het Cartesiaansch sijsthema nopends de ingeschapen denkbeelden, dan door iets anders verklaarbaar

{==101==} {>>pagina-aanduiding<<}

zijn. Inmiddels schijnt het voorgevoel meer bijzonder eigen te zijn aan gevoelige zielen, die vatbaarheid hebben voor fijne en zachte indrukken, en die daar door eenigermate worden gecharacterizeert. En waarom zou men aan den menschlijken geest, ten aanzien van zinnelijke denkbeelden, eene productive scheppingskracht ontzeggen, die dezelve zoo kenbaar bezit ten opzichte van afgetrokken idéës? de mensch, die eene Iliade, eene Messiade uitvinden kan, kan ook een voorgevoel hebben. –
Het spijt mij, dat ik op dit oogblik de schoone verhandeling van Beattie, over het Lagchen, en Lagchverwekkende niet bij de hand heb, een stuk, met zoo veel smaak, als menschenkunde geschreven, en waaruit men, nopends dit onderwerp, gewichtige waerheden leeren kan. Ik moet thands mijne aanmerking daarover slechts op zich zelven mededeelen, zoo als die zich reeds, lang aan mijnen geest heeft voorgedaan. Het is zeker, dat zommige zintuiglijke verschijnsels en bewegingen, b.v. het gezicht van eenen mismaakten, het koddige van een vallend postuur, het gevoel der aanraking van zommige tedere ligchaamsdeelen, aanleiding geven, en zomts dwingen tot een luidruchtig gelagch; doch, in eenigen dier gevallen schijnt dit lagchen enkel iets werktuiglijks te zijn, veroorzaakt door den hevigen en verrasschenden indruk op het zenuwgestel; want ik heb menschen gezien, die door eene sterke kitteling eerst schaterend lagchten, maar onmidlijk daar na in eene flaauwte vielen; ik ken anderen, die op dezelve tijdstippen, door het zien van een ongelukkig voorval, doodlijk ontroerd waren en zich niet weerhouden konden van overluid te lagchen, maar hun gelagch telkens hervatten moesten. Het komt mij voor, dat het lagchen in zodanige gevallen geene vrucht is van een inwendig vermaak, maar eene ge-
{==102==} {>>pagina-aanduiding<<}
dwongene en stuipachtige beweging, die meest in het ligchaam plaats heeft, zonder den geest merklijk aan te doen. Over het geheel ben ik van oordeel, dat de lagch meer verwekt wordt door beschouwende, dan door gevoelige vermaken, zoo dat een koddig denkbeeld, ons door overdenking, verbeelding, door lectuur of t'zamenspraak met anderen ingestort, vooral wanneer wij daar door verascht worden, de vrolijkheid van onzen geest hoog opvoert, en, door sterke prikkeling van het geheel zenuwgestel, onzen lever doet schudden. Ik besluit dit te eer daaruit, dat de dieren, die onvatbaar zijn voor beschouwelijke genoegens, nimmer lagchen, noch daartoe de vereischte deelen hebben, en dat wij, in de hevigste dierlijke aandoeningen, die zekerlijk het grootst vermaak geven aan ons gevoel, wel ver van te lagchen, zeer ernstig zijn. - daar geene rede is in het geheel, schijnt geen lagch te wezen. -
Veel lagchen is doorgaands een bewijs van eenvouwigheid, domheid, eenen bekrompen geest, of van dartele ijdelzinnigheid. Nooit lagchen is, zoude ik bijna durven zeggen, nooit deugdsaam zijn. Eene ziel, die ongevoelig is voor alle blijde aan doeningen, is niet geschikt ter beoefening van waere deugd. Ik verwacht niets goeds van den norschen menschenhater, die, wel ver van zelve eenen vriendelijken glans over zijn gelaat te verspreiden, beledigd wordt door elk, die onder zijn grimmig oog lagchen durft. De mensch heeft lagchspieren van zijnen Schepper ontvangen, en dat voorzeker niet te vergeefsch. Bedaarde ernst is het sieraad voor eenen man, wanneer hij weet dezelve nu en dan door het losse eener onschuldige vrolijkheid te temperen. De man van verstand heeft bijkans eenen lagch op zich zelven, om dat hij meestal daar, waar de menigte

{==103==} {>>pagina-aanduiding<<}

lagcht, niets gewaar wordt, en integendeel gevoelig wordt aangedaan, terwijl de waereld geeuwt en zich verveelt. Niemand lagcht gereeder, meermalen, en tevens bevalliger, dan eene vrouw. Eene harer glimlagchen heeft meer vermogen dan honderd mannelijke bedreigingen, zij verdrijft al die woede, gelijk de eerste blozende straal der morgenzon alle de nevels en wolken van den zwarten nacht. –
Even zoo werktuiglijk, als het lagchen bij zommige menschen ontstaat, worden anderen bewogen tot schreien. Daar zijn lieden, die zoo licht tranen storten, dat men zoude zeggen; zij schreien, wanneer zij willen. De minste hartlijke betuiging, die zij ons doen, het geringst gevoel van medelijden, ja zelfs de gewaerwording eener verrasschende blijdschap, perst hun tranen uit het oog; ik wil wel geloven, dat dit verschijnsel bij zommigen aan hunne inwendige gemoedsgesteltheid beandwoordt, en vooral, dat de aandoenlijkheid der vrouwen zoo ver gaan kan, maar ik geloof niet, dat zij, die het lichtst schreien, altijd het meest gevoel hebben van het geen er gebeurt, om dat ik hen in zekere gevallen van meer belang koud en onaandoenlijk gevonden heb, waarbij zelfs den hardvochtigsten eene onwillige traan ontviel. Ik schrijf de gereede traanontlasting dezer lieden toe aan ligchaamlijke oorzaken, aan eene zwakheid hunner traanklieren, en ik houde mij verzekerd, dat zij dukwijls niet meer verandwoordlijk zijn voor hun schreien, dan een hond, (men vergunne mij dit ophelderend voorbeeld aan te voeren,) die huilt op het hooren van een geluid, dat zijne zenuwen op eene onaangename wijs schokt. Zomts heb ik het menigvuldig en haastig schreien een kenmerk gevonden van onoprechtheid en veinzerij. –

{==104==} {>>pagina-aanduiding<<}

Het stil inwendig schreien, het bloeden van 't hart, gelijk men dat noemt, kentekent eene grootere droefheid, meer smartlijk gevoel, dan een luidruchtig gehuil. ‘Groote aandoeningen spreken stom.’ Deze waerneming gaat algemeen door. Het is van daar, dat de rechte melancholicus minder dan iemand schreit, of zijne zielssmart naar buiten vertoont; terwijl integendeel de sanguineus, wiens gesteltheid hem veelal onvatbaar maakt voor treurige indrukken, al de vertoning heeft van eene droefheid, die tot wanhoop overslaat. Hier denk ik aan Esau, die ‘geene plaats van berouw vondt, hoewel hij die met tranen zocht.’ Er word eene zekere vastheid van geest toe vereischt, om zich door de gemeene rampen van dit leven niet te zeer te laten nederdrukken, zonder nogthands daarvoor ongevoelig te zijn. Niets treft meer dan eene enkele onderdrukte mannentraan, en niets walgt meer dan een man, die met alle vrouwen schreit, Dezelve stormwind, die het rillend met met woede door elkander zweept, veroorzaakt slechts eene statige buiging in den top van den vasten eik. –
Ieder mensch, zelfs de grootste en wijsgeerigste, heeft zijne kinderachtigheden, kleinigheden, waarin hij grillig is, en zich op eene beuzelachtige manier vermaakt. In het Dictionnaire d'anecdotes &c. (§) worden ons, onder het artikel ridicule, twee bijzonder-heden verhaald, die te meer onzen aandacht verdienen, wijl zij lieden van naam en rang betreffen. De eerste is van den Groot-Hertog van Toscanen, wien de abt Arnaud in Florençe aantrof, wandelende in een kamer tusschen twee groote Thermometers, waarop hij gestadig het oog hadt, en, vol-
{==105==} {>>pagina-aanduiding<<}
gends welker rijzing of daling naar de graden van warmte, hij zich t'elkens schikte met het opzetten of afneemen van een muts, houdende vijf of zes mutsen tot dat einde in de hand. Men voegt er bij, dat geen goochelaar vlugger kan zijn met zijne bewegingen, dan die Prins was met het wisselen zijner mutsen. - De andere bijzonderheid, rakende den Chevalier de la Boissiere te Toulon, is niet minder kluchtig. Deze Ridder hadt, zegt men, op den ouderdom van 75 jaren nog een groot zwak voor de Musiek, schoon hij zelve geenen enkelen noot kende. Hij bezat een Cabinet vervuld van vioolen, guittars, bassen, clavecimbels, luiten, en alle soorten van snaartuigen, en hij speelde geen van die instrumenten. Maar hij nodigde alle de Italiaansche Musicanten die door Toulon reisden, aan zijne tafel, onthaalde hen wel, en deedt hen vervolgends een Conçert geven voor hem alleen. - Soortgelijke smaken zouden niet konnen geplaatst worden in lieden, zelfs maar van een middelbaar gezond verstand, indien men dezelven niet kon oplossen in den luim en het petillante van den menschlijken geest. Ik ken eenen man, dien men onder de eenvouwigen niet rangschikt, en die, in zijnen gang, de zonderlingste verkiezingen heeft; hij heeft eene vaste wet gemaakt bij zich zelven, welke voet den eersten stap doen zal, mislukt hem dit door onaandachtigheid, hij treedt te rug, en, als of hij recruten onderwees, zet hij den bepaalden voet vooruit. Langs de straat gaande, beslist hij, op welke steenen hij treden, en naast paalen of boomen wandelende, welke derzelven hij aanraken zal; ik heb het gezien, dat hij, door een of ander toeval, in de uitvoering van zijn besluit te loor gesteld werdt, en wederkeerde, om hetzelve aan den keisteen, de paal, den boom te volbrengen, het geen niet gebeur-
{==106==} {>>pagina-aanduiding<<}
de, dan met eene zekere houding van gemelijkheid en gestrengheid. - Een mijner vrienden, wiens verstand en genie ik roemen durve, om dat ik hem zelve niet noem, kon, toen ik dag'lijks met hem verkeerde, zich in zijne studien niet verdiepen, dan gewikkeld in eenen zwaaren halsdoek, en half bedekt in het aangezicht met eene nachtmuts, die ons altijd het sein was van zijne ernstigste meditatie, en welke hij, in afgetrokken oogblikken, gestadig rondom het hoofd pleeg te draaien.
Schoon de gewoonte zeer veel bijdrage tot het werktuiglijk bedrijf van soortgelijke grilligheden, en schoon de een daaraan veel meer dan een ander gehecht zij, zal men echter uit de algemeenheid van het verschijnsel moeten opmaken, dat onze geest eenen aanleg tot het kinderachtige, tot het spelen met een of ander voorwerp heeft; en ik geloof, dat, indien wij allen elkander onze eigen bevindingen op dit stuk eenvouwig vertelden, er eene mengeling van de kluchtigste anecdotes zoude voor den dag komen, die den ernstigsten zedeprediker hartlijk zouden doen lagchen. Elk heeft toch zijn eigen Stokpaerdjen, en wij zien hem dat minder berijden, om dat hij het, uit overtuiging van het belagchlijke, opzetlijk voor ons verbergt. Ondertusschen heerscht er bij het menschdom, ook ten deezen aanzien, meer overeenkomst, dan men doorgaands denkt. -
Moeilijk valt het den mensch alleen te schatten naar zijne innerlijke waerde, zonder daar bij zijne uitwendige gedaante, zijne tijdlijke omstandigheden, zijne betrekkingen tot ons, of tot het geheel ligchaam der menschen eenigzins in rekening te doen komen. Doorgaands bepalen deze bijzonderheden, die op zich zelven niets doen tot het personeel Character, ons oordeel daaromtrent op eene wilkeuri-
{==107==} {>>pagina-aanduiding<<}
ge wijs. Bevalligheid, rijkdommen, aanzien, vermogen om ons gelukkig te maken, laten ons vaak geene meesters van onze eigen begrippen omtrent iemand, wiens Character wij bestudeeren willen. Wij vergeten zijne gebreken, en geven aan zijne verdiensten eene vleiende grootheid. De waereld beoordeelt eenen mensch meestal naar dien regel van Horatius (§)
Quia tanti, quantum habeas, sis.
dit is een der grootste beletselen voor de Characterkunde, en laat zich niet lichtlijk overwinnen. Hij, die den mensch grondig leeren kennen wil, behoort zich eerst gemeenzaam te maken met de les van Seneca, die ik op het titelblad van dit werk geplaatst heb; hij moet alles, wat uitwendig is, afleggen, en de ziel naakt beschouwen, zoo als zij de zitplaats is van een menschlijk Character. Hij moet vergeten, wie hij is, en enkel naspooren, wat hij zij? -
Ongemeen menschkundig vinde ik eene plaats van Horatius, waarin hij zegt: (§)
‘Leporem venator ut alta

In nive secletur, positum sic tangere nolit:

Cantat et adponit, meus amor huic similis; nam

Transvolat in medio posita, et fugientia captat.’
de mensch beschouwt alle genoegens en vermaken met een soort van verrukking op eenen afstand. Hij streelt zich met derzelver vooruitzicht, en de

{==108==} {>>pagina-aanduiding<<}

bejaging daar van geeft hem reeds een groot gedeelte van zijne beoogde vreugd. Zoo dra hij geniet, het geen hij wenschte, vermindert de tinteling des genoegens, en het zoet van zijnen smaak wordt door bitterheden vervalscht. Het is, om des te langer het voorgevoel te hebben van toekomende vermaken, dat hij niet verkiest zulken te genieten, die hem als voor den voet geworpen worden; ja, hoe meer hem de voorwerpen zijner bedoeling schijnen te ontwijken, hoe sterker zijne begeerte daarnaar wordt aangevuurd, terwijl de moeite, die hij aanwendt, hem het vermaak van dezelve eindlijk beloond te zien, hooger doet schatten. Niet alleen de liefde, maar ook alle andere neigingen des menschen, indien zij eenigermate sterk zijn, hebben dit aan zich eigen. Het zou gelukkig voor ons zijn, indien wij daarvan zodanig ons gebruik maakten, dat wij nimmer in voorbijgaande genietingen een duurzaam geluk zochten, maar ons altijd bleven uitstrekken naar iets grooters, naar iets toekomends, dat de grenzen van dit kortstondig aanwezen overschreidt. Wij zijn meestal gelukkig of ongelukkig door onze wijs van de zaken te beschouwen, met één woord, door ons denkbeeld. -
De waereld is praatziek, het is waer, maar zij is dit zonder kwaadaartigheid. Indien de gezelschappen zich meer bezig hielden met gewichtige onderwerpen, indien de zucht om nieuwigheden te hooren en te vertellen niet zoo sterk was bij de menschen, indien de redewisseling niet onophoudelijk veranderen moest, om te behagen, kortom, indien de waereld wijsgeeriger dacht en sprak, dan zou het praten van elkander, ja zelfs van zijne beste vrienden, veel minder in zwang gaan. Thands is het een noodzaaklijk kwaad. Ik houde mij echter verzekerd, dat de minste menschen, wanneer zij min

{==109==} {>>pagina-aanduiding<<}

gunstig van anderen spreken, bezield zijn met eene zucht, om hen te benadeelen, om dat lieden van de beminlijkste goedaartigheid dukwijls deelen in dit gebrek. De vrouwen bezitten onbetwistbaar het zwak van te praaten nog meer dan wij, (§) doch het is bij die Sexe een natuurlijk gevoel van de beuzelachtigheid der gesprekken, die de vrouwelijke t'zamenleving doorgaands onderhouden, en waar door zij verplicht wordt meer stoffen te zoeken voor het discours, en een soort van revue te houden over alle bekende personen en gebeurtenissen, die het gerucht meestal in een nadeelig licht plaatst, terwijl de de nieuwsgierigheid tevens gretig aast op alles, wat vreemd en slechts eenigermaten ongunstig is. -
Het geen de praatzucht onophoudelijk aankweekt, is eene heerschende neiging der menschen, om alles te vergrooten. Daar zijn maar zeer weinige lieden, die het vermogen hebben op zich zelven en hunne tong, om getrouw tot anderen overtebrengen, het geen zij zagen en hoorden; elk voegt iets van het zijne bij de denkbeelden, die hij van elders verkreeg, en, wanneer een verhaal de reis door een half dousijn monden gedaan heeft, gelijkt het reeds zoo weinig meer naar het oorspronglijke, dat men niet dan met veel moeite de waarheid daar uit onderkennen kan. Van 't gerucht is waar, het geen Virgilius zegt:
‘Vires acquirit eundo.’
wij zien, dat het groote en wonderbare iets treffends heeft voor den menschlijken geest, en het is de drift om door dit middel te behagen, die ons, in onze verhalen, het waere aan het bevallige doet opoffe-
{==110==} {>>pagina-aanduiding<<}
ren, en zoo wel het goede als het kwade, zoo wel beuzelingen als zaken van gewicht, onophoudelijk vergrooten. Men kan, ook in dit opzicht, met ruimte zeggen, dat alle menschen logenachtig zijn, doch men men moet er bij voegen, dat geene logens minder verachtlijk en nadeelig zijn dan deeze, om dat zij met geen het minst kwaadaartig opzet worden uitgedacht, en niemand misleiden konnen, die gewoon is iets aftetrekken van de verhalen der waereld, als een bijvoegsel der menschlijke lichtzinnigheid. -
Een spoedig en onverwacht stilzwijgen is doorgaands het kenmerk eener groote omwenteling in den geest; en wanneer het gepaard gaat met blozing en nederluiking van het oog, dan besluit ik er meestentijds uit, dat iemand, door mijn gezegde of mijne houding, verlegen word, of zich beledigd vindt. -
Afgebrokenheid van spreken, korte andwoorden, mal à propo's tekenen verstrooïng van gedachten, en geven eene onaangename stuiting aan het gezellig onderhoud. Men vindt lieden, bij welken dit een hoofdgebrek is. -
Het geen iemand, na eene lange stilzwijgendheid, met eene zekere levendige drift voorstelt, bijzonder indien het geen verband heeft met voorgaande gesprekken, is gewoonlijk het onderwerp zijner overdenking geweest, althands daartoe betreklijk. -
Menschen, die u sterk aanzien, wanneer zij ti iets vragen, of wanneer gij iets zegt, met een oog, dat zich half verbergt, en veel betekenend is, zijn listig, achterdochtig, en hebben eenen toeleg, die in uw nadeel is. -
Betuigingen, waarbij het oog vreesachtig voor zich ziet, of verzeld van eene trillende beweging in het bovenst ooglid, zijn zelden oprecht, welmeenend.

{==111==} {>>pagina-aanduiding<<}

Een zwevend oog kondigt trotschheid, en verwaande roemzucht aan. -
Men weet, dat de vrolijkste menschen ook hunne stille afgetrokkene luimen hebben; dit belet echter niet, dat de waereld hen als vrolijke lieden blijft beschouwen en beminnen, daar integendeel zelfs de uitgelatene vreugde van eenen natuurlijk zwaarmoedigen mensch niet in staat is, anderen van zijne waere vergenoegtheid te overtuigen. Zelfs zal de stilte van eenen blijmoedigen in een gezelschap spotternij en gelagch verwekken. Hierin is iets zonderlings. Hij, die gewoon is het menschlijk hart; en de verschijnselen der t'zamenleving te bestudeeren, zal ontdekken, dat de waere reden van dezen verschillenden indruk gelegen zij in het oordeel, dat de waereld eenmaal over iemands hoofdcharacter geveld heeft. onderstel, dat men u eens heeft leeren kennen als een mensch van eene vrolijke geaartheid, dat uwe slagen en aartigheden een gezelschap nu en dan hebben doen lagchen; in dat geval kondt gij verzekerd zijn van de toejuiching der menigte, schoon gij iets zegt of doet, dat in een ander niets geestigs hebben zou, ja schoon al uw vernuft in stilzwijgen besta. Zijt gij integendeel bekend als een stil, nadenkend, en afgetrokken mensch, zeg en doe vrij de bevalligste snakerijen, gij kondt staat maken, dat men op zijn best daarover glimlagchen zal. De waereld heeft een soort van eigenzinnigheid en stijfhoofdigheid in haar oordeel over humeuren en Characters; zoo, als zij iemand voor de eerste reis beschouwt, blijft zij doorgaands over hem denken. De indruk, dien wij op het algemeen maken, bij onze eerste verschijning, wordt zelden althands met de grootste moeite weder uitgeroeid. - Ondertusschen is het zeker, dat bloedrijke lieden, die, uit hoofde van hun temperament, de levendigste zijn, minder aanleg hebben tot

{==112==} {>>pagina-aanduiding<<}

wezenlijke aartigheid en satijre, dan menschen van een galachtig en zelfs zwaarmoedig gestel. Boileau was, voor een Franschmen, vast zeer ernstig. Sternes melancholie straalt, ondanks hem zelven, in zijne luimigste stukken door, en zelfs een Young sprak en schreef grappig. - Ik erken, dat ik deze en eene volgende hieruit vloeiende aanmerking, althands voor een gedeelte, aan den schrijver van Tobias Knaut verschuldigd ben. -
De waereld beroept ons gewoonlijk, door haar oordeel over ons, tot het geen wij zijn of worden. Ik ben verzekerd, dat veele menschen geene wijsgeeren, dichters, redenaars, staatsmannen, vernuften, zouden geworden zijn, indien anderen hen niet hadden doen geloven, dat zij het reeds waren, althands worden konden. Daar is slechts eene kleinigheid nodig, om ons geheel Character voor ons gantsche leven te bestemmen. Wanneer de waereld ons zegt, dat wij dichters zijn, dat de dichtkunde onze zaak is, dan worden wij dichters, ten koste van alles, en veeltijds in wêerwil van onzen natuurlijken aanleg. Zoo eerzuchtig is het menschlijk hart, dat het ons dringt dat Character aanteneemen, waardoor wij ons verbeelden meest te zullen behagen, en dat wij ons, gedurende alle de jaren van ons leven, pijnigen in eene houding, die ons niet natuurlijk eigen is, enkel om de waereld te doen volharden in een gunstig vooroordeel, welk zij omtrent ons heeft opgevat. De eigenliefde houdt ons gestadig het schilderei voor, dat men eenmaal van ons gemaakt heeft, en door de herhaalde beschouwing van hetzelve verbeelden wij ons eindelijk eenige overeenkomst daarmede in ons zelven te vinden. Wel ras gelooft onze hoogmoed, dat wij de denkbeelden der waereld overtreffen, wij gewennen aan het onnatuurlijke, en ziet daar onze bestemming volmaakt! -

{==113==} {>>pagina-aanduiding<<}

Niet alleen ieder landaart, maar ook elke rang van het leven, elk beroep, of, om mij met een vreemd woord naauwkeuriger uittedrukken, elke qualiteit heeft iets aan zich, waaraan men dezelve uitwendig onderkennen kan. Lieden van aanzien hebben een zeker savoir faire, dat hen onderscheidt van de menigte, en zoo aangeboren is, dat het hunne geboorte verraadt zelfs onder eene boersche kleding, en in geheel ongelijksoortige omstandigheden; daar is zelfs iets fatsoenlijks in hunne natuurlijke gelaatstrekken, in den vorm hunnes ligchaams; iets fijns, iets ongemeens, of hoe zal ik het noemen? - de Koopman doet zich op het eerst gezicht kennen, waar men hem ook aantreffe. - Daar is eene trotschheid, onderscheiden van de algemeene, en welke op eene wijs, naauwlijks te beschrijven, andere menschen beneden zich beschouwt, die het bijzonder eigendom der geleerden schijnt te zijn. Het is in de nabootsing van zulke inwendigheden, ontbloot van de wezenlijke eigenschap, die ze voordbracht, dat een voornaam gedeelte van de kwakzalverij onzer waereld bestaat. -
Bijkans alle de schitterende grootheden van dit leven, die menschen van menschen zoo zeer doen verschillen, bestaan in houding. Wat is de Vorst op zijnen throon, de redenaar op zijnen kansel, en de acteur op het toonneel, anders dan een gewoon daglijksch mensch, wanneer men hem zijne houding, zijne gedaante ontneemt? zou men den boer, omstuwd van koninglijken luister, zonder hem te kennen, niet even zeer als de Lodewyks en Catharina's eerbiedigen? - het openbaar leven der menschen is niets anders, dan een groot poppenspel, waardoor men zich vrijwillig laat bedriegen. Alle menschen zijn in hunnen kring figuranten. -
Ik heb de grootste menschen, die anders toongevers waren in de t'zamenleving en gesprekken, op één oogblik zien vervallen in eene kinderachtige stil-
{==114==} {>>pagina-aanduiding<<}
zwijgendheid en lafheid, om dat zij onverwacht werden overtroffen door anderen, daar zij meenden de eersten te zijn. Zoo verdwijnt de glans van maan en sterren met eene kwijnende treurigheid, op de komst der heldere morgenzon. Daar is niets, dat de ambitie meer gaande houdt, dan het vertrouwen van den voorrang te bekleden voor anderen; of, met andere woorden, dat onze haan koning kraait. -
Gelijk het een bewijs is van onkunde, blooheid of vleierij, alles wat een ander zegt toetestemmen, zoo ontdekt het bestendig tegenspreken en redentwisten, zelfs over woorden en beuzelingen, een hart, dat geheel met zich zelven is ingenomen, en op anderen met minachting nederziet. Daar zijn verschillende lieden van dit slag, tegensprekers uit bon ton, geleerde tegensprekers, gemelijke tegensprekers, enz. Doch de besten hunner zijn ter naauwernood draaglijk in de maatschappei. -
Het is eene vrucht van waereldkennis, in de t'zamenleving der menschen veel optemerken, zonder dat zulks opgemerkt worde. ‘De verstandige onderscheidt alles, doch hij zelve wordt van niemand onderscheiden’. -
Hoe gunstiger iemand denkt over zijne medemenschen, mids zijn oordeel niet uit reuklooze onverschilligheid voordkome, hoe gunstiger het doorgaands staat men zijn zedelijk Character.
Altijd te vermoeden, dat men van u fluistert, om u lagcht, is een teken van lage opvoeding, van eenen zwakken geest, van wezenlijke gebreken. Lord Chesterfield. -
De zedigheid is gelijk aan een ruim opperkleed, dat men in ieder winkel kopen kan, en dient, zoo wel om de schandelijke naaktheid der ondeugd, als om de zuivere sieraden der onschuld te bedekken. Het is de menschenkenner, die, op eene geoorlofde wijs, dit masker oplicht, en onderzoekt, wat

{==115==} {>>pagina-aanduiding<<}

daaronder verborgen zij. Indien hij zijnen tijd in acht neemt, zal hij gelegenheid hebben, dit kleed door den geveinsden zelve te zien afleggen, om dat het voor hem op den duur te zwaar valt, om te dragen. -
Dus ver heb ik getracht verslag te doen van eenige mijner bevindingen in het rijk der Menschen- en Characterkunde. Ik zoude die gemaklijk konnen vermeerderen met een dubbel aantal van dezelve hoegrootheid, dan ik herrinner mij, dat ik enkel slippen hebbe willen vertigen op eene vlakte, die onafmeetbaar ruim en overal open is. Ik maak hier dus een einde van dit soort van mengelwerk, en beveel mijne gedachten aan de overdenking, beproeving, uitbreiding en verbetering van elk, die zich op menschenkennis en Characterkunde toelegt. - Hij zij toch bij alles een denker, en, zoo veel mooglijk is, een zelfsdenker. Hij leere zich, en alle zijne kundigheden vernietigen in de beschouwing van dat oneindig groot en onuitputbaar rijk wezen, den mensch! Hij trachte zich daar door zulk een verstand, zulk een Character te vormen, die het hem en elk tot eene eer doen rekenen, een mensch te zijn. - Hij bevlijtige zich dier edele wetenschap, waarvan een der grootste mannen onzer Eeuwe zong:

‘C'est elle qui, sondant tous les replis des coeurs, 
Sans fard ose aux mortels reprocher leurs noirceurs, 
Dévoiler leurs défauts, attaquer leurs caprices, 
Distinguer hardiment leurs vertus & leurs vices, 
Domter des passions tous les transports outrés, 
Changer des furieux en humains modérés, 
Nous apprendre à connâitre au fond ce que nous sommes, 
Et rabaisser les Rois jusqu'au niveau des hommes. 
C'est elle, qui nous fait triompher des revers.’ &c. 
Oeuvres du Philos. de Sans-Souci. 
Epit. V. 





{==116==} {>>pagina-aanduiding<<}

Algemeen ontwerp.

Ik heb mij, in den loop van dit werk, nimmer voorgesteld zoo uitvoerig te zijn, als ik zou konnen worden, behoudens de welvoeglijkheid en zonder stremming van de leeslust, indien ik mij bedienen wilde van alle de stoffen, die overdenking en lectuur in staat zijn over mijn onderwerp bij een te zamelen. De uitweiding is eene konst, die zekerlijk in etlijke gevallen hare nuttigheid heeft, maar welke mij over het geheel in werken van smaak en oorspronglijkheid zeer mishaagt. Ik heb bij origineele schrijvers doorgaands eene zekere afgemetene kortheid gevonden, die men niet aantreft bij Compilateurs, en navolgers. Daar zijn maar zeer weinige werken voorhanden, van welker inhoud men naar waarheid zeggen kan: niets te weinig, en niets te veel.
Wilde ik Characterkundige schetsen en idealen leveren, ik kon, door middel van geleende kundigheden, eene weidsche gedaante, en uitvoerigheid aan mijn werk geven, die mij weinig moeite kosten zoude, doch die tevens ook eene geringe mate van waer Characterkundig vernuft in mij zoude ontdekken, in anderen verwekken, daar men dezelve denkbeelden, die ik zou moeten voordragen, overal elders aantreft, veelen reeds zoo goed gecharacteri-
{==117==} {>>pagina-aanduiding<<}
zeert hebben, als men zulks verwachten kan; en mijn hoofddoel eigenlijk niet is te leeren, welke Characters er al bestaan, hoe zij werken, maar, op wat wijs en door welke middelen men de Characters moet ondekken, schiften, vormen, en beoordelen.
Het kan zijn, dat in de ontwikkeling van deze Theorie hier of daar eene kleene Characterkundige schets, ter opheldering geschikt, zal dienen te worden ingevlochten; ondertusschen bestaat de taak, dien ik mij heb voorgesteld, zaaklijk hierin, dat ik alle de hoofdcharacters, die met de daad aanwezig zijn, uit elkander schifte, stukwijs in derzelver uitstekende trekken voordrage, ze rangschik in bepaalde Classen of orden, en langs dezen geleidelijken weg van het meerdere tot het mindere, van het grootere tot het kleenere, van het algemeene tot het individueele nederdale.
Om den lezer een juister denkbeeld te geven van mijn ontwerp, zal ik hier laten volgen eene korte schets van den loop der zaken, die ik, zoo ver mijne krackten toereiken, heb voorgenomen te behandelen.
Eerste orde. Het Character dezer Eeuwe, of van het algemeen menschdom in onzen en eenen naastvoorgaanden leeftijd.
Tweede orde. Volks-Characters. Hier zal ik eerst handelen van het geen doorgaands de Characters der volken vormt, en van die bijzonderheden, welke vereischt worden, om het Character van een volk wel te leeren kennen en beoordeelen. - Vervolgends zal ik een en ander staal opgeven van eene nationale Characterschets, doch mij bepalen tot Europa, als dat waerelddeel, waarvan wij niet alleen de meeste kennis, maar waarbij ook het grootst belang hebben. En wel bijzonder zal ik trachten het Neder-
{==118==} {>>pagina-aanduiding<<}
landsch Character in etlijke voorname trekken te tekenen.
Derde orde. Characters van kleenere maatschappeien. Hiertoe breng ik - Eerst plaatslijke Characters, zoo in het algemeen, als bijzonder, die van het Hof, van de Steden, en van het platte Land. - Ten Tweede Familie-Characters, waarvan de hoofd-trekken aan zekere geslachten bijzonder eigen zijn.
Vierde orde. Characters, gevormd door onderscheidene standen en bezigheden van dit leven. Onder dit opschrift behooren de Characters door beroep en verkeering. Die door rijkdom en armoede. Die door Godsdienst. Die door lectuur. Romanesque Characters.
Vijfde orde. Behelzende de Geslachtscharacters. Hier zal ik eenige trekken geven van het manlijk, en van het vrouwelijk Character, als zodanig.
Zesde orde. Characters, uit het verschil van den leeftijd geboren. Characters van kinderen, van jonge lieden, van mannen en vrouwen, van oude menschen.
Zevende orde. Personeele Characters, die overal, in een bijzonder persoon, vallen. Ik zal een en ander voorbeeld geven van een goed, van een kwaad, van een gemengd, van een ongestadig, van een gekunsteld Character, en mooglijk nog van eenige andere soorten.
Hier zoude nu mijn plan ten einde gebracht zijn; dan, om al het voorgaande meer vruchtbaar te doen worden, en als in één middenpunt t'zamen te trekken, zal ik trachten in een zeker voorgedragen Character onderscheidenlijk te toonen, hoe hetzelve uit alle de opgegevene grootere Characters stukswijs zij t'zaamgesteld, zoo dat het van elk derzelver iets ontleend hebbe, zonder dat daardoor het individueele, dat na aftrek van al het gemeenschaplij-
{==119==} {>>pagina-aanduiding<<}
ke overblijft, ten eenemaal worde weggenomen, ten bewijs, dat men, om een juist Characterkundig oordelaar te zijn, ieder Character op eene soortgelijke wijs ontleden en schiften moet.
Ik ben zoo wel van de uitvoerigheid en moeilijkheid dezes ontwerps, en tevens van de tederheid mijner vermogens om hetzelve wel te bearbeiden overtuigd, als iemand door eene langwijlige redeneering mij daarvan zoude konnen overtuigen, doch ik vertrouw aan den anderen kant, dat kundige en weldenkende lieden met de nieuwheid en nuttigheid van mijn plan, en met de welmeenendheid mijner oogmerken in hetzelve, zoo wel bevredigd zullen zijn, dat zij mijne geringe pogingen voor aangenaam houden en ondersteunen zullen met hunne kundigheden, waarvan ik belove, indien mij dezelve door briefwisseling of door de drukpers worden medegedeeld, een dankbaar gebruik te zullen maken.



{==120==} {>>pagina-aanduiding<<}

Eerste Orde.

Het Character dezer Eeuwe.

Mr. de la Bruijére gaf aan zijne Characterkundige verhandelingen, gehecht aan de Fragmenten van Theoprastus, het opschrift van de Characters of zeden dezer Eeuwe. Hier over valt hem zijn tegen-schrijver Mr. de Vigneul-Maville aan, en berispt hem wegens onnaauwkeurigheid, om dat er in zijn boek eene menigte is van bijzonderheden, die onze eeuw niet onderscheiden van de voorgaanden. Mr. de Vigneul-Marville onderstelt dan, of, dat het mooglijk zij en verreischt worde, zulk eene schets van zijne Eeuw te geven, welke gezuiverd is van deze vermenging, of ten minste, dat Mr. de la Bruijére dezelve stout genoeg beloofd hebbe door een opschrift, waaraan hij met de daad niet heeft konnen voldoen, Maar noch de eene noch de andere onderstelling doet recht aan de kunde en het oogmerk van dezen schijver. Mr. Coste, aan wien de verdediging des Heeren Bruijére zeer wel was toever-trouwd, beandwoordt zijnen hekelaar op deze wijs: ‘de Characters of zeden dezer Eeuwe; Dit is de titel van zijn werk; en zijn ontwerp is, de menschen

{==121==} {>>pagina-aanduiding<<}

in het algemeen te tekenen, zonder bepaling tot één Hof, tot één Land. Zijne zaak is het dus, onze zeden zoo te vertonen, als zij in de daad zijn, en wanneer hij dit doet, heeft hij zijne belofte volbracht. Maar het raakt hem niet, of, door deze tekeningen, onze eeuw al dan niet onderscheiden zij van de andere Eeuwen. Ik weet zelfs niet, - of het ontwerp om eene Eeuw te schetsen door zulke dingen, als aan geene andere Eeuw voegden, niet even belagchlijk zoude zijn, als dat van eenen schilder, die de menschen dezer Eeuw zou willen schilderen zonder neus of kin, om hen beter te onderscheiden van alle de genen, die vroeger geleefd hebben. De menschen zijn altijd dezelven geweest ten aanzien van hun hart, altijd waren zij onderhavig aan dezelve driften, en zwakheden; altijd vatbaar voor dezelve deugden en ondeugden. De vertoners wisselen zich af, maar het is altijd het eigen toonneel. Andere menschen zullen weldra dezelve rollen speelen, die men thands speelt. ---- Eene waere beeldnis van deze waereld, die zichtbaar toont, dat onze Eeuw niet wel kan worden afgemaald dan door eene oneindigheid van trekken, die niet minder op de voorgaande Eeuwen passen, dan op de tegenwoordige’. enz. (§)
Dus ver Mr. Coste, die aldaar over de zaak zelve nog verder verdient te worden nagelezen. Ik heb zijne woorden zelve aangehaald, om dat zij mij voorkwamen voldingend te bewijzen, dat men, in de tekening van het algemeen Eeuw-Character, zich niet onthouden kan, van met de byzonderhe-
{==122==} {>>pagina-aanduiding<<}
den, die hetzelve volstrekt alleen bezit, zodanigen te vermengen, welke men, of in meerder, of in minder, of in gelijke kracht, bij voorgaande geslachten reeds aantreft, zonder dat deze mengeling indracht make op de bepaling van het waer Character dezer Eeuwe. Ik geloof niet, dat men meer bewijs vorderen zal voor eene stelling, die zichzelven betoogt. De veinsaart, de vleier, de verplichtende, de ijdele pronker, de vertoningmaker van Theophrastus zijn personen, die onze waereld zoo wel als de zijne oplevert, en wij herkennen hen uit die oude schilderijen, gelijk den Keizerlijken neus uit de afgesletene Romeinsche munten en opgedolven borstbeelden van Augustus Eeuw. Men schreeuwt van de verregaande luxe onzer tijden, en men heeft recht van dit te doen, maar hij, die bekend is met de Dichter en Geschiedschrijvers van Griekenland en Italië, zal zich wel wachten, om daarin, zonder nadere bepaling, eene uitstekend kenmerk te zoeken van de XVIIIde Eeuw. (§)
Zeer juist is de aanmerking van Gregory, wanneer hij zegt; (§) dat de reden, waarom wij doorgaands de zeden van vorige Eeuwen meer dan die van de onze bewonderen, hierin te zoeken is, dat wij de eersten alleen beschouwen op eenen grooten afstand, terwijl de ondeugden der menschen in de schaduw des tijds verloren gaan, daar de ondeugden van onzen eigen tijd zich nabij ons en in vollen dag vertonen. - Even gelijk zich een gebouw, een toorn, een gebergte aan ons

{==123==} {>>pagina-aanduiding<<}

oog in een blaauw verschiet veel trotscher en, ik mag wel zeggen, volkomener opdoet, dan wanneer wij daarin, door onze nabijheid, gebreken, misstand, holligheden ontdekken, zoo treft ons de beeldnis der menschheid meer, naar gelange zij verder van ons verwijderd is. Wij roemen van de deugden onzer voorvaderen, wij verspillen lofredenen aan het Grieksch vernuft, aan de Romeinsche krijgshaftigheid, en wij vergeten ten zelven tijde, dat zij, die wij rechtmatig bewonderen, menschen waren, even zwak, even verslaafd aan heerschende ondeugden, als wij. Het lijdt geenen twijfel, of wij zouden de Alexanders, de Caesars, de Carels en de Hendriks, de Marlboroughs en Turenne's, minder op die verhevene hoogte beschouwen, waar op wij ons verbeelden, dat zij voor het overig menschdom ongenaakbaar waren, indien wij hen gekend hadden, gelijk wij thands de George's, en Catharina's kennen. Dit is eene van die dwansheden der menschen, waarvan zij niet licht aftebrengen zijn. Elk is, op zijne wijs, een laudator temporis acti; en het schijnt, dat de verledene tijd den redenaar, den Panegyrist, den geschiedschrijver vrijheid geeft van ons te bedriegen in de opgave van het Character zelfs der genen, die wij gekend hebben.
Schoon de menschen de Characters in alle eeuwen en landen, indien wij de zaak wel overwegen, ons vrij gelijk aan elkander zullen voorkomen, en men dus niet bijzonder onze Eeuw als de slechtste en ondeugendste van allen brandmerken kan, (§) blijft echter dit zeker, dat iedere Eeuw zijne bijzondere hoedanigheden, zijne eigene gedaante heeft, ver-
{==124==} {>>pagina-aanduiding<<}
schillende, naarmate de zeden en gewoonten der menschen verandering ondergaan, en zekere deugden of ondeugden meer heerschende zijn. Zoo zijn er Eeuwen van barbaarschheid, van krijgshaftigheid, van vuige onwetendheid, van hervorming geweest. Elke eeuw heeft zijne bijzonderheden, en het is door de afbeelding zijner geheele gedaante, dat men dezelven ontdekken moet. Dus Characterizeert zich ook onze XVlIIde eeuw onder alle de voorgaanden in eenige hoofdpunten, die wij zullen opgeven, meest volgends de boven aangehaalde verhandeling des Heeren Gregorij.
Daar heerscht bij het menschdom altijd een zeker algemeen Character, iets, dat Montesquieu, ten aanzien van een bijzonder volk, esprit general genoemd heeft, en het geen zich overal, gedurende een bepaald tijdperk, doet opmerken, schoon het vervolgends veranderingen onderga, die zich, op den afstand van eenige jaren, kenlijk ontdekken. ‘Wij, die thands nieuwerwetsch zijn, en de zeden, de gewoonten onzer voorouderen met hetzelve oog als een oud bouwvallig huis beschouwen, - zullen in zekere eeuwen op onze beurt, ouderwetsch zijn’. (§) Men spreekt derhalven rechtmatig van een Character onzer Eeuwe, om dat alles aanteduiden waar door zich het menschdom in zeden, manieren, gevoelens en daden van voorgaande geslachten en vroeger tijdkringen thands onderscheidt.
Om wel te bepalen, welke de kenmerkende trekken van dit groot Character zijn, moet men geene bijzondere volken, maar het geheel menschdom, als één ligchaam aangemerkt, in oogenschouw nemen, niet

{==125==} {>>pagina-aanduiding<<}

dan algemeene hoedanigheden daarin gadeslaan, en die, ontdekt zijnde, vergelijken met die genen, waarin de originaliteit van een voorgaand menschdom bestondt. Ondertusschen komen hier de beschaafder volken, vooral de Europeanen, meest in aanmerking. Want, schoon het blijke, dat de wilden, door Cooke en anderen bezocht, hun aandeel hebben in onze deugden en ondeugden, dat zij, niet minder dan wij, bedrieglijk, onmatig, aan het spel verslaafd, en wederom, menschlievend, werkzaam, en getrouw zijn; en schoon het zeker zij, dat Asia en America, met den koophandel der Europeanen, ook veel heeft ontvangen van hunne kenmerkende zeden en gewoonten; blijven echter de andere waerelddeelen meer dan het onze vasthouden aan derzelver oude Constitutie, daarin versterkt, deels door natuurlijke woestheid, die geene hervorming toelaat, deels door despotieke overheersching die dezelve volstrekt verbiedt. (§) Het is van daar, dat Arabië, dat China nu nog dezelve wezens, en dezelve zeden oplevert, als voor eenige duizenden van jaren. - Indien Europa, onder alle de waerelddeelen, meest van Character gewisseld heeft, moet de reden daar van voornaamlijk gezocht worden in die vrijheid en beschaaftheid, waar mede het, op eene bijzondere wijs, bevoorrecht is. Het lijdt geenen twijfel, of de aanbidders van Mahammed, en de navolgers van Confucius zouden, in den schoot van Europa opgekweekt, deel gehad hebben aan alle de veranderingen van zeden en gewoonten, die deze vruchtbare moeder hare kinderen van eeuw tot eeuw heeft doen ondergaan.
De afwisselingen van tijdelijke Characters zijn elkander, vooral in deze laatste eeuwen, des te spoe-
{==126==} {>>pagina-aanduiding<<}
diger opgevolgd, naar gelange de koophandel en de wetenschappen meer onmiddelijke verwantschap tusschen de meest afgelegen volken gesticht hebben. Deze vorstinnen hebben zich als ware het op eenen throon gevestigd, van waar zij het Scepter over den geheelen aardbodem zwaaien konden, alle volken hebben zich, gedreven door eigenbelang, aan hare zachte heerschappei onderworpen, en hunne gehoorzaamheid is beloond geworden met een soort van algemeen bondgenootschap, waar in het menschdom getreden is, en tot één ligchaam verzameld. Dit reusachtig ligchaam heeft eenen nieuwen geest, eenen geest van hervorming en van meêwarigheid, verspreid door alle zijne leden. (§) De verandering, die bij een klein gedeelte der menschheid haren aanvang nam, is onbegrijplijk spoedig overgegaan tot het geheel; en een Character, dat weleer eeuwen nodig hadt om zich bij het menschdom te vestigen, is binnen een bestek van weinige jaren algemeen aangenomen.
Het is de invloed der Vorsten op de volken, de invloed van eenen Regeeringsvorm op een geheel waerelddeel, die medewerkt om een zeker algemeen Character tot stand te brengen. Ten allen tijde hebben wij gezien, dat de wetgevende macht, vooral indien dezelve omkleed was van eenen schitterenden luister, haar gebied ook uitstrekte over de zeden en gewoonten van een volk, die haar geene hulde gezworen hadden. Dukwijls besliste één groot man over het Character zijner eeuwe. De zucht tot navolging, een heerschende trek der menschheid hecht zich aan uitstekende voorbeelden, en breng eene verandering ten wege, die, daar naar gevormd van den hoogsten rang begint, en door alle de minde-
{==127==} {>>pagina-aanduiding<<}
re rangen tot den laagsten voordgaat. Zoo deelt een Vorst, een held, een wijsgeer zelfs, iets van zijne talenten en deugden, maar ook te gelijk iets van zijne dwalingen en gebreken aan het gelijktijdig menschlijk geslacht mede.

‘l'Exemple d'un Monarque impose et se fait suivre; 
Lorsqu' Auguste buvait, la Pologne était ijvre; 
Lorsque le grand Louis brûla d'un tendre amour, 
Paris devint Cythere, et tout suivit la cour: 
Quand il se fit dévot, ardent à la priere, 
Le lâche Courtisan marmota son Breviaire’. (§) 


Het is daarom, dat men van de Eeuw van Alexander, van de Eeuw van Augustus, van de Eeuw van Henrik en Carel spreekt, om dat deze groote mannen, door hunnen invloed, de tijden, waarin zij leefden, genoeg hebben gekenmerkt. Men zal in het even aangehaalde werk, op eene andere plaats (§) eene reeks van voorbeelden aantreffen, waaruit blijkt, hoe de Eeuwen zich op eene verschillende wijs hebben gevormd naar den toon, dien een enkel persoon van schitterende grootheid aan dezelven gaf. Frankrijk heeft, bijzonder zints de laatste omwentelingen van Europa, een meer gebiedend recht verworven, om in dezen het patroon en de vraagbaak van alle natiën te zijn. Het Hof van Versailles beslist over het Esprit general der Franschen, en dezen doen zich, met ongelooflijken spoed, navolgen van een honderd-millioenen van menschen. Men mag derhalven onze Eeuw rechtmatig noemen de Fransche Eeuw, of de eeuw der beschaafdheid.

{==128==} {>>pagina-aanduiding<<}

De gelijkheid van regeeringsvorm brengt gelijkheid in zeden en gewoonten voord. Wanneer een geheel waerelddeel zich na genoeg op dezelve wijs doet bestuuren, wanneer één geest van Staatkunde door alle landen zich verspreid heeft, dan ziet men de algemeene uitwerkselen daarvan doorstralen bij ieder volk; en de natiën nemen een zeker gemeenschaplijk Character aan. Dit is het geval van Europa. In de middeneeuwen, toen gewetensdwang en woeste overheersching de gronden van deszelfs Staatkunde waren, was geheel Europa dom, bijgelovig en barbaarsch; maar Europa heeft zich weten te zuiveren van de geweldenarij der monniken, zoo wel als van den overstroomenden vloed der Noordsche volken. Het is de geest der verlichting en der vrijheid, die zich van het Europisch Staatsbestuur op zijne beurt heeft meester gemaakt, en wij zien, dat het algemeen Character zich door deze omwenteling heeft laten hervormen op eene wijs, die zelfs Moscovie met Frankrijk, Engeland, en de meest Characterizeerende natie, in veele opzichten doet overeenstemmen. Waar men thands in Europa zich ophoude, men vindt het esprit general, men vindt den Europeaan.
Naar gelang de Christelijke Godsdienst hare zuiverheid en algemeene heerschappei in Europa wedergekregen heeft, heeft dezelve met vereeniging en gelijkvormigheid gesticht tusschen deszelfs bewoners. Het is deze Godsdienst, welke ons leert, dat wij allen broeders zijn, en die, terwijl zij ons eene burgerlijke verdraagzaamheid inboezemt omtrent hen, die in denkwijs van ons verschillen, ongevoelig de gronden legt tot eensgezintheid en menschenliefde, waar uit, door den tijd, gelijkvormigheid van aart en zeden ontstaat. Na dat men den Bijbel uit de kloosters hervoordgebracht, na dat men de waerheid en zeden-
{==129==} {>>pagina-aanduiding<<}
leer van het Euangelij onzes verlossers, van vlekken gezuiverd, aan de menigte heeft voorgedragen, is geheel Europa van gedaante veranderd, en de onderlinge verwantschap der volken merklijk toegenomen. Indien misverstand en heethoofdigheid de Christenen niet verdeeld hadden in zoo veele verschillende genootschappen, zou de invloed van den Godsdienst op het algemeen Character onzer eeuwe nog veel vruchtbarer en uitgebreider zijn. -
‘Plus les peuples se communiquent, plus ils changent aisément de manières, parce que chacun est plus un spectacle pour un autre.’ Zegt Montesquieu. (§) Daar heerscht bij het menschdom een zekere trek tot gezelligheid, die de grondslag is van Maatschappeien en verbindtenissen. Maar, om gezellig te leven, wordt eene mate van gelijkvormigheid vereischt, om dat de mensch zich liefst vereenigt met de genen, die eenstemmig met hem denken. Derhalven moet de vermenging der volken haren oorsprong hebben uit, en gevolgd worden van meerdere overeenkomst en gelijkheid. De Socialiteit, die thands vooral Europa bezielt, draagt zeer veel bij ter vorming van het heerschend Character onzer tijden. De volken bezoeken elkander, wisselen onderling brieven en letterkunde, zij ontleenen van elkander konsten en wetenschappen. Aangetokkeld door de hoop op voordelen, zetelen zij zich op elkanders bodem, en worden, door banden van echt en vriendschap verstrengeld, genationalizeert. Ziet daar het middel, om zeden en gewoonten voord te planten, om van alle volken één groot volk, van de verschillendste geaartheden één algemeen Character te maken! - in Asie, in Africa vindt men zoo veele volken, zoo veele

{==130==} {>>pagina-aanduiding<<}

Characters, zonder dat de gelijkheid derzelven op die treffende wijs onder het oog valle, en de reden is duidlijk deze, dat iedere natie aldaar op zich zelven bestaat, wars zijnde van bondgenootschappen, uitverhuizing, en vermaagschapping.
De schrijver van den Geest der wetten merkt ter zelver plaatse rechtmatig aan, dat de vrouwlijke gezelligheid vooral ingang maakt op de zeden en den smaak van een volk. Het zijn de vrouwen, die, aangevuurd door eene zucht om te behagen, in alle landen den toon geven tot de algemeene zeden, gevoelens en manieren, welken zij dienstbaar maken aan hare natuurlijke bevalligheid. Het manlijk geslacht, toegeeflijk aan de zwakheden van eene Sexe, die aan zoo veele behoeften deszelven voldoet, schikt zich daarnaar in zijne denkwijs, in zijn gedrag; en, naar mate de vrouwlijke eerzucht, om zich staande te houden, meer verandering nodig heeft, wisselt het Volkscharacter zich dukwijler af. Met eenen snellen vaart gaat deze omwenteling over van het eene land tot het ander, en, gelijk overal vrouwen zijn, ziet men weldra dat Character, welke haar aangenaamst is, over de voorgaande zeden en gewoonten van een uitgebreid waerelddeel zegevieren.
'Er is geen ding in de waereld, dat toont, hoe ver het de grilligheid en het vernuft der menschen, t'zaam vereenigd, brengen konnen. Het is veranderlijker dan wind, ongestadiger dan een stromend water. Het bemint kortstondigheid, en blijft door omwentelingen aanwezig. Het is de uitvinding der vrouwen, de bron van verscheiden takken des koophandels, en de zenuw van een zeker algemeen bondgenootschap onder de volken van Europa. 't Geen vreemder luidt, door t'elkens te veranderen, en zich, zoo het schijnt, te verbeteren, keert het eindelijk tot zijnen oorsprong terug, gelijk de omtrek-
{==131==} {>>pagina-aanduiding<<}
lijn van eenen Cirkel. Dit zeldzaam ding noemt men, met de taal van deszelfs groote voogdes, de Mode. Frankrijk schijnt, door eene algemeene toestemming van alle volken, gegrond op verscheiden bijzondere gaven van dat land, de wetgevende macht in het rijk der modes te bezitten, en zich daarin te zullen handhaven, zo lang dat rijk stand houdt. Men moet erkennen, dat de Franschen zich dezen voorrang hebben waerdig gemaakt, en dat zij minder zou voegen aan eenig ander volk. Zij weten eene zekere nieuwheid te geven aan het geen oud, en bevalligheid aan het geen wanstaltig is. Zie daar het voedsel, waarvan de mode leeft!.. een Franschman zal u verzekeren en doen geloven, dat de laatste manier beter is dan de voorgaande; dit zal hij t'elkens doen, en zoo lang, tot dat hij u de manier van eene vroegere eeuw met veel meer gretigheid doe aannemen, dan die immer werdt ingevoerdt. (§)
Het is bijzonder onze eeuw, waarin de mode zijne krachtige invloeden op Europa heeft geopenbaard; en, daar dezelve zich heeft uitgebreid tot de taal, kleding, houding, levenswijs en gevoelens der menschen, daar huizen, toonnelen, hoven en tempels de schouwplaatsen der mode geworden zijn; daar het moderne, gelijk een Oceaan, de geheele waereld heeft overstroomd; is dit het groot middenpunt van overeenkomst geworden tusschen de verschillendste en afgelegenste gedeelten van Europa. Er is hedendags geen volk, waarbij men niet de Fransche mode, Fransche zeden en gewoonten vindt. Deze gelijkheid wordt grooter, naar mate men tot hooger rangen opklimt. De mindere standen ontleenen daar-
{==132==} {>>pagina-aanduiding<<}
van derzelver smaak. Met Frankrijk verandert gantsch Europa; en het algemeen Character onzer eeuwe wordt door de veranderingen der mode zoo wel daargesteld, als gewijzigd. - Bezoek de grooten in welk land gij verkiest, men zal u-op dezelve wijs aanspreken, onthalen en behandelen; de manier is een soort van surtout geworden, waar mede men zich onder alle luchtstreken dekken kan, een algemeene munt, die nagenoeg voor denzelven prijs gangbaar is in ieder gewest, en de reiziger behoeft thands alleen een man van de mode te zijn, om geheel Europa voor zich geopend te vinden, daar hij weleer van land tot land, nieuwe geldspecien, nieuwe klederen, en nieuwe zeden aannemen moest. Daal van den adelstand neder tot den gemeenen burger, en de overeenkomst der volken zal minder zijn. Plaats u in den kring der boeren, en zij zal bijna geheel verdwijnen. De landman, minst verslaafd aan de ongestadige wetten eener grilzieke mode, is en blijft een origineel in ieder land, bewaart, langer dan iemand anders, de voorvaderlijke zeden, en laat zich, door eene zekere logheid van aart, niet hervormen naar den heerschenden smaak, gelijk aan het zwaarwichtig kwik, dat halstarrig weigert zich met dunner vochten te vermengen. -
Hoe veel minder zouden de menschen onderling aan elkander gelijk zijn, indien zij niet gedreven werden door eene hevige zucht ter navolging! personen, standen, volken, allen zij wij elkanders aapen. Wij zien iets in anderen, dat ons ontbreekt; Zonder te overwegen of het onze beter dan slechter zij, laten wij ons van onzen naarijver dermate beheerschen, dat wij, het geen ons eigendom was, verwerpen, en aannemen het geen ons slechts ter leen toebehoort. Wij worden, het geen anderen zijn, om dat wij het niet waren. De een ontdekt, dat een an-
{==133==} {>>pagina-aanduiding<<}
der hem navolgt; dit kwetst zijne eerzucht, en boezemt hem tevens denkbeelden van meerderheid in. Hij handhaaft zich in een recht, hem stilz wijgend afgestaan, door op nieuw te veranderen! en hij ziet met zoo veel zegepraal als gemelijkheid, dat de nabootsing herhaald wordt. Op deze wijs volgt een geheel waerelddeel een enkel voorbeeld na. Denkbeelden, gevoelens, manieren, alles onderschikt zich aan den opkomenden smaak. Zelfs de geleerde waereld laat zich daardoor wegslepen, en herhaalt tot walgens toe den gegeven toon. In den tijd van Addison en van Effen moest alles, wat men schreef, à la Addison Periodiek zijn. Na Sterne schuurt men sentimenteele vonken zelfs uit eene galg, uit steenrots en reuzenbeenderen. Zinds er in het vaderland een Post van den Neder-Rhijn bestaat, rijdt alles in vollen ren op een staatkundig stokpaerdje, men schrijft niets dan Politique, de drukker verwoest zijn alphabets, om genoeg letters voor Patriot, Aristocraat, en Prinsgezind te vinden, en, terwijl hij over Nederland kruiers en nieuwsvertellers doet regenen, vraagt hem een koudbloedig lezer: ‘is er nog niet meer?’ -
Vraag aan de meeste menschen, waarom zij zoo Schrijven, zoo spreken, zoo doen; hun andwoord is gereed. ‘Het is de gewoonte zoo.’ Onnozelen als wij zijn, dat wij ons geheel Character vestigen op eenen grondslag, die dermate wankelbaar en van alle redelijkheid ontbloot is! - waarom doen wij allen het geen een ander doet? waarom volgen wij even werktuiglijk het gegeven voorbeeld, als een schaapskudde, die het voorste schaap naloopt, of als de honden, die alle blaffen, zoo draa éen hond den mond opent? -

‘Coutume, opinion, vous gouvernez le monde, 
le sage vainement vous attaque et vous fronde.’ 



{==134==} {>>pagina-aanduiding<<}

Dus ver hebben wij getracht de voornaamste bronnen aan te wijzen, waaruit de onderlinge verbindtenis en gelijkvormigheid der volken, en dus het algemeen Character onzer eeuwe voordvloeit. Koophandel, wetenschappen, de invloed van vorsten en groote mannen, de regeringsvorm, Godsdienst, socialiteit, vrouwlijke gezelligheid, mode, en zucht ter navolging zijn onbetwistbaar zoo veele bijzonderheden van dezen aart, en hebben altijd den weg gebaand tot die zichtbare omwentelingen, die de zeden en gewoonten der menschen ondergingen. Inzonderheid echter heeft onze eeuvv zich daarnaar gevormd op eene wijs, die dezelve gereedlijk onderscheidt van alle de voorgaanden. Met dat al blijven er in het esprit general dezer tijden zodanige trekken over, die men in geene der aangevoerde oorzaken genoegzaam oplossen kan. Daar heerscht in alle Characters, en dus ook in dat van elke eeuw iets, waarvan het moeilijk is reden te geven, iets grilligs, het geen men ziet plaats grijpen, zonder bewust te zijn, waarom het nu meer dan voorheen heerschend zij, of waarom de een daarvan bedeeld zij boven den anderen. Mooglijk ligt er in de menschlijke natuur eene zekere niet genoeg bekende hoofdeigenschap, die zich t'elkens hecht aan onderscheiden voorwerpen, en dus gestadig nieuwe verschijnselen oplevert, zonder zelve immer te veranderen. Uit een stip, eene rechte en kromme lijn vormt de wiskunde alle hare afbeeldingen, op dezelve wijs kan één en dezelve oorzaak bij het menschdom nu woestheid, dan weelde, vervolgends krijgshaftigheid voordbrengen, naar mate zij hare werkingen verschillend plaatst. Dezelve zonnestraal hardt het staal, zengt het koorn, en smelt het wasch. Dit is buiten tegenspraak, dat bij het menschdom ieder Charactertrek, die voor eenen anderen plaats maakt,

{==135==} {>>pagina-aanduiding<<}

met denzelven nagenoeg eenen gelijken oorsprong heeft. De eeuwen verschillen dus meer in gedaante dan in wezen. -
Het is bijkans onmooglijk, het geheel Character eener eeuwe onder ééne hoofdbenaming te brengen, om dat het der menschlijke taale tot nog toe mangelt aan eenen genoegzamen rijkdom van algemeene woorden, en om dat de bijzonderheden van zulk een groot Character te menigvuldig, te zeer van elkander verschillende zijn, om die op te sluiten in één denkbeeld. Ondertusschen hadt elk tijdperk immer zijne kentekenende eigenschap, sterk genoeg om zich daaraan te doen onderscheiden. Dus is men gewoon bij uitmuntendheid de zestiende eeuw de eeuw der hervorming, de zeventiende die der geleerdheid, en onze tegenwoordige, de verlichte, of beschaafde eeuw te noemen; niet, om dat de voorgaande tijden volstrekt onverlicht en onbeschaafd zijn geweest, maar, om dat kennis en smaak thands gebracht zijn tot eene mate van uitgebreidheid en volkomenheid, die dezelve nooit voorheen bereikt hebben, schoon onze voorouders het denkbeeld van verlichting en beschaastheid niet minder op hunnen tijd hebben toegepast, dan wij op onze dagen. Veel hangt er in dit stuk af van de heerschende begrippen des menschdoms. Het is ten hoogste waerschijnlijk, dat de inwoners van Europa over twee honderd jaren onzer eeuwe het recht betwisten zullen van die eertitels, die dezelve zich heeft toegeëigend, en, indien geene groote omwentelingen de thands gevestigde waereld wederom schokken, zal elke volgende eeuw met meerder billijkheid dingen naar den roem van verlichting en beschaaftheid. -
Wij hebben aangemerkt, dat de Characters van bijzondere personen bestaan uit eene mengeling van deugden en gebreken, talenten en zwakheden, die

{==136==} {>>pagina-aanduiding<<}

niet alleen zeer na aan elkander vermaagschapt zijn, maar ook grootendeels de eene uit de andere voordvloeien. Op dezelve wijs in het met de algemeene Characters der eeuwen, met dat van onzen tijd gelegen. Hij, die enkel eene schets gaf van de volmaaktheden of onvolmaaktheden der achtiende eeuwe, zoude een ruim zoo slechts Copieïst van de natuur zijn, als de schilder, die al het vuur en de kwijning van Laura's oogen op zijn doek uitdrukt, maar haren mond geheel overslaat, om den misstand harer onregelmatige lippen voor ons te verbergen, of de beeldhouwer, wiens bijtel zich verstompt om een wellustig mannenhoofd uit marmer te vormen, en die ons, na hierin geslaagd te zijn, toeroept ‘dit is uwe Socrates!’ - Men moet de eeuw tekenen, zodanig als men dezelve vindt, goed en kwaad, wijs en dwaas te gelijk; uit de vermenging dezen verschillende hoedanigheden ontstaat de gelijkenis, de natuur, die door zachte nuances licht en schaduw altijd doet zamensmelten. 
De achtiende eeuw heeft zich op eene uitmuntende wijs beroemd gemaakt door hare vordering in kennis en wetenschap. Dit is een Charactertrek, dien men haar, zonder onrechtvaerdig te zijn, niet betwisten kan. Over het geheel hebben de studien, konsten en wetenschappen, zinds de opkomst eener meer gezuiverde wijsgeerte, en der algemeene industrie, eene mate van licht, eenen graad van volkomenheid en bondigheid bekomen, waartoe zij weleer niet gebracht waren. Ontdekking, proefneming, redekaveling hebben zich onderling vereenigd en de hand geboden, om den verouderden tempel van Apollo en Minerva te herbouwen, en opteluisteren met alle mooglijke sieraden. De voorgaande vakken van studie zijn van nieuws bearbeid geworden, Godgeleertheid, Taal en Letterkunde, geheel de omvang der

{==137==} {>>pagina-aanduiding<<}

Natuurkunde, alles wat tot de Genees en Heelkunde behoort, proefondervindelijke konsten, Geschiedenis en Dichtkunde zijn als in een nieuw gewaad ingekleed. Men heeft de grenzen van wetenschap uitgebreid, en nieuwe vakken daarbij aangewonnen, die het rijk der geleertheid merklijk vergroten. De leer der Newtoniaansche uitvindingen, der Electriciteit, der Gelaatkunde enz. is zekerlijk een vrucht van onze tijden, schoon onze voorouders al meer dan den naam derzelven mochten gekend hebben. Het vernuft en gevoel, ondergeschikt aan nieuw-ontworpen konstregelen van smaak, heeft zich met den grootsten luister ontwikkeld, en uitwerkselen voordgebracht, waartegen de voorgaande eeuw niets gelijkmatigs stellen kan. Men heeft het geheel zamenstel van menschlijke kundigheden uit een nieuw en gewichtig oogpunt begonnen te beschouwen.
Dit niet alleen; maar ook is de wetenschap in de eeuw welke wij beleven, daarzij weleer slechts het eigendom was van een enkel volk, eenen bijzonderen stand en eenige weinige personen in de maatschappei, zoo ver uitgebreid geworden over het algemeen wezen des menschdoms, dat men dezelve thands min of meer in alle landen, en bij allerleie lieden aantreft. De menigte is hedendaags verlicht boven hare kundigheid in vroeger dagen. Daar heerscht een zekere algemeene smaak (gustus) van kennis en geleertheid. Hij, die voorheen, zonder schande, volstrekt een weetniet was, kan nu ten minsten oppervlakkig oordelen en spreken over geleerde onderwerpen. De wetenschap heeft zich, als eene zee, verheft boven de afgronden van onkunde en driestheid, en, naar mate zij hooger steeg, heeft zij haren vloed over ruimere vlakten verspreid. Het is van hier, dat de waereld, met eenigen schijn van waerheid, zich thands wijzer noemt, dan zij ooit

{==138==} {>>pagina-aanduiding<<}

was; zij is in de daad algemeen kundiger, maar zij bedenkt niet, dat de massa van wijsheid na genoeg dezelve gebleven is, en zoo veel minder Erasmussen, Grotiussen en Boerhavers oplevert, als zij zich thands gelijkmatiger onder veelen oordeelt. Kundigheid is ook geene wijsheid. De eerste is voor een gemeen verstand verkrijgbaar, de laatste zal altijd het eigendom zijn van die weinige groote zielen, waar van de Natuur eene eeuw zwanger gaat, en die verschijnen als de Cometen.
Beschaving van den stijl volgt doorgaands op eene algemeene verlichting in het rijk der wetenschappen. In hoe veel zuiverer taal schrijft men thands, dan zelfs nog in het begin dezer eeuwe! hij, die zich met de vroegere schriften, bijzonder van ons vaderland, eenigszins gemeenzaam heeft gemaakt, zal dit verschil ten onzen voordeele gereedlijk ontdekken, en, indien hij taalkundig is, zal hij weeten, dat de Grieken, Romeinen en Franschen hunne taal tot eenen uitmuntenden graad van volkomenheid hebben gebracht, om dat zij de verlichtste en beschaafdste volken zijn geweest der oude en nieuwe waereld. De spelling is hedendaags door geheel Europa kort, en vrij gelijkmatig, de uitdrukking is afgemeten, zinrijk, de woordschikking musicaal, en de geheele schrijfwijs natuurlijk, treffend, wijsgeerig. Men leest daarom de tegenwoordige schriften zonder zelfsverveeling, ook dan, wanneer derzelver inhoud niet gewichtig genoeg is, om den aandacht op den duur gaande te houden. Ik kan echter niet zeggen, dat de tegenwoordige stijl der Duitschers mij over het geheel schreeuwend bevalt. Er is, dunkt mij, iets lafs, iets gemaakts in; de letterarbeid van groote mannen, bij voorbeeld, van eenen Gessner, Gellert en Jerusalem altijd uitgezonderd. De gemeene hoop van Duitsche schrijvertjes is even laf in zijnen stijl,

{==139==} {>>pagina-aanduiding<<}

als in de zaken, die dezelve behandelt, en het strekt tot schande voor onze natie, dat men daarvan in vertalingen en oorspronglijke schriften zoo veel overneemt. Zullen wij dan nooit ophouden, onze eigene zwakheden met die onzer nabuuren te vermeerderen? -
Daar is meer dan eene reden te geven van de groote vorderingen in kennis en wetenschap, die Europa zints eenigen tijd gemaakt heeft. Het steeds toenemend gebruik der drukpers, de beziging van vertalingen en levende talen tot het schrijven over allerlei onderwerpen, (schoon in zeker opzicht nadeelig aan geleerde Letterkunde,) de grootere gemeenzaamheid der lectuur in alle landen en standen, de oprichting van menigvuldige geleerde Maatschappeien, en het gevoel van de noodzaaklijkheid eenes oppervlakkigen smaaks voor verschillende kundigheden, om in de waereld fortuin te maken, hebben zeer veel bijgedragen ter volmaking en uitbreiding van de wetenschappen bij het menschdom. Men heeft elkander de letteroefeningen zoo wel noodzaaklijk als gemaklijk gemaakt. Elke taal levert thands eene volledige boekerij op van alles, wat de waereld leert en weet, daar men weleer de oude gedenkstukken van Griekenland en Italie noodwendig doorsnuffelen moest, om op het spoor van kennis geleid te worden; en nogthands mangelt het heden Europa aan waere Polyhistors, meer dan ooit.
Over het algemeen heeft eene ondiepe vrij oppervlakkige kundigheid van alle Studien de plaats van solide geleertheid vervangen. Men vordert iemand, die veel weet, en nog meer van wetenschappen spreekt, maar men bekreunt zich weinig, of hij het wel weet en grondig beredeneert. Zou een man van onze waereld niet dwaas zijn, indien hij zich moeite gaf tot het geen niemand van hem vergt? waar-
{==140==} {>>pagina-aanduiding<<}
om zou hij zich jaren lang door noesten arbeid afmatten, om het ellendig figuur eenes geleerden te maken bij eene maatschappei, die met zijnen uitwendigen Savanten tooi veel beter voldaan is? - Bruijére klaagde reeds, dat men in zijnen tijd de moeite niet nam van zijne kundigheden te verdiepen, en dat een vernuft alleen geldig was door 't geen het vertoonde (§). Deze wansmaak is met de jaren merklijk toegenomen. De beuzelende waereld vermaakt zich thands met luchtige schimmen, die men haar ongevoelig in de plaats van wezenlijke ligchamen heeft opgedrongen; zij eerbiedigt de schitterende trekken van een oppervlakkig vernuft, terwijl de zeldsame geleerde, die zich in zijne studeercel uitput ter volledige betoging van eene enkele waerheid, ondankbaar vergeten wordt.
Het zijn, zegt Gregorij te recht, meestal de bevallige, met bloemen bezaaide velden der wetenschappen, die men thands doorwandelt en bearbeidt. - De barre streeken, moerassige gronden en scherpe rotsen van dit omslachtig rijk liggen bijkans geheel ledig en verwaarloosd. Alles, wat genie, gevoel en smaak aanduit, alles wat, zonder diep en langduurig nadenken, omvat kan worden, is het onderwerp van de hedendagsche Studie, het overige sluit men uit als Contrabande. Men haalt de neus op voor eene doorwrochte verhandeling, uit letterkundige en diepe wijsgeerige bronnen t'zaamgesteld, terwijl men naar een modern dichtstuk of romanesq flodderblad beide de handen gretig uitstrekt. Vernuftige uitvindigen der Natuurkunde, kleene geestige verhandelingen, onderhoudende reisbeschrijvingen en brieven, fraaie letteren, geschiedenis, vertelling, versen, anecdoten, vrolijke brochures,

{==141==} {>>pagina-aanduiding<<}

tijdschriften, ziet daar de stoffen, waarop Europa thands aast. Onze waereld doet niet meer in het gros haren letterhandel. De wetenschappen zijn verplaatst in eene gaanteriewinkel, vol van schitterende kleinigheden, doch, waarin men na massieve stukken en prachtige sieraaden te vergeefs vraagt. De groote gedenkstukken der oude waereld liggen in stof en spinrag begraven, even gelijk vernederde hovelingen, die, na de aanbidding van het Hof genoten te hebben, in de ongenade des vorsten vervallen zijn, en gedoemd tot eene eeuwige ballingschap.
Zodanig is de petillante smaak eener eeuw, die zich met niet weinig trotschheid de verlichte noemt. Men kan haar toegeven, dat zij het licht van menschlijke kennis, door voorgaande eeuwen tot haar gebracht, versterkt en uitgebreid heeft, maar heeft zij niet tevens de dwaasheden van het menschdom vermeerderd, door van de eene buitensporigheid tot de andere over te gaan? onze vaders hebben zich gefolterd op de pijnbank van drooge en speculatieve Studiën, als andere Titans hebben zij bergen van folianten op een gestapeld, om den Letterkundigen hemel te bestormen. Wij hebben hun onverstand gezien, en eenen meer aangenamen en gemaklijken weg ontdekt tot de algemeene wetenschap; maar, dezen weg inslaande, zijn wij gekomen tot een tegenovergesteld uiterste, wij zijn oppervlakkig geworden, wij hebben de manlijke geleertheid in een kinderachtig kleed gestoken. Wij hebben ons met lovertjes behangen, om niet meer onder den zwaren last des gouds gebukt te gaan. Dit is nu onze geleerde bon ton, waar naar zich een schrijver, een genie, een volk, geheel Europa vormt. Er is mooglijk een tijdvak ophanden, dat met den gril onzer eeuwe lagchen zal, en dien verwisselen tegen eenen anderen, even weinig geschikt,

{==142==} {>>pagina-aanduiding<<}

om al de vruchtbaarheid van den menschlijken geest op eenmaal te ontwikkelen. Het schijnt, dat de waereld nimmer vorderingen maakt, dan door middel van eenen kinderachtigen luchtsprong. Bijzonder is het beuzelen, zelfs in zaken van gewicht, een onderscheidende trek van ons Character. -
Indien men hedendags meer dan immer leest, is het tevens waer, dat de heerschende smaak en keus der lectuur nooit zoo zeer verbasterd was. Dit is eene andere kenmerkende bijzonderheid onzer tijden. Men wil volstrekt alles nieuw hebben. Het raakt niet, of de denkbeelden en kundigheden uit den schoot onzer voorvaderen geput, of zij ongegrond en gevaarlijk zijn, zo er maar een waas van nieuwheid over gespreid ligt, zijn zij welkom. Dit nieuwe wordt gezocht in den vorm der gedachten, in de schikking, den stijl, den titel, het formaat, de letter, kortom in alle mooglijke kleene uitwendigheden. Laat een schrijver van de voorgaande eeuw volmaakt het zelve, en bondiger gezegd hebben dan een hedendags aucteur, de laatste heeft eenen beslischten voorrang in de schatting zijner lezeren! waarom? dwaze vraag! om dat hij thands leeft en thands geschreven heeft: - Zoo oordeelt men door een soort van enthusiasmus, en men bedenkt niet, dat de konst van oud nieuw maakt, en dat het hoe langer hoe onmooglijker wordt in de daad nieuw te zijn, naar mate de gretige leeslust meer schijnbare nieuwigheden verslindt. Indien Swift nog leefde, zou hij over dat stuk eene verhandeling konnen schrijven, niet minder geestig dan zijnen Oorlog der boeken, waar in hij de twisten zijner tijdgenoten over den voorrang van de oude of nieuwe geleertheid zoo scherp heeft doorgehaald.
De wansmaak onzer tijden heeft zich op eene bijzondere wijs gehecht aan schriften van vernuft en

{==143==} {>>pagina-aanduiding<<}

gevoel. Indien men onder deze blinkende woorden niets anders ten voorschijn bracht, dan het geen zij, wel verklaard, waerlijk aanduiden, zouden stukken voor den geest en het hart geschreven, onmooglijk aan eenigen wansmaak voedsel konnen geven; doch het is een kwalijk geplaatst begrip van de natuur des vernufts en gevoels, welk oorzaak is van eene algemeene verbijstering der lezende waereld. Addison is niet meer de vernuftige, noch Richardson de gevoelige man voor onze eeuw, zij hebben hunne epoque gehad, en men beschouwt hunne werken als colommen van de Gothische bouworde, die bewaard maar niet gebruikt worden. Thands denkt men anders. Schriften, waarin de Christelijke Godsdienst stout wordt aangerand, de Openbaring weggelagchen, en de deugd op weinige gewaagde punten ter nedergesteld, Romans, die de driften aanvlammen, en ons het air galant van Frankryk inboezemen, Toonneelstukken, die, ten beste genomen, zoo veel aansporing tot ondeugd als tot deugd geven, bladen, opgevuld met laf sentimenteel, en onwaerschijnlijke verhalen van zwakke grootmoedigheid, zwellende verhalen van gevluchte meisjes, en wanhopig op heur graf stervende minnaars - Deze zijn de bloemen, waaruit een gewoon lezer van onze eeuw zijn vernuft en gevoel puurt. -
Dat de waereld in onzen tijd alleszins beschaafder geworden is, danzij weleer was, zal niemand, wiens oordeel gezond werkt, ontkennen. Deze beschaaftheid heeft eene nieuwe en meer bevallige gedaante gegeven aan alles, wat het menschdom bezig houdt; aan studien, aan zeden en manieren, aan levenswijs, taal, kleding, gebouwen, konsten en handwerken. Thands wordt alles veel fijner, malscher, puntiger gezegd, gemaakt, gedaan, dan voor den aanvang dezer eeuwe. Een man van de XVIIIde

{==144==} {>>pagina-aanduiding<<}

eeuw, geplaatst naast de afbeelding van iemand, die een paar geslachten vroeger leefde, verschilt bijkans zoo veel van dezen, als een beeld, door Michaël Angelo gebeiteld, van eene lompe Indiaansche Pagode. De geheele t'zamenleving heeft zijne voorgaande ruuwheid afgelegd, en verwisseld met eene zekere aangename welvoeglijkheid. Trapswijs, en zelfs van jaar tot jaar, ziet men keuriger, netter werkstukken voor den dag brengen. Iedere hervorming schijnt tot eene nieuwe van meer smaak en bevalligheid aanleiding te geven. Zelfs hebben zich de aandoeningen en driften van het menschlijk hart, hoe zeer ook uit derzelver aart ontembaar, aan de algemeene tucht onderworpen, en laten terug leiden binnen die grenzen, tot welke zij draaglijk en min schadelijk zijn in het gezellig leven.
Zoo zeker dit is, zoo onbetwistbaar is het tevens, dat de algemeene beschaving eenige hoofdondeugden des menschdoms minder uitgeroeid dan besnoeid en verzacht heeft. Gebreken, die eertijds aan harde ysschotsen gelijk waren, zijn thands als vloeibaar water geworden; maar zij hebben een gevaarlijker invloed gekregen, door zich op deze wijs te verfijnen. De weelde, de pracht, overdaad en wellust, heerschte voor twee honderd jaren zoo wel als nu, maar zij hadt meer de houding eener dolle buitensporigheid, zij was, gelijk haar de groote Montesquieu te recht noemt, eene luxe solide, daar wij hedendags eene verfijnde weelde koesteren, die tot geene dolle woestheden en beestachtigheden uitbarst, maar zich dekt met het bevallig tooisel van wellevendheid, goeden toon, en vrijheid van denken en handelen. Wij hebben de doolende ridders met saletjonkers, de dolle drinkparteien met redoutes, en de bloedige oorlogen met bals, opera's en tweegevechten verwisseld. Laten onze hedendagsche wijsgee-
{==145==} {>>pagina-aanduiding<<}
ren de middeneeuwen beschuldigen van barbaarschheid en woestheid, wij bezitten deze ondeugden in dezelve mate, het is eene beschaafder weelde, die dezelve heeft weten te bepalen tot andere voorwerpen, door welker menigvuldigheid en mindere aangelegenheid zij het buitensporige onzer driften niet zoo duidlijk ontdekken; en deze verandering zelve is haren oorsprong meer aan onze toenemende zwakheid verschuldigd, dan aan eenige zedelijke oorzaak.
Onze tegenwoordige weelde is daarom van eenen meer gevaarlijken aart, om dat zij over het geheel iets bevalligs heeft, dat het menschlijk hart, aan zinnelijke vermaken geboeid, zoetvoerig wegsleept, en ons wederhoudt van haar uitteroeien. De weelde onzer voorvaderen was van dien aart, dat zij uit hoofde harer redenlooze woestheid zich zelven door den tijd ontzenuwen, en voor de waereld ondraaglijk worden moest. Zij heeft zich daarom niet bestendig konnen staande houden. Maar de weelde onzer eeuwe is dermate verzacht geworden, dat zij niet alleen draaglijk is in de maatschappei, maar ook een bron van genoegens, een zenuw van den Koophandel, eene richteres van den goeden smaak, en een noodzaaklijk kwaad voor het menschdom geworden is, en dat men zich tegen dezelve niet verklaren kan, zonder den naam van eenen grilligen menschenhater te bekomen; in dit opzicht kwijnden vroeger eeuwen aan hevige afgaande koortsen, maar wij kwijnen aan eene gestadige en alles verteerende binnenkoorts. Romulus, Numa en anderen vonden gelegenheid, om het ruuw en krijgshaftig Romeinsche volk langzamerhand te beschaven door middel van wetten, wapenen en wetenschappen, die hetselve tot die ongenaakbare hoogte van kennis en smaak hebben doen opklimmen, maar toen Rome, bedwelmd

{==146==} {>>pagina-aanduiding<<}

door den roem van zijn eigen grootheid, in laffe weelde en dartelheid wegzonk, waren geene Caesars, geene Marcus Aureliussen in staat, eenigen verbeterenden invloed op zijne bedorvene zeden te maken.
Het lijdt geene tegenspraak, dat de weelde onzer tijden, in plaats van te verminderen, hand over hand toeneemt. Zeker gaat het dus, dat zij nog niet die hoogte bereikt heeft, waartoe zij geraken moet, om in heerschende armoede, barbaarschheid, onkunde en slavernij te eindigen (§). De waereld heeft reeds verscheiden bronnen van weelde uitgeput, maar zij ontdekt en opent t'elkens weder nieuwe in dezelver plaats, en vermenigvuldigt gestadig de stoffen, waar aan zij heure krachten spilt, niet ongelijk aan de turfveenders, die, wanneer zij een veld hebben uitgeput en tot eene binnenlandsche zee gemaakt, een naastgelegen veen openen, om het tot het zand toe uittedelven, zonder te berekenen, dat, wegens de onmooglijkheid van het droogmaken, langs dezen weg plas naast plas ontstaat, die eindelijk, noodlottig vereenigd, geheele gewesten en derzelver verarmde inwoners wegslepen zullen. De lompe zwier onzer voorouderen in goud, zilver, en kostbare porceleinkassen heeft plaats gemaakt voor eene pracht, die zich in min kostbare, maar tevens min duurzame en menigvuldiger stoffen vertoont, eene zekere evenredigheid vordert in onze geheele levens wijs, en daar door veel meer verslindt dan eene voorgaande luxe solide, al-
{==147==} {>>pagina-aanduiding<<}
tijd nog onder den bevalligen schijn van spaarzaamheid en middenmatigheid.
Naardien de weelde bij het menschdom doorgaands een uitwerksel is van algemeenen rijkdom, welvaart, en verlichting, wanneer die niet op de rechte wijs gebruikt worden, heeft zij gewoonlijk achter zich een talrijk gevolg van zwakheden en ondeugden, die in eene armoedige boersche maatschappei niet zoo heerschend te vinden zijn, en welke de aangebedene weelde onder hare bescherming neemt. Europa is tegenwoordig besmet met eene menigte van zulke zwakheden en ondeugden. Wij zullen er eenige van opnoemen, zonder ons tot eenig volk in het bijzonder te bepalen, en tevens zonder angstvallig te willen onderzoeken, in hoe ver onze eeuw ten dezen aanzien boven de voorgaanden verergerd zij.
‘De heerschende Charactertrek dezer tijden, zegt Gregory (§), blijkt te bestaan in een onbegrensden smaak voor beuzelingen, in een vertoonmaking van ijdelen trots, in een volgzuchtige en kinderachtige gesteldheid op elke heerschende dwaasheid; deze ontdekt zich, in onze opvoeding, in onze zeden, in onze kunsten.’ - Het is waer, dat geene eeuw zich zoo zeer in het beuzelachtige, in het kinderachtige verlopen heeft, dan de onze. Laten wij slechts nadenken en opletten, zijn het geene laffe kleinigheden, waarin al de grootheid onzer waereld bestaat, en die hedendags over het lot van personen, geslachten, en geheele volken beslisschen? een man van aanzien is thands iemand, die wel gekleed gaat, of die zwaar galon geeft aan zijne bedienden. Men behoeft slechts eenige Fransche, Hoogduitsche en Engelsche schiften te hebben gelezen, om te pronken met den naam van eenen geleerden. Onze

{==148==} {>>pagina-aanduiding<<}

meeste helden zijn mannen, die onder eenen Eugenius en de Ruiter naauwlijks den rang van kloeke Soldaten zouden bekleed hebben. Een geestige snapper, een gelukkig kaartspeler, een goed cavalier, indien hij welgemaakt is, een opgeschuimd toonneelspeler, deezen zijn de voorwerpen, welker lof eene begoogchelde waereld met een soort van afgodsdienstigen eerbied uittrompet. Eene kleinigheid, gezegd of geschreven in den heerschenden smaak, verzekert ons van de gunst der lichtzinnige menigte. Het menschdom worstelt zich af, door marmere gedenkzuilen te stichten op het graf van zwakke pigmeën, aan wier vereeuwiging eene voorgaande waereld niet zoude gedacht hebben. Het gantsch gewicht der t' zamenleving heeft, in onzen leeftijd, begonnen af te hangen van eene ongelooflijke menigte petilles en beuzelingen, die door den heerschenden smaak een aanzienlijk gezag in de maatschappei hebben verkregen.
Dit beuzelend Sijsthema wordt door de tegenwoordige waereld met de grootste mate van ijver en drift opgevolgd. Onze voorvaders brachten hunnen leeftijd door met wezenlijke bemoeingen, zij stichteden maatschappeien, hielden zich onledig in moeilijke Studien, en brachten de voordeligste uitvindingen en ontwerpen tot stand; al wat zij deden, was in zekeren zin massief; wij verspillen even veel tijds en vlijts aan duizend nietsbetekenende kleinigheden, die ons wel geene mindere moeite kosten, doch tevens geene wezenlijk vruchtbare gvolgen hebben voor huisgezin en burgerstaat, en, terwijl wij dit doen, terwijl wij beuzelingen met verhitting najagen, gelijk de Otaheiter coralen, lovertjes en staal, maken wij lofreden aan onze beschaaftheid, smaak, en industrie, als verre verheven boven die onzer voorvaderen.

{==149==} {>>pagina-aanduiding<<}

Daar is nimmer eene eeuw geweest, die zich zoo zeer onderscheiden heeft door het maken van een ijdel vertoon, als de onze. De pracht onzer huizen, de tooi onzer klederen, het brillante van onze t'zamenleving, alles is geschikt, om in het openbaar en van verre eene schitterende vertoning te maken. Het is, als of de waereld, weleer vervuld met stemmige deftigheid, thands in een paleis van aardsche Godheden herschapen ware; en, iemand die de zaak oppervlakkig beschouwt, zoude ongetwijfeld moeten vaststellen, dat wij veel grooter, veel rijker, veel machtiger zijn, dan onze voorvaders. Doch men bevindt, bij een nader onderzoek, dat de hedendagsche waereld niets anders is, dan een groot tover-paleis, welks kostbaarheden bestaan in de verhitte inbeelding des beschouwers, terwijl 'er thands veel minder wezenlijke pracht en rijkdom bij het menschdom heerscht, dan weleer. De geheele konst onzer eeuwe is, te schitteren. De middelen, daartoe gebezigd, zijn zeer gering in zich zelven, doch zij voldoen zoo dra zij slechts eenen bedwelmenden indruk maken op de zintuigen. Konsten, manieren, levenswijs, alles moet nu dienstbaar zijn aan dien wuften luister, waarmede zich de menschlijke zwakheid poogt te bedekken. Eene aangematigde stijfheid, die zomts tot onbeleeftheden overslaat, is eene aangebedene bevalligheid, zoo dra zij de vertoning van eenen ijdelen trots vermeerdert. Eene zwierige kleding, eene kostbare huishouding, eene goede mate van affectatie, gepaard met een middelmatige kundigheid van zang, spel, dans, enz. is genoeg om in onze waereld uittemunten, en van de meeste menschen bewonderd te worden.
Eene meer verfijnde weelde heeft de behoeften en noodwendigheden van het menschlijk leven natuurlijker wijs moeten doen toenemen. Zints wij niet meer

{==150==} {>>pagina-aanduiding<<}

voldaan geweest zijn met de eenvouwige grootheid van voorgaande tijden, hebben wij onzen toevlucht moeten nemen tot ontelbare takken van weelde en vermaak, waar van onze voorvaders niets wisten. Wij hebben onze lekkerneien, onze fijne wijnen, onze bedienden, onze kledingen, onze etiquettes, onze uitspanningen vermenigvuldigd. De tegenwoordige levenswijs vordert eene oplettende waerneming van duizend kleinigheden, die, te zamen genomen, zeer kostbaar zijn. Eene vrouw van dezen tijd is naauwlijks te onderhouden voor het geld, waarvan eertijds een huisgezin leefde. Onze burgermaaltijden zouden toen hoofsch geweest zijn. Het is van daar, dat men in onze eeuw, in weêrwil van zich zelven, verkwistend moet leven. Naar gelang onze winsten minder zijn, en het geld in waerdij is afgenomen, verteeren wij veel meer, dan men pleeg. Het zijn oneindig veele kleinigheden, welke wij behoeven, en waar van de eene gestadig voor de andere plaats maakt, die ons vermogen op eene onmerkbare wijs verteeren, terwijl zij ons slaven maken van ons zelven, en het leven in een schitterend verdriet doen doorbrengen.
En omtrent dit alles wordt het menschdom gedreven door eene ontembare, zucht ter navolging. Er is niets of het moet, in onzen tijd, Fransch, vreemd, nieuw zijn: het oude, inlandsche is niet naar den smaak. Zoo dra er eenige nieuwigheid uit Frankrijk komt, bootst men dezelve na, ten koste van alles. 't Is de vraag niet, is het kostbaar, voldoet het aan zijn oogmerk, genoeg! Het komt van Parijs, van Londen, men heeft het daar of daar gezien, gebruikt, en waarom zou men minder zijn? zoo gaat elke beuzeling van hooger tot lager rangen voord, en ieder bedient zich van dezelve, om dat een ander het doet. Dit noemt Gregorij eigenaartig ‘eene volg-
{==151==} {>>pagina-aanduiding<<}
zuchtige en kinderachtige gesteldheid op elke heerschende dwaasheid.’ Hoe dwaas zijn toch de kinders der menschen, daar zij elkander nawandelen op een spoor van ijdelzinnigheid, waarin niets voor hun te bejagen is, dan beuzelingen, die zij eindelijk met hunnen geheelen tijdlijken ondergang betalen!
Het noodwendig gevolg van deze wansmaak is, dat er meér verteerd dan gewonnen wordt, en dat men zich jaar op jaar dieper in schulden steekt. Dan, tegen dit ongemak heeft men een gereed hulpmiddel uitgevonden; het bestaat hoofdzaaklijk in niet te betaalen. Openstaande rekeningen niet te voldoen, zich te laten aanmanen, een banqueroet te spelen, was eertijds eene schande, waaraan zich geen fatsoenlijk man zoude gewaagd hebben, maar thands is er in dit stuk zulk eene merkelijke verandering gekomen, dat het bijkans een kenmerk van fatsoen geworden is schulden te hebben, en alles onbetaald te laten. De Graaf van N. heeft in twaalf jaren zijnen lakenkoper niet voldaan, Mevrouw B. heeft haar vleesch zeven jaren voor niét gegeten, en deze lieden dragen er hunnen roem op, dat de waereld uit de grootheid dezer sommen besluiten kan, hoe veel gelds zij verteeren! - moedwillige schulden maken niemand meer verachtlijk in de maatschappei. Men moet geleerd hebben, zijn geld te verkwisten, met eenen koelen lagch zijne zorgen te verdrijven, als er duizenden te loor gaan, zijne Crediteuren onbeschaamd aftewijzen, en met een woord, volmaakt onverschillig te zijn omtrent alle de wisselingen van het lot, wil men een man zijn van den tegenwoordigen smaak. Men moet vrolijk zijn en blijven, al verliest men eene engelachtige vrouw, een schoon paerd, en een Capitaal van eenige duizenden. Dit is recht à la bon ton! - Zal eene eeuw, die van

{==152==} {>>pagina-aanduiding<<}

hardheid en ongevoeligheid eene verdienste maakt, nog langer het recht behouden, om voorgaande geslachten des menschdoms te beschuldigen van barbaarschheid?
Om het opgegeven stelsel van dezen tijd op den duur staande te houden, is men in de verplichting gebracht, van omtrent het stuk van Godsdienst even onverschillig te worden, als omtrent alle andere zaken. De geest van verlichting en beschaving heeft, wel is waer, eenen gunstigen invloed gemaakt op de Godsdienstige begrippen der Kerkgenootschappen. Men heeft in de meeste landen van Europa en in andere beschaafde waerelddeelen hoog bejaarde vooroordelen afgelegd, redelijker, gematigder leeren denken over den Godsdienst, en eene burgerlijke verdraagsaamheid ingevoerd, die niet nalaten kan de Maatschappei en het gezellig leven on de vruchtbaarste wijs aan te kweeken, en waarvan het nuttigst uitwerksel te zien is in de meerdere zachtheid der tegenwoordige regeeringsvorm, in de algemeene aanmoediging der populatie en nijverheid, in de vrijer oefening van allerleie Godsdienststelsels, in de herstelling van het Edict van Nantes, en soortgelijke verbeteringen meer, die onze eeuw heeft ten wege gebracht; dan, met dat al maakt het Godsdienstig wezen van dezen tijd eene akelige vertoning, wanneer men op het innerlijke daarvan, en op de zedelijke denkwijs van het gros der waereld den aandacht vestigt. De vrijdenkerij, het Deismus is, even gelijk de vrais-massonnerie, het kenmerk van wellevendheid geworden. Wil men Godsdienst, vooral geen Christendom! de Natuurlijke Godsdienst is over genoegzaam. Men moet vrij leeren denken. De Godsdienst moet geen beletsel maar eene uitspanning van de genoegens dezes levens zijn. Te geloven dat er een Opperwezen is, niemand, zonder noodzaak,

{==153==} {>>pagina-aanduiding<<}

te benadeelen, nu en dan eene kleene, vertoning van religie te maken, en stervend op God te vertrouwen, is de Godsdienst, waaraan men zich houdt. Men kan, onder alle gezintheden, een braaf man zijn. Bidden, ter kerke gaan, zijn alleen omstandigheden van de zaak, waarop het niet naauw aankomt. Denkt iemand zonder eenigen Godsdienst gelukkig te konnen zijn, men moet hem daarom niet minder achten, zo hij maar eerlijk is; want dit is eigenlijk religie. Voor het overige zijn de onsterflijkheid der ziel, en de toekomende staat der menschen twiststoffen, die men aan de School moet overlaten, doch waarover men zich niet te bekreunen heeft. Elk moet gelooven, wat hem waerschijnlijkst is, maar niemand behoort zich door den Godsdienst te laten beroven van het onbepaald genot dezes levens. Ziet daar na genoeg de Zedenleer van onzen tijd! - men ontdekt gereedlijk, hoe volkomen dezelve dienstbaar zij aan voorgaande begrippen, en wat men te denken hebbe van het Godsdienstig Character onzer eeuwe. Het is waer, dat soortgelijke gevoelens altijd onder de menschen hebben geheerscht, doch, wanneer men ten dezen opzichten de XVIIIde eeuw met andere tijdkringen gelieft te vergelijken, zal men bevinden, dat de vrijdenkerij op het stuk van Godsdienst nimmer zoo sterk, noch zoo algemeen gedreven is geweest, dan thands.
Uit dezen verminderden invloed der Christelijke Zedenleer moet het voornaamlijk worden afgeleid, dat men zich over het geheel eene losbandigheid van leven veroorloft, die alles overtreft, wat de jaarboeken van vroegere eeuwen ons daaromtrent nagelaten hebben. Een man van onze waereld heeft volstrekt geen ander doel, dan zich zelven, en zijn gezelschap te vermaken. Alles wat vreugd ademt, en zijne dartele driften verhit, is van zijne gading, onaangezien

{==154==} {>>pagina-aanduiding<<}

het zoo wel zedelijk, als natuurlijk kwaad zij. Hij lagcht, hij zingt, hij vloekt, hij pleegt straatschenderij, hij zegt en doet beestachtigheden, hij mishandelt zijne minderen, hij verleidt de onschuld, heden is hij dronken, morgen duelleert hij, overmorgen zal hij eene zwindelpartij van eenige duizenden maken, om een honderd ducaten voor zijne ledige goudbeurs te bekomen; en wanneer hij zoo leeft, dan noemt men hem een aartig man, die zijne waereld verstaat, en die ongegéneert weet te leven, daar onze voorvaders hem zeer zeker eenen rofflaan zouden genoemd hebben. De losheid en ongebondenheid is een soort van adeldom geworden, zonder het welk men naauwlijks entré krijgt bij de waereld. Zedige lieden, wier levenswijs geregeld is, en die blijven binnen de palen van welvoeglijkheid, lagcht men thands openlijk uit, als stijve menschen, die van de oude wet zijn, en bij welken men zich schreeuwent verveelt. Een bedaard gesprek, eene gepaste vrolijkheid in de t' zamenleving heet papier de musique. Het is niet genoeg, gulhartig en vergenoegd van aart te wezen, men moet woest en dol zijn tot in het buitensporige, om te behagen.
Onbeschaamdheid is een hieraan grenzend kenmerk onzer tijden. De zedigheid, en schaamachtige eerbaarheid, zoo zeer geroemd bij vroegere geslachten, is thands uit beide de sexen verbannen, en heeft plaats gemaakt voor eene tegenovergestelde ondeugd. Men durft hedendags, in het bijzijn van vrouwen, de grootste dubbelzinnigheden zeggen, de geilste taal uitslaan, en bewegingen maken, die een gekuischt oog niet zou konnen verdragen. Behalven zijne echtgenoot, eene minnares, eenen minnaar te hebben, is geene schande meer. Men spreekt daarvan openlijk, in elkanders tegenwoordigheid; de man houdt het met eene andere vrouw, de vrouw laat zich

{==155==} {>>pagina-aanduiding<<}

door een ander man verleiden, terwijl men elkander in schijn getrouw is, en zweert als zijn leven te beminnen. Men moet onverschillig konnen aanzien, dat de geen, aan wien men zich plechtig verbonden heeft, met een ander de grootste vrijheden neemt, zonder zich aan zijne of hare wederhelft iets het minste te laten gelegen liggen. Onder het voorwendsel van meerdere gezelligheid scheiden zich echtgenoten in ieder gezelschap van elkander af, en voegen zich elk bij een voorwerp, dat meest naar hunnen smaak is. Jonge lieden leven met elkander als getrouwden. Het is eer voor eene juffer, in gezelschap van een heer gekapt, gekleed te worden. De blos van kuischheid verrijst niet meer op hare wangen. Zij wijst de verregaandste vrijpostigheden af, met eene taal of gebaerde, die ruim zoo sterk uitnodigende als weigerende is. Noch Heer noch Juffer vertrekt voldaan uit een gezelschap, ten zij men gelegenheid gehad hebbe, om op eene galante wijs t'zamen te leven, en elkanders driften in vlam te zetten. Kleding, lectuur, gesprek, spel, dans, musiek, Opera, alles moet medewerken ter bereiking van dit hoofddoel. De jeugd word geoefend in duizend konstenarijen en zoo genaamde fraaie manieren, dienende, om een onkuisch vuur aan te blazen. Met één woord, de geilste ontucht heeft in onze waereld al hare schandelijkheid afgelegd, en wordt schaamteloos bedreven; na dat men dezelve met de hoofsche namen van Savoir vivre, galanterie, en Coquetterie gedoopt heeft. Het is eene aartige konst, de ondeugden zoo malsch te noemen, dat men daarvan geenen afschrik meer hebbe. Hoe zacht en draaglijk klinkt het bij voorbeeld; ‘die man heeft opgehouden te betalen; die man heeft sterk geleefd; die vrouw heeft het temperament van een jong meisje!’ enz. – Op deze wijs zou

{==156==} {>>pagina-aanduiding<<}

men het sterven van eenen lijder, die door een onkundig geneesheer vermoord is, met Moliére zeer wel een mourir methodiquement konnen noemen. Ik wil wel bekennen, dat de Grieken of Romeinen nooit fraaier Euphemismen hebben uitgevonden, maar of de gevolgen van derzelver gebruik zoo fraai zijn? dit is eene andere vraag.
Men kan uit al het gezegde opmaken, hoe het over 't geheel met de liefde en Huuwlijkstrouw in onzen tijd gelegen zij. Men pleeg weleer elkander te trouwen, om dat men elkander beminde; de echt was heilig, en ieder hieldt zich bij zijne wederhelft. Dit alles is thands uit de manier. Onze waereld is verlicht genoeg, om teweten, dat men ongetrouwd dezelve vermaken genieten kan, zonder zich te verslaven aan alle de moeilijkheden, die het Huuwlijk oplevert. Men trouwt, met een weinigje genegenheids, om geld, fatsoen, en ambten. Getrouwd zijnde, rekent men zich aan beide zijden even vrij, als te voren; ieder zoekt zijn plaisier, en tracht overwinningen te behalen op andere harten. Man en vrouw weten elkanders ongeoorloofde verbintenissen, en leven echter in schijn volmaakt eensgezind. Hunne geheele liefde bestaat in plichtplegingen. De dagen van twist en verzoening, van scheiding en bijeenkomst wisselen zich beurtlings af. Nu eens houdt de vrouw hare eigene apartementen, dan weder doet de man, om van allen dwang ontheven te zijn, eene buitenlandsche reis. Evenwel, men noemt zich getrouwd, om dat men de openbare plechtigheden van den echt voorheen gevierd heeft. Ik heb iemand gekend, die, schoon niet van zijne vrouw gescheiden, in dezelve Stad afzonderlijk woonde, nu en dan bij haar at, en vervolgends weder naar zijn eigen huis ging, zoo voldaan, als of dit alles niet anders behoorde te zijn. Een ander man ging ter aantekening op den-
{==157==} {>>pagina-aanduiding<<}
zelven morgen, dat zijne vrouw begraven werdt. Soortgelijke voorbeelden, die niet zeldsaam zijn, kenmerken den heerschenden smaak onzer tijden op het stuk van liefde en Huuwlijkstrouw. Wij mogen derhalven met den grooten wijsgeer van Sanssouci ten dezen opzichte wel zeggen: (§).

‘Le bon vieux tems n'est plus, le siecle dégénere 
l'Amour était jadis tendre, discret, sincere, 
Il n'est plus à présent que léger et trompeur, 
La débauche succede aux sentimens du coeur, 
On se prend sans amour, on se quitte de même, 
Souvent, quand on se hait, on se jure qu'on s'aime, 
On se brouille, on revient, on change, on se reprend, 
De nos jours la tendresse et s'achete et se vend.’ - 


Niet minder bederfs heerscht er in het stuk onzer vriendschap. Het is als of waer vriendschaplijk gevoel en standvastige getrouwheid uit de waereld verbannen zijn. Hedendagsche vrienden openen hunne verkeering met een soort van driftig enthousiasme, en zoo lang dit eerste vuur in hunnen boezem gloeit, zweeren zij elkander eene eeuwigdurende verkleeftheid. Zij zien zich daglijks, of overladen elkander met brieven; en men zou zeggen, dat geene harten gevoeliger vriendschap konden koesteren, dan de hunne. Maar eenigen tijd daarna ontmoet men deze lieden bij elkander, en staat verbaasd over den afstand en de koelheid, waarmede zij t'zamen verkeeren. Bij nader onderzoek bevindt men, dat zelfsverveeling, eigenbelang, of eene jeugdige drift hen tot vrienden maakte, dat dit beweegmiddel heeft opgehouden te werken, dat een kleen verschil, een nieuwe vriend, eene korte afwezigheid hen allengs

{==158==} {>>pagina-aanduiding<<}

van elkander verwijderd heeft, en dat zij beiden hun best doen om te vergeten, dat zij gemeenzame vrienden geweest zijn. Onze geheele vrienschap bestaat thands, enkele gevallen uitgezonderd, in complimenten, waarbij het hart koud blijft, in betuigingen, waaronder zich de onoprechtheid verbergt, in vleiende pluimstrijkerijen die, zoo dra men elkander niet ziet, in laster en koele verachting ontaarten, en in het brengen van een kaartje bij plechtige gelegenheden. Het is gemeenzaam in onze waereld, van zijne beste vrienden verraden te worden. Eene jaarlijksche afwisseling van vriendschap en vijandschap wekt niemands verwondering meer. De naam van vriend en vriendin is een soort van verplichtend nonsens geworden, even gelijk de gewoone groet ‘Mijn Heer! uw dienaar!’ - oh! mes amis, il n'y à plus d'amis!
De eerlijkheid en het onderling vertrouwen in de t'zamenleving der menschen is merklijk minder dan voorheen. Eertijds was het genoeg iemands woord te hebben; men noemde ‘een woord een woord, een man een man;’ thands zijn handschriften, getuigen en eeden geene voldoende waerborgen meer tegen het bedrog. Talloze listen verwoesten den effenbaren loop des rechts, de zekerheid van den koophandel, en de vastigheid der verbonden. Het is bijkans eene noodzaaklijkheid geworden, schoon de menschlijke natuur daarvan gruwe, niemand te vertrouwen. Men kan op niemand bijkans meer vasten staat maken, indien men zich niet bedrogen wil zien tot zijne schade. Lieden, wier Crediet jaren lang onbezwalkt geweest is, worden op het onverwachts bekend als eerloze bedriegers. De eene broeder wordt door den anderen schandelijk misleid en opgelicht. Rampzalig tijdvak, waarin, al wat zeker is, wankelt, en men niet meer rekenen kan op

{==159==} {>>pagina-aanduiding<<}

het woord, op het hart van menschen, die elkanders eer en schande, elkanders geluk en ongeluk, om zoo te spreken, in de hand hebben, onder welken niets heiliger behoorde te zijn, dan de goede trouw! -
Wanneer wij alles t'zamennemen, het geen dus ver nopends de verlichting en beschaving der XVIIIde eeuw, met derzelver goede en kwade gevolgen, is aangemerkt, zullen wij een taamlijk welgelijkend afbeeldsel konnen vormen van het Character des tegenwoordigen tijds. Daar behoort zekerlijk veel meer toe, om alles, wat van het algemeen menschdom en deszelfs menigvuldige hoedanigheden kan gezegd worden, volledig te zeggen; en ik hadt de aangevoerde bijzonderheden zeer konnen vermeerderen; doch ik houde bestendig onder den aandacht, dat mijn geschrift slechts een Ontwerp is van een stelsel, dat bijkans onbegrensd is, en altijd vatbaar blijft voor breedere uitwerking. Ik moet dus overal schetsen. Dit deedt ik ook hier, en wel bijzonder koos ik uit eene oneindigheid van stoffen alleen zulke, die mij toeschenen, een onderscheidend kenmerk van het Character onzer eeuwe te zullen opleveren, daar elke eeuw toch, behalven dit eigene, veele indrukselen overneemt en bewaart van voorgaande tijden, die, hoe zeer ook nu heerschende, juist daarom geene kenschetsen des tegenwoordigen tijds zijn. Alles, wat van dien aart is, moest ik, volgends mijn Ontwerp, achterlaten, en alleen de uitstekende punten, die mij op deze ruime vlakte onder het oog vielen, aanroeren. Oordeelt iemand, dat ik hierin niet kiesch genoeg ben te werk gegaan, dat ik bijzonderheden gebracht heb op de rekening onzer eeuwe, welke even rechtmatig aan de XVIde en XVIIde konden worden toegeëigend, ik verandwoorde mij met de aanmerkingen

{==160==} {>>pagina-aanduiding<<}

des Heeren Coste, in het begin dezer verhandeling voorgesteld, en ik voege er in navolging van dien Heer bij, dat juist deeze overeenkomst moet dienen, om mij en elk te doen besluiten, dat de waerheid der menschlijke natuur, zoo als die zich in onderscheidene tijdvakken vertoonde, wel getroffen heb (§); schoon ik tevens durve beweeren, dat, indien al eens de ondeugden en gebreken, die ik der XVIIIde eeuwe heb aangeschreven, voorgaande tijden even zeer bezwalkt hadden, men dan nog zeggen kan, dat zij in eenen bijzonderen smaak onzen tijd Characterizeeren, om dat zij thans in eenen bijzonderen smaak, die ze geheel nieuw maakt, heerschen. Het is deze onderscheiding, die ik meen doorgaands en bij ieder stuk in acht genomen te hebben.
Men zal veellicht van gedachten zijn, dat ik over het geheel te weinig goeds en te veel kwaads aan onze hedendagsche waereld heb toegekend. Ik zou eenvouwig konnen vragen, of niet alles, wat gezegd is, met de daad plaats grijpe, en of een schrijver, die de zaken opgeeft, zoo als hij die vindt, goed en kwaad te gelijk, berisping verdiene? in Characterkundige schriften moet men noch goede noch kwade trekken alleen zoeken, maar een zamenstel van die beiden. Is het mijn schuld, dat de waereld bedorven is? - ik kan niet nalaten, hier bij te voegen eene plaats uit Coste's verdediging, die te meer van pas komt, om dat zij het andwoord behelst op eene soortgelijke klachte van Mr. de Vigneul-Marville, tegen den Heer de la Bruyére. (*) Hij beweert, dat de laastgenoemde niet nalaten kon, ons de fouten zijner personen zoo wel als hunne verdiensten te noe-
{==161==} {>>pagina-aanduiding<<}
men; ‘want, zegt hij, indien men de menschen niet afbeeldt, dan in het geen zij goeds bezitten, kan men hen niet beter doen kennen, dan een schilder, die, ons willende vertoonen de houding des Konings van Zweden, zich voldaan hieldt met ons zijn voorhoofd te schilderen, of die alleen het voorhoofd van dezen jongen held gezien hebbende, het overige van zijn gelaat naar de verbeelding schilderde...........want, geen stelregel is algemeener waar, dan deze: niemand is zonder gebreken, hij is de volmaaktste, die de minsten heeft. En bij gevolg moet een getrouw geschiedschrijver en goed en kwaad zeggen van de menschen, om hen te tekenen, gelijk zij in de daad zijn; waar door hij zich onderscheidt van den Hekelschrijver, die zich vergenoegt met hunne fouten te ontdekken of op een te stapelen, en van den Lofredenaar (Panegijriste), die zich alleen toelegt, om hunne deugden te doen uitblinken, of dezelven onderstelt.’ enz. - Hiervan kan ik elk verzekeren, dat ik geen menschenhater ben, en dat ik onzer eeuwe, in het geen zij waerlijk verdienstelijks heeft, bij mijn weten recht gedaan heb. Men zou waerschijnlijk de lijst der gebreken niet veel minder moeite dan die der verdiensten konnen vergrooten, doch het best is, in stoffen van dezen aart, aan beide zijden iets voor de gedachten overtelaten.
Ten besluite. Indien men iets naar waerheid van de XVIIIde eeuw zeggen kan, het is dit, dat zij meer verlicht en meer beschaafd is, dan eenige eeuw, die haar voorging. Maar zij is daarom niet geleerder, niet wijzer, niet beter. Integendeel heeft zij de dwaasheden en ondeugden van vroegere geslachten of behouden, of tegen nieuwe verruild, of, onder eene bevalliger gedaante, vermeerderd, en hare

{==162==} {>>pagina-aanduiding<<}

verlichting en beschaving hebben gediend, om een nieuw licht over de menschlijke dwaasheid en verkeertheid te doen opgaan. Wij kennen die nu duidlijker dan voorheen, en zien, hoe ver wij nog afzijn van de volmaaktheid. Ziet daar het grootste voordeel onzer tijden! - voor het overige is het schilderei daarvan, door Gregorij opgehangen, niet dan al te sprekend. ‘Met één woord, zegt hij, verkwistend en niet edelmoedig, grootsch en niet achtbaar te zijn; na eer te dingen, en nogthands alle wezenlijke middelen, om dezelve te verkrijgen, te verwaarlozen; te arbeiden, en geen voordeel te behalen; zich op kennis toeteleggen, en niet te vorderen; de verkeering bij te woonen zonder verbetering, zijn de sprekendste kentdkens van eene beuzelende en grillige eeuwe.’ - Ach! waarom vertoont zich het menschdom, dat reeds eenen ouderdom van zoo veele eeuwen rekent, nog als een spelend kind? hoe veele honderden van jaren zal de waereld nog behoeven, om die eenvouwige waerheid te leeren, dat matigheid, rechtvaerdigheid en deugd de eenige middelen zijn om groot en gelukkig te worden? - o Plato! waarom is uw Gemeenebest nog heden een droom?
Ik eindige, gelijk zeker schrijver begint: ‘auguste et respectable année, qui dois amener la félicité sur la terre; toi, helas! que je n'ai vue qu'en songe, quand tu viendras à jaillir du sein de l'eternité, ceux qui verront ton soleil, fouleront aux pieds mes cendres et celles de trente générations, successivement éteintes et disparues dans le profond abime de la mort.’

{==π1==} {>>pagina-aanduiding<<}

Onder de drukfeilen, wegens afgelegenheid der persse ingeslopen, zijn de volgende zinstoorende.

Bladz. 16.	reg. 13.	staat	beseaafdheid, lees beschaafdheid.
29.	reg. 28.	staat	of, lees af.
48.	reg. 20.	staat	door dien lees door den.
63.	reg. 10.	staat	jn lees en.
ibid.	reg. 15.	staat	dien lees die.
69.	reg. 31.	staat	moeilijke lees innerlijke.
71.	reg. 1.	staat	aangemerkt lees opgemaakt.
ibid.	reg. 8.	staat	kunnen lees konnen.
79.	reg. 29.	staat	listige lees listigen.
90.	reg. 31.	staat	om dat lees en dat.
117.	onderaan	staat	waarbij ook lees waarbij wij ook.
118.	onderaan	staat	derzelver lees derzelven.
128.	reg. 27.	staat	met lees meer.
130.	reg. 22.	staat	welke lees welk.
136.	reg. 3.	staat	in lees is.
ibid.	reg. 18.	staat	dezen lees dezer.
141.	reg. 4.	staat	gaanteriewinkel lees galanteriewinkel.
152.	reg. 30.	staat	vrais-massonnerie lees vrais-maçonnerie.




{==V==} {>>pagina-aanduiding<<}

      [Tweede deel]

Voorbericht.

Veelen, die het eerste Stukje van mijn Characterkundig Ontwerp, uitgegeven in den jaare 1788, gelezen hadden, zullen wel hebben gedacht, dat het Non plus ultra, destijds ingevallig aangekondigd, reeds lange aan den voet dier bladen stondt; en, in dedaad, was dit vermoeden niet van allen schijn ontbloot, de ruime tusschenstand van tijd, en eene openbare, doch door zekere omstandigheden onvervuld gebleven, belofte van den Heere van Paddenburg, dat het tweede Stukje voor den afloop van 1789. voorschijnen zoude, in aanmerking genomen zijnde.
Mijne lezers en lezereseen zien thands, door eene vrij spade afgifte van hetzelve, eindelijk aan ons woord en hunne verwachting voldaan. En ik rekene mij ver-

{==VI==} {>>pagina-aanduiding<<}

Hierbij kwam, dat, nadat het den Heeren schrijveren van de N.A. Vaderlandsche Letteroefeningen niet alleen, maar ook den Uitgeveren van het Journal Encyclopedique te Parys behaagd hadt, mijn ontwerp met eene aanprijzende beoordeeling te vereeren, de aandacht ook van buitenlanderen daarop konde gevestigd worden, in welk geval de staking van een plan, met ophef aangekondigd, bij eene eerste en wel onthaalde proeve, zeer vreemd zoude moeten voorkomen. Ik ontving ook daadlijk, in dien zelven tijd, eenen brief uit Parys, waarbij mij verlof tot eene Fransche vertaling gevraagd werdt door iemand, wiens verdiensten mij geene vrijheid lieten hem dat recht te weigeren, terwijl een ander vriend mij vervolgends berichtte, dat hij, op dezelve voorwaarde, eene Hoogduitsche uitgave van mijn werkje wilde bezorgen, het geen ik hem, vooral na eene eerste inwilliging, om dezelve reden niet mocht afslaan (*). –

{==VII==} {>>pagina-aanduiding<<}

Dit gebeurde leverde eene nieuwe drangreden op, die mij tot de verdere uitgave deedt besluiten.
Te gereeder nam ik dit besluit, dewijl mij, in den verlopen tusschentijd, geen ander werk was voorgekomen, van soortgelijken aart, en inrichting, als dit ontwerp. Ik kon dus altijd op die voordeelen rekenen, welke een nieuw vak, althands eene nieuwe wijze van behandeling, den Schrijver oplevert, en waarvan een gunstig oordeel over het gebrek zijner pogingen geene der minsten is. Ik heb daarvan werklijk de bevinding gehad, zijnde mij geene berispende aanmerkingen van iemand op mijn Eerste Stukje voorgekomen. Want, wilde ik één woord zeggen op den grijns van zommigen, die gemeend hebben in een Characterkundig oord verboden ooft te rieken, ik zoude nog meer bespotlijk worden dan zij. Zulke Critici zijn niet instaat iets te maken, dat den naam eener aanmerking verdient. Voor het

{==VIII==} {>>pagina-aanduiding<<}

overige zijn mij geene zaaklijke tegenwerpingen gedaan. Aan het verzoek van veelen, om de aangehaalde passages uit werken, in eene andere taal geschreven, tevens te verduitschen, hebbe ik, gelijk men zien zal, gereedlijk ingewilligd. 
Ik moet bij deze gelegenheid nogmaals verschoning vragen wegens eene menigte van drukfeilen, boven de aangetekenden, in het Eerste Stukjen overgebleven, waarvan deels mijn afwezen van de Drukpers, en deels eene nieuwe oplage van etlijke onbruikbaar geworden bladen oorzaak geweest is, zijnde onder anderen op bl. 82. reg. 24. van dat Stukje gesteld Cheto fuor, commento dentro, in de plaats van het rechte Quieto fuor, commoto dentro. andere feilen verbeteren zichzelven. Ik hoop, dat de tegenwoordige afgifte wat meer gezuiverd moge zijn van dat onkruid.
Gaerne erken ik, dat de ruimte van dit tweede Stukje niet geëvenredigd is aan de ruimte des tijds, die tusschen beiden verlopen is. Het was ook in de daad mijn plan, bij de Theoretische verhandeling, die hetzelve nu beslaat, gelijktijdig

{==IX==} {>>pagina-aanduiding<<}

de Characterschetsen der voornaamste Europische Volken te voegen, om dan het overige van mijn ontwerp in een derde Stuk aftedoen; dan, eene langwijlige onpaslijkheid die mij in den jaare 1788 getroffen heeft, en welke weinig gezette studie gedoogde, te gelijk met nog een beletsel van anderen aart, verplichtte mij, hierin eenige verandering te maken.
Bewust, dat men hedendags, vooral in een vak van wijsgeerige en beoeffenende wetenschappen, gelijk men zegt, beslagen ten ijs moet komen, en zich niet begeven in den rei der oordeelkundigen, zonder althands het voornaamste, dat over eene zekere wetenschap door anderen geschreven is, te hebben gelezen, deedt ik al vroegtijdig mijn best, om een en ander benodigd en mij bekend Stuk over de Characterkunde der Volken, in het Hoogduitsch, Fransch, en Engelsch, machtig te worden. Dit gelukte, ten aanzien van zommigen derzelven; dan anderen, en wel bijzonder, die schetsen van Volks-Characters behelsden, bleven achter, en wat ook een en ander Boekhan-
{==X==} {>>pagina-aanduiding<<}
delaar, wat ook mijne Vrienden, wat ik zelve, deeden, het mocht ons niet gelukken, deze schriften in handen te krijgen. Inlandsche Geleerden maakten 'er zich van af, door koeltjes te andwoorden, ik heb ze niet!!! - Onze boekwinkels, die van nieuwigheden wemelen, schijnen de oude geleertheid verbannen te hebben. Buiten 'slands slaagde ik, gedeeltelijk, niet beter, althands tot hiertoe. En ik behoore onder die geenen, die bij de revolutie van Frankrijk onschuldig geleden hebben; daar een paquet boeken, mij voorleden jaar door eenen Vriend uit Parijs toegezonden, hoogstwaerschijnlijk in de handen van een hoop lantaernisten gevallen, althands nimmer aan de plaats zijner bestemminge gekomen is.
Moede van zoo lang te wachten, en door zoo veele te loorstellingen moedloos gemaakt, besloot ik eindelijk, in spijt van het der schrijverije wangunstig noodlot, mijnen arbeid voordtezetten, en mijne eigene denkbeelden, geholpen door de voorlichting van zoo veelen, als in mijne macht waren, te stellen in de plaats van

{==XI==} {>>pagina-aanduiding<<}

het geen ik waerschijnlijk zou hebben konnen leveren, indien ik van alle de nodige hulpmiddelen ware voorzien geweest. Daar ik oordeelde, de geduldige verwachting mijner lezeren niet meer te moeten vergen, bepaalde ik mij tot eene tweede afgifte, welke dan nu, om die reden, verschijnt, min volledig, het is waer, dan zij anders zoude geweest zijn, en niet begeleid van die Characterschetsen, waardoor het derde Stuk of veel grooter worden, of wel tot een vierde zal moeten uitdijgen. Ondertusschen zal deze omstandigheid mij in staat stellen, om vernieuwde pogingen te doen, ter bekominge van het geen mij nog ontbreekt, en langs dien weg wellicht voordeel doen aan de volledigheid van mijn ontwerp, waartoe ik alle waere beminnaars van kennis en geleertheid, bij dezen, hartlijk uitnodige het hunne, 't zij dan door Volkenkundige aanmerkingen, of door opgave van hiertoe dienstbare hulpmiddelen, te willen bijdragen.
Dit zij genoeg, zoo van de uitgave zelve dezes tweeden Stuks, als van den

{==XII==} {>>pagina-aanduiding<<}

tijd en de wijze derzelve. Nopends den inhoud van dit gedeelte heb ik niets bijzonders te berichten, dan alleen, dat ik de onvolledigheid van hetzelve, en mijne aanspraak daardoor op de verschoning mijner kundige lezeren en lezeressen, niet minder levendig, dan bij het voorgaande, gevoele. Dan, door de ervaring derzelve vrijmoedig geworden, durve ik met alle gerustheid daarop blijven rekenen.
Het zal mij, voor het overige, zeer aangenaam zijn, te vernemen, dat ook dit Stukje gunstig ontvangen worde, en iets bijdrage ter aankweking van waere menschenkennis, en van alle de edele kundigheden, waaraan zij verzwagerd is; wel verzekerd, dat, naarmate dezelven algemeener beoeffend worden, elk mensch in zijnen kring meer naar zijne roeping werkzaam, en de gantsche maatschappei gelukkiger zal zijn. Dit was het hoofddoel van,

den Schrijver.

Wijk by Duurstede 1 April 1790.



{==163==} {>>pagina-aanduiding<<}

Tweede orde behelzende Volks-characters.

Voorlopige Verhandeling over het Nationaal Character.

Toen wij aanmerkten, dat het menschlijk Character uit de zamengestelde trekken van éénheid en verscheidenheid ontstaat, hadden wij het één oog op bijzondere personen, en het ander oog op geheele Volksmaatschappeien gevestigd. Thands beschouwen wij deze leer alleen met betrekkinge tot de laatsten.
Dat zelve verschil van hoedanigheden, welk de heerschende geaartheid van den mensch kenschetst, treffen wij aan bij de Volken der waereld, wanneer wij met een wijsgeerig oordeel dezelven als geheelen beschouwen, en met elkander in vergelijk brengen. Wij bespeuren overal onderscheidene Volksgewoonten, Volksdriften, Volkstalenten, Volks-Phijsiognomiën. Wij zien zelfs verschil in bijzonderheden van minder gewicht, in ligchaamshoudingen, in den spraaktoon, in het handschrift (*). Van dien aart is voor-
{==164==} {>>pagina-aanduiding<<}
zeker de paauwachtige tred des Castiliaans, de Fransche levendigheid, de fleemende tongval der Italianen. - En waarom zouden wij ons hier over verwonderen, daar de Natuur zelve de Natiën schijnt te hebben geschift door eigenschappen, waar op zedelijkheid geenen den minsten invloed heeft? de gezwollene keel kenschetst ons Walliserland; Chamouni's valleiën vertonen ons, bijkans in ieder huis, eenen onnozelen; en dit verschijnsel is op meer plaatsen in Europa heerschende, als te Reading in Engeland, naar het bescheid van Dr. Addington (§). - Meermalen heb ik grond gevonden voor de bekende aanmerking, dat ons Leijden uitsteekt in het veeltal zijner ligchaamlijk-gebrekkigen, terwijl Gorinchem, onder anderen, beroemd is wegens de vrij algemeene schoonheid en welgemaaktheid zijner vrouwen.
Archenholtz, in zijne uitmuntende beschrijving van Engeland en Italiën (*), heeft aangemerkt, dat er in geen Land van Europa meer inwendige verscheidenheid heerscht, dan in Italiën. Ieder staat is daar bijkans een bijzonder Volk; elke Landstreek verraadt

{==165==} {>>pagina-aanduiding<<}

een ander Character. Schoon nu de veeltalligheid der Regeeringsvormen van dat Land hiertoe wel het meest hebbe bijgedragen, mag men, over het geheel, vaststellen, dat ieder groot Volk gekenschetst is door eene menigte van zulke verscheidenheden, die hetzelve bij zijne omringende nabuuren oogschijnlijk doen afsteken. De Voorzienigheid zelve schijnt de Natiën te hebben afgewogen, en met eigen hand de scheidpalen gezet aan elk bijzonder Land, de liniën getrokken, welker omtrek deszelfs Natuurgrenzen beschrijft; zij heeft overal iet eigens gegeven, een mengsel van talenten en zwakheden, konstig tegen elkander berekend, en geschikt, om de Landzaten, in hunnen kring, ter volmaking van dat groot geheel, het algemeen Menschdom, eigenaartig te doen medewerken. Hoe weldadig is niet een beschik des Hemels, welk, daar het de noodzaaklijkheid der maatschappeiën voor elkander derwijze vermeerdert, tevens belet, dat de waereld der menschen in een verward mengelmoes ontäarte, en den Characterkenner ten veiligen gidse strekt op het spoor zijner Volkenkundige waernemingen!
Daar het eerst gezicht van de waereld in het groote ons eene zoo ordenlijke verscheidenheid van geäartheden en zeden onder het oog schuift, nodigt ons hetzelve uit, om aan de innerlijke waerheid det Nationale Characters onzen bijval te geven, en derzelver uitstekende bijzonderheden Wijsgeerig natespooren.
Te meer nog, daar die zelve verscheidenheid, welke, in wederwil van talloze afwijkingen en verbasteringen der individu's, een geheel Volk eigen is, ons eene overéénstemming in geäartheid, zeden en gewoonten, ontdekt, eene éénheid, die hetzelve onderling ten naauwste verbindt, en een geheel voord-
{==166==} {>>pagina-aanduiding<<}
brengt, dat zoo wel zedelijk als staatkundig, door het Character niet minder dan door zijne woonplaats, is t'zamengehecht. Men kan zeggen, dat ieder Land, even natuurlijk, zijne eigene soort van gewasschen, van dieren, en van menschen oplevere.
Het Nationaal Character, door deze inwendige overeenkomst en uitwendige verscheidenheid gevormd, vertoont zich aan ons duidlijker, hoe wijder de afstanden zijn, en hoe minder gelijkheid de Volken met ons hebben. Hoe sprekend, bij voorbeeld, Characterizeert zich de Oosterling voor den Europeër! welk een gapend verschil tusschen den Chinees en Italiaän! - moeilijker onderscheidt men het Volkseigen in Volkrijke Landen, die, aan elkander grenzende, door veele banden van noodzaaklijkheid aan elkander verstrengeld, en onder het bewind van zekere algemeene wetten zijn. Het is hierin, dat men de redenen te zoeken heelt van eene meerdere gelijkvormigheid der Europeanen, die, dicht op elkander gezeten, eene groote mate van gemeenschap oefenen, in denzelven smaak leven, en daardoor, zoo wel als door hunne oneindige vermenging, eene onderlinge overeenkomst verkregen hebben, welke de sterkste Nationale eigenschappen alomme veel verzwakt, vooral in Landen, door Koophandel en beschaving aantreklijk voor alle derzelver nabuuren. Hier voorzeker ontdekken wij minder Nationaals, dan in andere Waereldoorden, en het geen wij er van ontdekken, treft ons minder, door hetzelve gestadig te beschouwen; daar het voor ons niets vreemds, niets zonderlings heeft; en wij, 't geen zich daglijks aan ons vertoont, eindelijk niet zoo klaar noch onderscheidend zien.
De Volken van Europa, te menigvuldig in de daad, naar gelange van hunnen bodem, en in vergelijk met

{==167==} {>>pagina-aanduiding<<}

de overige Waerelddeelen; verwijderd tevens van elkander door het stelsel der hedendagsche Staatkunde - hebben geenen zoo wijd verschillenden oorsprong gehad, als hunne tegenwoordige gesteltenis ons zoude konnen doen geloven. Men kan zich de bevolking van het aardrijk, bijzonder van dit vierdedeel deszelven, gevoeglijk voorstellen als eenen grooten stroom, die, uit het eerstbevolkt Oosten allengs voordgebruischt, zich over alle Landen Westwaards heeft uitgebreid, en verdeeld in eene menigte van rivieren, waarvan elke tak een Volk verbeeldt, het afzetsel van een algemeen geslacht, dat hoe langer hoe meer van zijnen eersten oorsprong verwijderd werdt. Overeenkomstig dit denkbeeld heeft Asiën Europa bevolkt, en wij vinden, dat dezelve Natiën, die zich eerst in de hoogere deelen en het Noorden van Europa vestigden, gedurig zijn voordgetrokken, en eindelijk deszelfs zuidelijkste deelen overstroomd en ingenomen hebben.
De vroegste Geschiedenissen van dit Waerelddeel vertonen ons hetzelve als bewoond door een verbazend veeltal van Maatschappeiën, die, in wederwi! van derzelver menigte, nogthands, meer in den staat der ruwe Natuur levende, en daar door overal dezelve zeden en geäartheid ontdekkende, niets anders waren dan afgezonderde horden van éénen stam, één algemeen Volk, in honderden takken verdeeld, doch door de groote Romeinsche alleenheerschappij lange ondergehouden en als verzwolgen. Deze bajert van menschen, onderling verward en bedekt met duisternis, hieldt alle de hoosdstossen van Europa's latere bevolking in zich, en deedt die zoetvoerig ontwikkelen. Naar gelang de eene horde grooter dan dé andere werdt, nam dezelve eene gebiedende meerderheid aan, de Nationale benden be-
{==168==} {>>pagina-aanduiding<<}
gonden zich tegen elkander te versterken; dit bracht krijgen, bondgenootschappen, en uitbreidingen ten wege, waar door de kleenere benden in de grootere wegsmolten (*).
Bij het lezen der Europische Geschiedenis, voor en na den tijd van Carel den Grooten, worden wij, wel is waer, bedwelmd door die verbazende menigte van Volksbenamingen, waar van Caesars en Tacitus Jaarboeken reeds zijn opgevuld, en wij verbeelden ons, wellicht, Europa ten minste zoo bevolkt, door belang inboezemende Natien, als nu; dan, hier ook, gelijk menigwerf het geval is, zijn het de klanken, die ons misleiden; en wij ontwaeren gereedlijk, bij een nader onderzoek, dat de meesten dier zwierige en veelal Zesvoetige benamingen, waarvan zommige twee- en driemaal dezelve Natie aanduidden, geen grootscher onderwerp hadden, dan eenen hoop van zwervende Genootschappen, die, gedreven door de inspraken der Natuure, tuk op jacht en roof, zich wijd en zijd verspreidden, de stoutste invallen gelukkig ondernamen, overal, waar zij kwamen, t'huis waren, en zich vereenigden onder eenen zekeren naam, welke de leus van hunne zamening was, en voedsel gaf aan hunnen trots. Een veeltal van zulke kleene volkskens, niet dan in naam en woonplaats onderscheiden, liet echter geenszins na tot een zeker groot volk te behooren, waarvan zij de onderdeelen uitmaakten. Indien, bij voorbeeld, de Batavieren, een Volkstak der

{==169==} {>>pagina-aanduiding<<}

Germanen, die op het toonneel van Europa wijleer eene zoo luisterrijke vertoning maakte, oorspronglijk, de door Natuur afgeperkte landstreek, Betuwe genaamd, tot hunnen zetel hebben gehad, kan men daar uit oordelen over de talrijkheid en het gewicht, van zoo veele Volksbenden, voor welken Bato's kroost de schrik en geesel was.
Wanneer wij alles tot zijne eerste oorsprongen te rug brengen, zullen wij bevinden, dat, na den ondergang der Romeinsche grootheid, Europa naauwlijks vier of vijf hoofdvolken in zich bevatte, welke de voorname rollen speelden op dat uitgestrekt toonneel, het geen, door verloop van tijden en zaken, zoo veele groote omwentelingen heeft opgeleverd, dat men thands zijne aêloude bedrijvers, met de grootste moeite, nog maar naauwlijks herkent. De hedendagsche Europische Volken mogen denzelven bodem bezitten, als voor veele eeuwen, zij zijn echter in de daad slechts het verward zamenmengsel van ontelbare kleene Maatschappeiën, welke toen zuiver bestonden, en die, door lengte van tijd, reeds verschillende vaste Characters bekomen hadden.
Deze algemeene vermenging der oude Volken heeft aan ons Waerelddeel, meer dan aan eenig ander, een bastaard-kroost gegeven, ontaart in veele opzichten van deszelfs vroegste oorspronglijkheid. Eene reeks van de bloedigste oorlogen en verwoestingen, is, mijnes achtens, niet het eenigst rampzalig gevolg van Europa's te groote bevolking; uit diezelve bron moeten wij tevens afleiden die doorgaande verbastering en verzwakking van het algemeen Character, welke oorzaak is, dat in geheel Europa hedendags, zo men Grootbrittanniën eenigermaten uitzondert, een land, waaraan de Zee zijne Zeden en

{==170==} {>>pagina-aanduiding<<}

Vrijheid op den duur vrij wel schijnt verzekerd te hebben, - bijkans geen één zuiver oorspronglijk Volk bestaat. Deze omstandigheid, die de Characterkennis van het belangrijkst Waerelddeel zoo moeilijk maakt, zet voor het heerschend Zedenbederf alle de toegangen te gelijk open. Hoe wijd verschilt Asia en Africa op dit stuk van ons, daar deze oorden, veel uitgestrekter, en naar evenredigheid minder bevolkt, door eenige groote Maatschappeiën, die veelal niet meer dan elkanders namen kennen, ons de aêloude oorspronglijke zeden vertoonen, in elk land eene nieuwe waereld ter beschouwing' aanbieden, en de bewaarplaatsen gebleven zijn van zuiverer en vaster Characters.
Behoudends de waerheid van deze aanmerkingen, zou men echter zich misgissen, zo men aan Europa hedendags alle overblijfselen der vroegere Nationale Characters ontzeide. Onder alle de verbasteringen, die men overal aantrest, heerscht nog, hier meer, daar minder, eenige zweem van oorspronglijkheid, die tijd noch toeval niet heeft konnen uitkrassen. Ieder volk heeft ten minsten iet bewaard van zijne eerste geäartheid, en het schijnt, dat deze bij de Volken zoo onuitroeibaar is, als de kinderlijke zeden dit zijn bij ieder mensch. Daar zijn trekken van een Volkscharacter, die, ja, verdoofd, doch nimmer vernietigd konnen worden. De afgelegenste en onbeschaafdste volken, in het Noorden van Europa, zijn wel het minst van Character ontaart. Dan, zelfs in Zuidelijker, aan elkander stotende Landen, vindt men een Contrast van aart en zeden het geen zoo in 't ooge lopend' als merkwaerdig is. Niet verder, dan van Dover tot Calais, zijn twee volken gescheiden, die de Natuur, en het Character, voor twee verschillende Waerelddeelen schijnt bestemd

{==171==} {>>pagina-aanduiding<<}

te hebben (*). Welke ongelijksoortige wezens stoten zich ter wederzijden aan den voet der hooge Alpen! hoe staat men verbaasd, zoo dra men uit het zuidelijkst Frankrijk op den bodem van het armoedig en onbevolkt Spanjen overstapt! en hoe veele nieuwigheden berichten ons t'elkens, verrassender wijze, van onzen overstap, wanneer wij, met eenen Coxe, den voet uit Polen in Rusland, of uit Moscoviën in het vaderland van Carel den XII zetten! - verschil, te grooter, hoe origineeler een volk is.
De Staten en Vorstendommen van Europa, te groot geworden, om onder het onmiddelijk bewind van één Oppergezag en van ééne Vierschaar te konnen bestaan, hebben zich daarom gesmaldeeld in eene menigte van Kreitsen, Provintien, Cantons, en kleenere Landschappen, welke voorheen, ten tijde der Leeuregeering, door zoo veele Souveraine Vorsten en Heeren geregeerd werden, doch nu meestäl onregelmatige, kwalijk t'zamenhangende brokken zijn van groote Staatsgebouwen, en waar de Repraesentative regeering dukwijls op zulke verschillende wetten gegrond is, dat men daar door niet zelden in den waan gebracht wordt, van, in twee aangrenzende Provintien, twee tegenstrijdig ingerichtte Staten aantetreffen. Algemeene wetten zijn het, die in verscheidene Landen van Europa, en ook in het Vereenigd Nederland, ontbreken aan de goede inrichting der Staatsgesteltenis. - Zoo groot de nadeelen zijn, die hieruit voor de Natuurlijke sterkte en welvaard der Natien ontstaan, zoo gewichtig zijn de beletselen, welken deze omstandigheid aan den Characterkundi-
{==172==} {>>pagina-aanduiding<<}
gen veroorzaakt, wanneer hij zich beseeft, om de Hoofdgeäartheid van een volk te toetsen, daar hij dezelve overal onder eene andere gedaante aantreft, en dus derzelver voorname trekken niet, dan met de grootste moeilijkheid, kan bestemmen. Het geen ik boven reeds, uit Archenholtz, belangende Italiën heb aangetekend, kan dus van de meeste Staten, en bijzonder van Nederland, gezegd worden (§).
Naardien een volk zichzelven op deze wijze verdubbelt, en een veelsoortis: geslacht wordt, moet men noodwendig alle de gewesten van eenen Staat doorlopen, en den Landzaat in alle zijne plaatslijke gedaante-veranderingen gade geslagen hebben, om iet met zekerheid van het Nationaal Character te konnen zeggen. En hoe bezwaarlijk is het dan nog, algemeene hoedanigheden wel te treffen, die zoo verschillende gewijzigd, zoo aanmerklijk verslaauwd en verdonkerd zijn! - De mooglijkheid heeft bijkans opgehouden, van een groot Europisch volk volledig te konnen Characterizeeren. Het zoude toch geene waere Characterkunde verraden, zo iemand ons onze origineele Friesen juist tekende, maar te gelijk verzekeren wilde ‘dit is de Nederlander!’ zoo min, als wanneer men ons de kenschets der Fransche Natie gaf, in eene getrouwe afbeelding van de zeden van Parijs of Lions.
Daar het derhalven een werk is van den uitgebreidsten omvang niet alleen, maar ook van den vermoeiendslen aart, Europa te Characterizeeren; dat aanzienlijk dichtbevolkt Waerelddeel, te midden van alle zijne woelingen en verscheidenheden, met een

{==173==} {>>pagina-aanduiding<<}

indringend oog te doorzien, en, met etlijke pennetrekken, op het papier welgelijkend aftebeelden; daar wij het gewaagd hebben, een werk te bearbeiden, van onnarekenbare nuttigheid, door veelen ter hand genomen, door weinigen gelukkig voordgezet, door niemand voltooid; - zal het volstrekt noodzaaklijk zijn, het gebouw, dat wijders volgen moet, op goede grondslagen te vestigen, en hun, voor wien wij schrijven, eenig verslag te doen, van het geen zij al of niet te wachten hebben, zoo wel als van de bronnen, waaruit wij onze denkbeelden hebben geschept. Ten dien einde zal ik, in deze voorlopige Theoretische Verhandeling, nader onder-zoeken.
Vooreerst.	Wat eigenlijk het Volkscharacter zij?
Ten tweede.	Wat doorgaands het Character van een Volk vorme?
Ten derde.	Hoe en waardoor men in staat zij, om het zelve wel te leeren kennen en beoordeelen?



Eerste vraag

Wat is eigenlijk het Volkscharacter?

Om op deze vraag wel te andwoorden, moet men zich het juist denkbeeld, door ons van een Character over het algemeen gegeven, herinneren, als ontstaande uit der menschen verschillende hoe danigheden, zoodanig gewijzigd in een zeker persoon, dat hij daardoor is, het geen hij is, en de heerschende geaartheid van zijnen geest voor ons uitdrukt. Wanneer wij

{==174==} {>>pagina-aanduiding<<}

nu dit algemeen denkbeeld op een geheel volk overbrengen, zullen wij gereedlijk ontdekken, dat het Nationaal Character in de daad niets anders is, dan ‘Die eigenaartige geestgesteltenis, dat zamenstel van talenten en gebreken, in heerschend-algemeene zeden en gewoonten eenes Lands doorstralende, welke men, in wederwil van alle afwijking en verbastering, bij een geheel volk, in allerleie standen en kringen, aantreft, zonder dezelve bij eenig ander volk in die mate en kracht te ontwaeren.’ Alles wat hier toe gebracht kan worden, behoort tot het Volkscharacter, alles wat onder de gegevene bepaling niet valt, is, hoe zeer aan een gantsch volk bijzonder eigen, niet Charactermatig. En dit baant mij den weg tot het voordragen van etlijke zeer ter zaake doende aanmerkingen op dit Stuk.
Weinigen onder hen, die zich de kenschetsende beschrijving van eenig Europisch volk onderwonden hebben, hebben op het oog gehouden, dat niet alles, wat zich bij een' mensch, bij een volk zonderlings vertoont, daarom terstond ook Characterizeerend is, dat is, tot de wezenlijke geäartheid van den geestbehorende; veel kan zich bij menschen, veel bij volken voordoen, dat geene de minste verwantschap met hun Character heeft, en of louter toevallig is, of door van buiten aankomende oorzaken ontstaat, of wel zijnen grond heeft in enkel dierlijke beginselen. Zoo kan een droefgeestig mensch reden hebben, om zich eenigen tijd als zeer vrolijk te gedragen, een vriend der deugd, overdwarst door zijn humeur, kan bedrijvig zijn op eene wijze, die snoode trekken schijnt te kenmerken, en een vrek kan, ter bereiking van grootere uitzichten, alles verkwisten. - Op dezelve wijze is het met geheele volken gelegen. Wie zal, bij

{==175==} {>>pagina-aanduiding<<}

voorbeeld, in het wit of zwart, in het blank of bruin, in het rijzige of kleenvormige, der ligchaamsgedaante, zommige Natiën eigen, trekken zoeken van hun Character? - wie zal, naar de mate van afgoderij of van rechtzinnigheid in den Godsdenst, de waerdij van Indiaansche of Europische Zedelijkheid berekenen? - eindelijk, wie zal staande houden, dat een volk vrolijk van geest is, omdat hij hetzelve dus gezien heeft in zijne Carnavals - verlustigingen, in de Opera's, of bij gelegenheid van eenig Nationaal vreugdebedrijf? - neen! zeer veele bijzonderheden, die men ons in eene en andere Volksbeschrijving heeft medegedeeld, konnen in den rei der Charactertrekken geene plaats vinden; het is alleen in eenes Volks heerschende geaartheid van geest, dat men deze laatsten te zoeken heeft; en het is 't geheel zamenstel van die geest-hebbelijkheden, welke het Volkscharacter uitmaken.
Dit Character, zoo wel als dat van enkele personen, heeft bestendig zijne goede en zwakke zijde, en is een t'zamenweefsel van talenten en gebreken, welker schakeering en mengeling ons den waeren aart eener Natie afschildert. Ik bid u, wat gezag kan men geven aan Schriften, die ons of een volk voorstellen alleen van de zijde zijner volmaaktheden, zonder die met het donker van zijne gebreken eenigszins te schaduwen, of, die, in den den smaak van Smollets geschrijf en Mr. 'sHarps Brieven over Italiën, geene kleuren aan een volk geven, dan die in hun zwartgalig humeur, door het pinseel der bedilzucht, gedoopt zijn? De eene Natie kan een overwicht van goede, de andere, van kwade Charactertrekken hebben, dit echter is zeker, dat men die, een van beiden, nergends zuiver zal aantreffen, naardien ieder volk eengemengd Character heeft, en goed en kwaad, in

{==176==} {>>pagina-aanduiding<<}

dezen staat van het menschdom, zich onderling de hand geeft, niet alleen in het individuum, maar ook, des te meer, in groote Maatschappeiën, uit eene oneindigheid van verschillende Characters t'zamengesteld.
Het zijn niet enkel de zedelijke hoedanigheden van het hart, de deugden en ondeugden, maar ook de vermogens van den geest, de kundigheden, uitvindingen, gevoelens, denkwijzen, vooroordelen, dwaasheden, enz:, het zijn alle de gevestigde eigenschappen van de ziel eener Natie, waarin men derzelver Charactertrekken te zoeken heeft. Wie houdt het bijgeloof niet voor eene eigenaartige vrucht van 't verbeeldingrijk Italiën? - De logge werkloosheid kenschetst den dikbloedigen Spanjaard. Frankrijk draagt eenen wettigen roem op dien vindingrijken geest, zoo vruchtbaar in ontdekkingen, omtrent vernuftige en proefnemende Wetenschappen; terwijl men den lof van een uitsluitend vermogen, om Konsten en konstwerken tot eenen ontzettenden graad van volmaaktheid te brengen, zonder onbillijk te zijn, aan de werkzame Engelschen niet weigeren kan.
De Maatschappei bestaat uit menschen, die, hoofd voor hoofd, bedeeld zijn met een eigendomlijk Character, het geen hen, als personen, onderscheidt. Uit eene verbindtenis van milioenen zulke wezens zoude men zich, de zaak van vooren bezien, eene verwarring en wanorde voorspellen, die met het bestaan van eene geregelde t'zamenleving onverzoenbaar schijnt. Men zoude denken, dat een genootschap van de ongelijksoortigste menschen zich minder verdragen zou, dan het woest gedierte in Noachs Noodhulk, of in de gouden Eeuw der Dichteren. Nogthands vinden wij het tegengestelde van deze vermoedens door de uitkomst bevestigd, en groote Volks-
{==177==} {>>pagina-aanduiding<<}
ligchamen, na eene reeks van omwentelingen en eeuwen, nog geheel aanwezig; wij vinden zelfs, dat in deze Staatsligchamen, behoudends elks personeel Character, een zekere algemeene Volksgeest ontstaan is, naar welken zich de bijzondere Characters, door alle standen en rangen heen, eenen plooi geven; kortom, wij treffen bij ieder volk algemeene talenten en zwakheden aan, waarvan de menigvuldige enkelden hun aandeel bezitten, en die men op de rekening der Natie stellen moet, daar zij, wel elders ook, maar nergends in die mate en kracht gevonden dezelve Characterizeerend onderscheiden van alle andere volken.
Om alle de bijzonderheden, hiertoe behorende, bij elk een der Europische volken, oordeelkundig gade te slaan, zuiver zich voortestellen, wijsgeerig te schakeeren, en daaruit eene volledige Characterschets, het juist evenbeeld der Natuur, op te maken; - daartoe in de daad zouden Engelen - vermogens en wellicht nog meer, nodig zijn. Zoodanig iets overtreft het menschlijke. Welk eene verplichting zouden wij niet reeds hebben aan den man, die ons de waere beeldnis van één enkel volk gaf! - Genoeg, wij vorderen slechts Characterkundige Fragmenten, en kleene ontwerpen, van de zedelijke geaartheid der inwoneren van Europa; wij zijn voldaan wanneer men ons de uitstekende punten van ieder Volkseigen getrouw aanwijst, en de Natiën doet kennen in die bijzonderheden, welke onder het oog des Waereldbeschouwers vallen, en bij welker kundigheid wij en anderen een onmiddelijk belang rekenen.
Het is ook niet volstrekt noodzaaklijk, het Volkscharacter tot in alle de kleenste bijzonderheden toe te doorgronden, daar er, ten dezen opzichte, veel

{==178==} {>>pagina-aanduiding<<}

is, dat geenen invloed op de hoofdtrekken heeft, of dat beter gezwegen wordt, of dat, bij gevolgtrekking, uit bekende data kan worden opgemaakt, of eindelijk, dat alle volken hedendags min of meer gemeen hebben. Van den laatsten aart is, bij voorbeeld, de algemeene zwier van Europa in klederdracht en levenswijze. Zekerlijk munt Frankrijk, Duitschland enz:, tegenwoordig uit in pracht en praal, maar daar de Mode ieder volk bezoedeld en geleerd heeft, op zijne Lands-wijze vertoning te maken, kan men daarin geen onderscheidend kenmerk van die Landen zoeken, dan alleen misschien in den smaak, welken zij in hunne grootsheden bijzonder ten toone spreiden. Het klinkt derhalven vrij oncharacterkundig, wanneer men hoort of leest: ‘De Franschen zijn geneigd tot schitterenden zwier. - Duitschland kenmerkt zich door eene hoofsche pracht.’ en z.v. - waerlijk, Mijne Heeren! hoe zeer in deze aanmerkingen maar al te veel waerheid zij, wij mogen in dit geval wel gemeen spel maken, en het gezegde op ons zelven en geheel Europa toepassen, daar toch ieder volk de glorie tot eene ongeregelde mate heeft opgevoerd, schoon die overal niet even schitterend is. Alles, wat een uitvloeisel der gebiedende Mode is, houdt op, een bijzonder volk naauwkeurig te Characterizeeren.
Over het geheel liggen veele menschen in die dwaling, dat men omslachtige boeken vullen moet met bijzonderheden van een volk, om deszelfs waere geaartheid te bestemmen; men draagt dus alles bij, wat men in hetzelve merkwaerdigs aantreft, men zamelt zoo onoordeelkundig alles, wat dezes volks is, als of men een Lettervolgend woordenboek daar over schrijven moet, en men eindigt in zich te verbeelden, dat een verward mengelmoes van waer en

{==179==} {>>pagina-aanduiding<<}

valsch, van zaken en beuzelingen, van wezenlijke en toevallige bijzonderheden, een farrago libelli, de doorwrochte Characterschets zij, die men verlangde. Op hoe veele, zelfs geleerde werken van onzen tijd, zoude men de toepassing hiervan konnen maken! - Een aanmerklijk bewijs in de daad, dat wij de eenvouwigheid der Nature verzaakt hebben, welke veel met den minsten omslag doet. Homerus, Plutarchus, Julius Caesar, Tacitus, en anderen, hebben uitmuntende schetsen van Volkscharacters geleverd, zonder de grenzen eener Epizode in hun verhaal te overschrijden; en wij, waarom hebben wij hen niet nagevolgd? - Weinige trekken van de grondlijnen eenes Volkscharacters, wijsgeerig uitgedrukt, oordeelkundig geschakeld, en op bevindingen gegrond, zullen ons eene voldoende kennis geven van iederen Landaart, en meer afdoen dan riemen papiers, bekrabbeld met wartaal over zaken, van geen belang voor de gezuiverde Characterkunde.
Wanneer zekere geäartheid van een Volk zal konnen bijdragen tot de kennis van deszelfs Character, is het noodzaaklijk, dat dezelve bij dat volk alleen in die kracht en mate, en tevens bij het geheele volk, door alle standen en rangen heen, worde aangetroffen. Het eerste doet ons onderscheid maken tusschen Nationale, en zulke hoedanigheden, die, aan ons geheel Waerelddeel eigen, meer tot den vorm der menschheid, dan tot die van het Character behoren; terwijl, het laatste diezelve Nationale hoedanigheden afzondert van anderen, welke aan enkele personen, classen, of plaatsen eigen zijn. Daar zijn toch bijzonderheden waarin thands alle beschaafde volken overeenstemmen, om dat de aandrift der Nature zelve die in het menschdom voordbrengt. Van dien aart is de Vrijheidszucht. Men zou voorzeker zich

{==180==} {>>pagina-aanduiding<<}

aan grove dwaling schuldig maken, wilde men eenen onbepaalden kentrek van een bijzonder volk, van de Engelschen, bij voorbeeld, in hunne liefde tot de Vrijheid zoeken, na dat America het Palladium dier bevallige Godin geworden is, na dat geheel Europa aan haar heeft begonnen te wieroken, na dat zelfs Souveraine Koningrijken, eene Fransche, eene Poolsche Natie, den Vrijheidstoon zoo sterk hebben aangeheven, in 't kort, na dat men gezien heeft, dat de Natuur alom, hier vroeger, daar later, hare onvervreemdbare rechten met nadruk te rug eischt. Zo er eenig Charactermatig verschil in dit stuk plaats heeft, het bestaat alleen in de onderscheidene begrippen, onder welke zich elke Natie de Vrijheid gewoon is voortestellen.
Van den anderen kant loopt men, zonder eene groote mate van oordeelkunde en ervaring, lichtlijk gevaar, om een volk eigenschappen aantedichten, die men bij hetzelve in een schitterend persoon, in een huis, in eene Stad, in eenen kring van menschen, heeft ontdekt, doch die in de daad geenen indracht maken op het algemeen Nationaal Character. Het spreekt van zelve, dat eene Volksgeäartheid zich over het gantsche volk verspreiden moet. Men behoort des in de Steden en op het Land, bij den adel, de geestlijkheid, de kooplieden, den burger- en boerenstand spooren daarvan te ontmoeten. Ongetwijfeld zal de eene Staat meer dan de andere die geaartheid vertonen, men zal derzelver grofste trekken, bij de lagere Volksmenigte voorhanden, allengs verfijnd, beschaafd, verdoofd zien, wanneer men tot hoogere rangen opklimt; dan, evenwel zal overal nog iet daarvan kenbaar zijn, althands, zullen de meeste en talrijkste Volksclassen dezelve behouden hebben.

{==181==} {>>pagina-aanduiding<<}

En dit, in wederwil van oneindige afwijkingen en verbasteringen. Het Nationaal Character, toegepast op zoo veele verschillende geäartheden, als er leden in de Maatschappei zijn, kan niet anders, dan zeer onderscheidene, zomts tegenstrijdige, uitwerkselen hebben op enkele personen en geslachten. Om de heerschende Volksgeaartheid overal onvermengd te vinden, zouden alle de Landzaten volmaakt dezelve personen moeten zijn, een eisch niet minder ongerijmd dan nadeelig in de gevolgen. Bij de talloze verscheidenheid dezer wijzigingen komt natuurlijk in aanmerking die groote mate van verbastering, waar aan alle volken, vooral in onze Eeuw, gaan kwijnen, en die het Nationaal Character alomme zoo gevoelig heeft aangetast. Men kan niet ontkennen, dat de meerdere gelijkvormigheid der Europische volken, door verlichting en beschaving uitgewerkt, aanzienlijke voordelen heeft ten wege gebracht in dit Waerelddeel, het geen daaraan bijzonder zijnen meer duurzamen vrede, zijnen bloeienden handel, zijne vordering in Konsten en Weterschappen verschuldigd is, doch het zoude nog altijd de groote vraag zijn, of Europa, behoudends de oorspronglijke verscheidenheid zijner Volkscharacters, op den duur niet gelukkiger konde zijn, en of de welvaard van dit groot geheel wezenlijk bestaan konne met de opoffering van die talenten, welke iedere Natie uitsluitender wijze ontvangen heeft, om in haren kring bij te dragen bij het algemeen belang des menschdoms. Ik ben van oordeel, dat eene doorgaande vermenging der Volkscharacters eindelijk op eene algemeene verwildering en verwarring moet uitlopen, en dat het hier mede even zoo gelegen is, als met de algemeen - wording des Koophandels. Toen de Hollanders, toen de Engelschen heeren van de Zee, en wetge-
{==182==} {>>pagina-aanduiding<<}
vers in den Handel waren, toen bloeide het koopbedrijf, stroomen gouds vloeiden deze volken toe, en de andere Natiën, bij hun ter markt gaande, stonden er niet kwalijk bij. Thands, daar men den stelregel algemeen heeft genomen, dat handel en scheepvaard de bronnen zijn van het welvaren der Staten, daar elke Natie min of meer aandeel in de Negotie van Europa heeft genomen, - thands kwijnt de Commercie alomme, Engelands en onze Nederlandsche kooplieden verminderen, en geen één volk oogst, ter vergoeding daarvan, wezenlijke, den algemeenen bloei bevorderende, winsten in. -
De verbastering van Characters, even schadelijk voor elke afzonderlijke Natie, belemmert te gelijk de toenemende Volkenkunde, en heeft de waere kracht ontnomen aan die uitstekende trekken, in welken zich de geaartheid der meeste volken wijleer vertoonde, schoon zij dezelven, tot nog toe, niet volkomen heeft konnen uitrooien. De Maagd van Europa, schoon geteisterd door eene misvormende kinderziekte, bewaart nog etlijke toetsen van hare aêloude gedaante, die, indien al niet schooner, door verscheidenheid en echtheid ten minste bevalliger was.
Uit het gezegde volgt van zelve, hoe spoorbijster zij handelen, die het Character eener Europische Natie opmaken uit het geen dezelve, volgends Geschiedkundige bescheiden, voor eenige Eeuwen was. Is dit niet hetzelve, als of men eenen grijsäart wilde afbeelden naar het schilderei, dat van zijne tedere kindscheid of blozende jeugd is overgebleven? Daar zijn zeker trekken, welke ons de oude volken, in de tegenwoordige bewoneren van Europa, nog doen herkennen. De Brit is nog altijd die ernstige, de Franko - Gallier die woelige, de Ger-
{==183==} {>>pagina-aanduiding<<}
maan die krijgshaftige man, welke hij voor duizend jaren was. Des onaangezien, vermids deze trekken enkel zijn, en vermengd met andere nieuwe hoedanigheden, kan men daarnaar alleen de hedendagsche Characters niet afmeten. Het geen wij van een volk voorheen geschetst vinden, mag en moet ons ten gidse dienen in het bepalen van ons onderzoek, het kan zelfs eenigermate de grondlijn van ons tafereel worden, doch de fijnere omhalen en lineämenten van gelijkenis moeten onbetwistbaar genomen zijn uit het geen zich aan ons waernemend oog vertoont; wij moeten een volk in natura bezien, bestudeeren, en hetzelve Characterizeeren volgends 't geen het nu is.
De verscheidene wegen en middelen, waardoor dit te ontdekken is, zal ik vervolgends openleggen. Hier dient alleenlijk herinnerd, dat het de zeden en gewoonten eenes volks zijn, waarin deszelfs bijzondere geäartheid zich meest vertonen moet, om dat dezen, naar den Nationalen geest gevormd, bij de Landzaten alomme gevestigd, de echtste leuzen van hunne inwendige geschapenheid aan de hand geven. En welk volk heeft niet eene menigte van eigene zeden en gewoonten, in wederwil van de navolgingsdrift onzer tijden, overig behouden? waar ziet men geenen eigenaartigen smaak heerschen in 't huisgezin, in het gezellig verkeer, in de openbare plechtigheden en vermaken, op het Toonneel, in de Rechtspleging, wetten, enz.? - De kleenste omstandigheden zijn bij een volk dukwijls veel betekenend', om dat zij de gewoonten en hebbelijkheden uitdrukken, die het innerlijk Nationaal Character ten oorsprong hebben. Het is van daar, dat de geäartheid eenes volks te zuiverer bewaard gebleven is, naar gelange hetzelve minder is afgeweken van zijne aêloude oor-
{==184==} {>>pagina-aanduiding<<}
spronglijke denk- en levenswijze; een uitsluitend voorrecht van die Landen, welke van tijd tot tijd minder bezocht, bevolkt, bestreden, overheerd zijn geweest.
En dit zij genoeg, ter beandwoording van de Eerste vraag: Wat eigenlijk het Volkscharacter zij? Laat mij nu het een en ander zeggen op eene


Tweede vraag

Wat vormt doorgaands het Character van een volk? -

Om de beändwoording van deze Vraag nuttiger te maken, moest ik dezelve meer bepaald en uitvoeriger dus hebben voorgesteld: ‘van waar ontvingen de Europische volken hun oorspronglijk Character, en welke oorzaken hebben op hen konnen werken, en werken doorgaands op een volk, om dat Character zoo te bepalen, als het zich werklijk bevindt?’ - men ziet hieruit twee bijzondere overwegingen ontstaan, tot ieder van welke wij onze aanmerkingen beurtlings bepalen zullen.
‘Quant on sait les grandes révolutions des Empires, on connoît bientôt le génie & le Caractere des peuples, qui les composent (§).’ Zegt de Fransche Schrijver van eene Suite des grandes Epoques de l'Europe, wier geleide wij hier en daar volgen zullen in de opgave van eenige dier groote omwentelingen, welke den grondslag gelegd hebben van

{==185==} {>>pagina-aanduiding<<}

Europa's tegenwoordige Staten, en den toon gegeven aan hunne oorspronglijke Characters. Er is toch in de bovenstaande aanmerking, waarmede hij dit stuk begint, zoo veel innerlijke waerheid, de natuurlijke en zedelijke gedaante der volken in het gemeen, der Europeërs in het bijzonder, is derwijze met den loop hunner Geschiedenis verstrengeld, dat men, door de laatste van onder het oog te verschuiven, van de eerste niet dan zeer verwarde en onvolledige begrippen vormen kan.
Zoo dra de Romeinen, in wier overheersching langen tijd de vereeniging en rust van geheel Europa zich gevestigd hadt, door onderlinge verdeeltheden, die te gelijk het Oosten en het Westen in vlam zetteden, met groote schreden ten ondergang helden, begon eene reeks van gebeurtenissen zich te ontwikkelen, die de gedaante van dit Waerelddeel langzamerhand op eene ontzettende wijze veranderd, en van een enkel reusachtig Rijk, in den smaak der Polypen, dat veeltal van kleene Staten en Vorstendommen geschapen hebben, welke door geweldenarij en verwarring eindelijk geworden zijn, het geen thands Europa is.
De Christelijke Godsdienst hadt, vooral zints den bijval van Constantyn, bezitter van het Oostersch Keizerrijk, aanmerklijke voordgangen gemaakt; de verlichting en beschaving echter, die dezelve over zommige Landen van Europa verspreidde, kon zoo min het geheel verval der Romeinsche Monarchie, op inwendig bederf en tweedracht gegrond, voorkomen, als palen zetten aan de meer en meer opkomende woede van Barbaren, die, naar mate van de zwakheid hunner meesteren, wier onderdrukking zij moede waren, hunne eigen kracht gevoelende, de gunstigste gelegenheid aangrepen, om het herstel

{==186==} {>>pagina-aanduiding<<}

hunner Vrijheid, op de verwoesting van die hunner vijanden te vestigen. Ten zelven tijde, dat eene menigte van Barbaarsche volken, afzetsels der Germanen, de Hunnen, de Gothen, de Vandalen, Sueven, Bulgaren, en Alanen beurtlings in Italië vielen, en Gallië verwoestten, bleef men te Rome en in Constantinopel heeten twist voeren over Godgeleerde geschillen, waartoe zich de geest van Vorst en Volk bepaald hadt. Eene oogbliklijke beteugeling dezer volken, door geld of wapenen, vermeerderde slechts hunne drift, macht, en aanhang, tot het doen van eenen nieuwen stroop, die bestendig in het nadeel der Christen Romeinen eindigde. Spanje bukte voor hunnen overmoed; in Gallië, (Frankrijk) vestigden zich nu de Visigothen, dan de Franken, tot dat Clovis dit Rijk geheel aan de Romeinen ontwrong, en aldaar de Fransche alleenheersching oprichtte. Italië, beurtlings door de Gothen, de Hunnen, de Herulen, de Lombarden of Longobarden overweldigd, bleef eindelijk in der laatsten macht. De Saxen, en vervolgends de Angli, (Engelschen), van het vaste land overgekomen, om Groot - Brittanniën, op zijn verzoek, te beschermen, ontweldigden dit aanzienlijk Rijk aan zijne oudere bezitteren, en zetelden zich in hetzelve. Terwijl midlerwijl in het Oosten de opkomst van Mohammed eenen Godsdienstigen aanhang vormde, die, na veel worstelens, een einde maakte, van de Christenheid en het Romeinsche Rijk aldaar, en de Saraceenen (*) in Constantinopel vestigde. Een gedeelte van deze Musulmannen, in Africa doorgedrongen, en destijds meesters van Mauritanie, van waar zij den naam

{==187==} {>>pagina-aanduiding<<}

van Mauren of Mooren ontleend hebben, uitgenodigd, zegt men, door Graaf Julianus, vielen in Spanje, en namen dat eigendom der Visigothen in bezit, waaruit de zonderlingste vermenging van bloed, zeden, en Godsdienst ontstondt. -
Terwijl Europa deze geduchte schokken ontving van eenen woesten hoop Barbaren, uit Germanië en het Oosten als een overstromende Zee geweldig voordgebruischt, kwam een nieuw onweder van denzelven aart, maar uit eenen anderen hoek opgedonderd, hetzelve bestoken. De Noordelijkste volken van dit Waerelddeel, de Normannen, van oudCaltischen oorsprong, maar thands een mengelmoes van Deenen, Zweden, Noorwegers, en Saxen, begaven zich tot de Zeeroverij, en baanden zich daardoor eenen weg, om, nevens Duitschland, Italië te vermeesteren, het Rijk der Siciliën te grondvesten, Frankrijk te overstromen, Engeland te bemachtigen, en geheel Europa in rep en roere te zetten. Zij, geholpen door eene zeldzame volkrijkheid en krijgshaftigheid, zij alleen brachten grootere omwentelingen in Europa ten wege, dan alle andere volken, de Romeinen zelve niet uitgesloten, hadden konnen doen. Geen Land, welk niet door hen beroerd en uitgeplonderd werdt, geen Throon, dien zij niet deden waggelen, geen Staat, die niet van hen de wetten ontving, en waarin zij zich niet nestelden. - Carel de Groote, die te midden van zoo veele verwarringen in Europa opstondt, gelijk de maan, die tusschen de donkere wolken van eenen ongestuimen herfstnacht voor eenige oogblikken eene lichtstraal schiet; was, gedurende zijne grootsche en Oorlogzuchtige regeering, de schrik en geessel voor deze Noordsche duisterlingen, doch, zoo min hij een tijdstip in de gesteltenis van ons geheel Wae-
{==188==} {>>pagina-aanduiding<<}
relddeel maken konde, zoo min was hij ln slaat, hetzelve op den duur te verzekeren tegen eene talloze woeste menigte, welker leuze Overwinnen of Sterven was. Al het geen hem ten dezen opzichte mooglijk was, bestondt daarin, dat hij, door zijne regeering, de Noordsche volken bedwingende, het tijdpunt verwijlde van alle die ijslijkheden, welke zij, na zijnen dood, met te meer hevigheids, over Europa uitstorteden. Een volk als de oude Romeinen alleen, met eenen Julius Cæsar aan het hoofd, zoude iet meer wezenlijks hebben konnen uitwerken.
Behalven de Koningrijken, welken wij bij afwisseling in de macht van Oostersche en Noordsche Barbaren gezien hebben, waren er destijds nog geene in Europa, die eene belangrijke vertoning maakten. Rusland was een groot ligchaam, zonder geest. Laat verlicht door het Christendom, bleef onkunde, verwarring, en machtloosheid daar heerschen. Poolen bukte onder de afhanglijkste flavernij, wist niets van de Oorlogskonst, en kende geene wetten, dan die de onbeperkte wil zijner tijrannen voorschreef. Zweden, bestuurd door eene onbeschaafde boeren-Regeering, die meer grootheid ademde dan uitwerkte, bleef eeuwen lang in zijne geboorte. Hongariën, waar de Godsdienst van Jesus Christus even spade ingang vondt, was bijna niets, dan de speelbal zijner vrijmachtig gebiedende Edelen. Pruissen en andere Noordsche Staten waren nog te kleen, om opgemerkt te worden. Het huis van Oostenrijk begon te leven, terwijl andere Vorstendommen van Duitschland naauwlijks, en andere nog niet geboren waren. De kleene Staten van Europa, Zwitserland bij voorbeeld, en Venetië waren van geen belang, ten aanzien des geheels; en het barre Noorden, waaruit zoo veele orcanen

{==189==} {>>pagina-aanduiding<<}

waren voordgestormd, behieldt zijne barbaarsheid, te midden eener kwijnende rust, die daar op volgde.
Stellen wij ons al het gezegde bij verkorting voor. De Romeinen verdeeld, ondergebracht; Italië, hun zeeghaftig vaderland, door eene ebbe en vloed van barbaren verwoest; Frankrijk, onder de praal van Nietsdoende Koningen inwendig geschokt; Engeland aan den moedwil van ieder opschuimend roofvolk, als een weerloos lam voor de wolven, herhaalde reizen ten prooie gelaten; Spanje in de macht eerst van Europische, daarna van Africaansche wilden, die in het Oosten reeds alles hadden doen bukken; - en alle de andere volken of geweldenaars, of nietsbeduidende; - ziet daar Europa's ontredderden toestand, gedurende achthonderd jaren; ziet daar de eerste groote omwenteling, die hetzelve gebracht heeft tot zijnen tegenwoordigen Staat.
‘Het is van veel gewichts, zegt de uitmuntende Abt Millot (§), de zeden en de beginsels te kennen der Barbaren, de grondvesters van zoo veele hedendagsche Heerschappeiën;’ en hij heeft daarom eene groote plaats zijnes werks ingeruimd, aan Algemeene Aanmerkingen over de geäartheid dezer woeste volken, over de nadeelige gevolgen hunner invallen in het grooter deel van Europa, en over de geschapenheid dezes Waerelddeels onder en na dezelven (*); aanmerkingen, die wegens derzelver waerheid en gewicht, der nalezinge overwaerdig zijn. Zonder te willen herhalen, het geen door dien Schrijver zoo wel gezegd is, zal ik hier eenige bedenkingen laten volgen aangaande de indrukselen, die de overstrooming der Barbaren op Europa heeft moeten maken, en waarvan de kundigheid ons leidt

{==190==} {>>pagina-aanduiding<<}

tot deszelfs waere Characterkunde, om dat nog hedendags veele trekken van der volken geäartheid daarin haren oorsprong en grond hebben.
Indien Europa, ten tijde der Noordsche en Oostersche heirtochten, door den Christelijken Godsdienst derwijze verlicht en beschaafd geweest was, dat het zelve aan den stroom der verbasteringe genoegzamen wederstand hadt konnen bieden, dan voorzeker, zou die gebeurtenis, zo min Zedelijk als Staatkundig, zulke schadelijke uitwerkselen gehad hebben. Dan, een rei van volken, of geheel onverlicht, of gedompeld in de schandelijkste onkunde en lichtgelovigheid, welke de invloeden van het Christendom geheel ontzenuwden, een rei van volken, onderling geweldig verdeeld door kerklijke en waereldlijke geschillen, wat kon deze opzetten tegen eenen alvermogenden stroom van geweldenaren, wien verwoesting voorging, zedenloosheid vergezelde, en duisternis achtervolgde? -
Het is akelig, waertenemen, met hoe groote, en rasse schreden de onkunde en bijgelovigheid, zoo wel als het zedenbederf van Europa, reeds groot door een misvormd Christendom, toenam, zoo dra heidensche driestheid en bijgeloof zich daar mede vermengden. Terwijl de Barbaren hunne verbijsterde begrippen ongevoelig mededeelden aan hunne overwonnelingen, lieten zij zich door hunne dwalingen en euvele Godsdienstige gezintheden op hunne beurt lafhartig overwinnen. Toen zag men de laatste straal van waerheid en Godsdienst, van kennis en deugd verdwijnen, de Wetenschappen in eenige ellendige Monniken - Conventen eene schuilplaats zoeken, en het verblind, het verward Europa hulde bieden aan een rampspoedig mengsel van half Barbaarsche, half even verbasterde gevoelens en

{==191==} {>>pagina-aanduiding<<}

grondbeginselen. Men zag dien vreeslijken toestel oprichten van leerstukken en Godsdienstplechtigheden, welken de midden-eeuwen, ten brandmerk van het toenmalig menschdom, aan ons helaas! hebben overgeleverd! - aan geene andere oorzaak heeft men toeteschrijven, die groote mate van blindheid, bijgeloof, en zedenloosheid, die, ondanks al het licht door de XVIIIde Eeuw over eenige volken verspreid, Europa, en vooral de laagste rangen van menschen in alle derzelver Landen, nog blijft aankleven, en waar over de Wetenschappen met den Godsdienst nog geenen zegepraal hebben konnen behalen. Indien de Godsdienst altijd den vruchtbaarsten invloed op het Character der Volken hadt, hoe onzalig moeten dan de uitwerkselen van dezelve niet zijn op hunne zedelijke geäartheid, wanneer zij niets anders is dan een Staatkundig spel, ingericht, om de menigte te begochelen, de gewissens te buigen, schelmstukken, op den naam van eene vergevende Godheid, om geld te veroorloven, en eener kerklijke oppermacht 's waerelds bewind, de uitdeeling van Starren, Scepters, en Kroonen, naar willekeur, in handen te geven!
Maakten de Barbaren ons slechte Christenen, zij hebben ons geene betere Menschen gemaakt. Daar in vroegere Eeuwen ieder volk meer op zich zelven bestondt, en dus zijnen eigenen Landäart vrij wel bewaarde, kon de overstroming en langdurige beheersching van zoo veele woeste gelukzoekers, en de algemeene verwarring daardoor veroorzaakt, niet anders dan vermengde en ontäartte Volkscharacters ten wege brengen. Het zijn de naweeën hiervan, welke vrij nog gevoelen. De Barbaren, het eigenaartige der volken met hunne zeden vermengende, hebben eene soort van algemeen Cha-
{==192==} {>>pagina-aanduiding<<}
racter aan dit waerelddeel gegeven, gelijk de Zee, die, hare plassen over het vaste land heen voerende, alle deszelfs gronden brak en zout maakt; zij hebben overal de kenlijkste sporen nagelaten van eene geäartheid, die de Natiën van hun ontleenden. Zoo is, bij voorbeeld, de overeenkomst der Spanjaarden, Portugeesen, en van zommige Italiänen met de geäartheid en zeden der Turken in het oog lopende. Een overblijfsel van der Saraceenen bezoek bij die volken. Ik herinnere mij, onlangs gelezen te hebben, dat, wanneer na zekeren veldslag, de lijken op het slagveld werden onderzocht, men onder die der Spanjaarden eenige honderden besnedenen vondt; ten bewijze, zegt de Schrijver, dat veelen van dat volk heimlijk den Joodschen of Ismaëlitischen Godsdienst zijn toegedaan. Van de Portugeesen is dit bekend. De Vrijheidszucht, tot buitensporigheid gedreven, is, hoe zeer gevestigd in het aêloud Character der Britten zelve, een aanmerklijk voetspoor van den invloed, dien de zeeghaftige Angli en Saxen eenmaal op den geest dezes volks gemaakt hebben. Nog hedendags is er vrij veel overeenkomst tusschen de Deenen en Engelschen; wier taal de beeldspraak is van die menigvuldige vermengingen, welke hun Eiland door de invallen dan van het een, en dan van het ander volk, ondergaan heeft. Trouwens, om in het voorbijgaan deze aanmerking te maken, daar is bijkans geene levende taal, waarin niet soortgelijke verbasteringen zijn ontstaan en overgebleven; de Fransche, de Hoogduitsche, de Spaansche, de Noordsche, en vooräl ook onze Nederlandsche, taalen zijn van bastaardwoorden en spreekwijzen doormengd, - ademen eene verwarring, niet ongelijk aan die van doodsbeenderen in een bekkeneel-huis.

{==193==} {>>pagina-aanduiding<<}

Het spreekt van zelve, dat eene algemeene verbastering der volken niet dan nadeelig heeft konnen zijn voor hun Character, en dat wij hieraan te wijten hebben die lichtvaerdigheid, met welke zich Europa, zoo onderscheiden hier door van andere waereldöorden, de wetten heeft laten voorschrijven van eene Godin, die de volstrekte Alleenheerscheres onzer tijden geworden is. Zoo gaat het, als een Character, van een persoon of volk, eenmaal loslaat aan zijne ingeschapene standvastigheid! -
Toen de Romeinen heerschten, gaven zij hun wetboek aan alle volken, en deden dat, door de wapenen, eerbiedigen. Toen de Noordelingen en Germanen de bovenhand verkregen, drongen zij geheel andere wetten, door Natuur, gewoonte, en geweld hun heilig, in de plaats der ouden in, of liever zij poogden twee stelsels van wetten, welke uit haren aart wijd uit één liepen, te vereenigen, op eene wijze, die beiden van derzelver kracht ten goede ontzenuwde. Hieruit ontstondt eene wanvormigheid en veelvouwig verschil in de Europische Wetgeving en Rechtspleging, die nog heerschen in zulk eene mate, welke Europa zelfs bij de Chineesen en Arabieren schandvlekt, en waarvan het gevolg is, dat men niet weet, waaraan zich te houden; vermids men in het ééne Land, ja zelfs in de ééne plaats gevaar van het leven loopt door bedrijven, achtervolgd met hooge eer en beloningen in andere. De meeste volken hebben de Wetten van Justinianus, voorzeker niet geschikt om overal en altijd zoo veel nut te doen, als voor etlijke eeuwen in Italië, behouden en gevolgd, doch alleenlijk dan, wanneer een ander plaatslijk recht, het Landrecht geheten, zwijgt. Zij hebben, na zoo veele eeuwen, nog niet gedacht aan een Algemeen Wetboek, dat

{==194==} {>>pagina-aanduiding<<}

de rechten van een geheel volk regelen zoude (*), maar zich vergenoegd met eene rechtspraak, deels op oude gewoonten, deels op wilkeurige, vaak onbillijke, verordeningen berustende, en waar naar het Corpus Juris, dat in dit geval een Corps de reserve is en niets meer, zich plooien moet. Hier door is de geest eener Barbaarsche Rechtsgeleertheid in Europa overgebleven, en dit waerelddeel wordt bestuurd naar wetten, in haar zamenstel gelijk aan een honderdkoppig monster.
Het is inzonderheid de Leenregeering, welke, van de Lombarden voornaamlijk herkomstig, gedurende eene reeks van eeuwen zich in Europa heeft staande gehouden, en waaruit de rampzaligste onheilen voor dat Waerelddeel ontstaan zijn. Eene uitdeeling der Landen en vastigheden ter Leen, eerst door de Koningen aan hunne Rijksgrooten en Veldheeren, vervolgends door dezen aan lieden van lager Staat, als een bezolding voor gedane of bedongene Heerendiensten, die het gemeen Lijfeigen aan den Leenman maakten, met voor behoud van het recht, om het geleende onder zekere voorwaarden te mogen te rug nemen, zulk eene onwettig gebruik, het geen met de IX de en X de Eeuwen den grootsten invloed op het Rijksbestuur van Europa kreeg, kon niet nalaten een aantal van ongeregeldheden, verwarringen, en oorlogen over het mijn en dijn ten gevolge te hebben. Daar het geweld alles besliste, moest de sterkste arm gelden, en men zag, door binnenlandschen krijg, stroomen bloeds plengen, om het bezit van goederen, die,

{==195==} {>>pagina-aanduiding<<}

zoo menigwerf zich een grooter macht opdeedt, wederom van eigenaar wisselden. - De grooten des Lands, al het vermogen der ingezetenen in handen hebbende, deden dezen voor zich bukken, en maakten hunne Vasallen tot slaven. Men perste schattingen uit 's burgers zweet en bloed. De algemeenste en bitterste armoede der Landzaten, en de opeengestapelde rijkdom van eenige weinige vermogende geslachten, was het onzalig gevolg van dit wandrochtlijk Leenstelsel (§).
Niet onwaerschijnlijk is het, dat wij aan hetzelve eene menigte van die onheilen te wijten hebben, die de meeste volken van Europa nog drukken. Van hier rekent een hoog bejaarde Familiehaat, tusschen verscheiden Koninglijke en Vorstlijke huizen, die heimlijke bronäder en stookebrand van de heftigste oorlogen en rustloze woelingen der Cabinetten, voorzeker zijnen oorsprong. Het is in niets anders, dan in Leenregeering, dat de Aristocratie bij zoo veele Europische Staten, vooral in Venetiën en Genéve zijnen zetel onwrikbaar heeft vastgesteld; terwijl het Despotismus, alle de schatten der onderdanen verzwolgen, en uit hunne behoeftigheid boeien gesmeed hebbende, zich, in spijt van de Wetten der Natuur en der Volken, heeft weten te vereeuwigen op zijne thronen. Ja, ik twijsel geen oogenblik, of het Leenstelsel, gedreven tot die uitersten, waarvan de midden-eeuwen ons de gedachtenis bewaard hebben, is oorzaak van dien dommen en lagen geest, die tot aan het einde des achtienden jaarhonderds den ingezetenen van het platte Land, der smalle gemeente, in alle gewesten van Europa, zoo hardnekkig is bijgebleven, dat de grootste verlichting en beschaving dien nog niet heert kon-
{==196==} {>>pagina-aanduiding<<}
nen verädelen. In de daad, men zal het gemeen, zelfs bij de Chineesen, kundiger, althands grootmoediger vinden, dan in ons Waereldöord, over het geheel. Frankrijk is onbetwistbaar een Land, dat, boven anderen, ver gevorderd is in beschaaftheid en kennis, en nogthands is een Fransche boer, vooral in de afgelegenste Provintiën des Rijks, voor het minst zoo ver beneden den Parijsenaar, als de schranderste Aapensoort beneden hem; hij is een bijkans dierlijk wezen. Men zag, nog in het jaar 1783, niet verre van die schitterende waereldstad, eene zakkende en uitdampende Ballon, door eenen troep landlieden, met Don Quichotsche dapperheid, bestrijden, als een monster van nieuwen smaak, uit de lucht nedergekomen, om, wie weet het? - de aardbewoneren te plagen en verderven. Het belagchlijk wonder van het vloeibaarwordend bloed van den H. Januarius boezemt, nog heden ten dage, den gemeenen Napolitaan denzelven eerbied en vrolijkheid in, als voor honderd jaren. Kan men het geloven, dan op gezag van een geloofwaerdig schrijver (*), dat men nog in het jaar 1783, in een der Roomsche Cantons van Zwitserland, door het aangrenzend licht van Duitschland, ja van naburige Cantons derwijze reeds bestraald, eene Toverheks strengelijk ter dood gebracht heeft? - In de daad, het bijgeloof, dat in soortgelijkt gevallen de hoofdrol speelt, is een allermoeilijkste hinderpaal voor de overwinning van waerheid en redelijkheid; doch, indien wij alles wel berekenen, van waar komt het dan, dat Europa nog zoo bijgelovig is? onderstelt dit niet,

{==197==} {>>pagina-aanduiding<<}

vooraf, eenen dommen, lagen Volksgeest, zonder welken de drieste bijgelovigheid zich zoo lang niet in haren zetel hadt konnen houden? en van waar, wederom, die laagheid, die domheid des gemeenen volks, in alle Landen zonder onderscheid, ook in die, welken de Godsdienst en Wetenschap hervormd heeft? van waar anders, dan van eene ingekankerde slaafachtigheid, die de ziel doet kruipen, en tot alle wezenlijke verbeteringen de lust en den moed beneemt? - ziet daar, de vruchten der Leenregeering!
Toen deze de grooten van Europa hadt opgevoerd tot eenen trots, die hunne Vasallen aan hun oog vertoonde, als de Jachthonden aan het oog van eenen Genadigen Heer, ontstondt bij hen de razende drift tot eene zoo genaamde dolende Ridderschap (*). Edellieden, zich zekere schoonheden tot aanbiddelijke meesteressen kiezende, begonden op avonturen uittesnuiven, en niet weinige euveldaden bedreven zij alomme, om hunner Godinnen, door den roem van heldhaftigheid, te believen. De gemeene Landzaat was doorgaands het slachtoffer van hunne verliefde uitzinnigheid. Schoon nu de Ridderschappen der elfde Eeuwe, niet weinig gevoed door eene soort van Romanesque Galanterie, welke de Mauren in Spanje verspreidden, buiten kijf derzelver nut gehad hebben, voornaamlijk ter aankweking van Wapenhandel, heldenmoed, en eener Krijgsmans-opvoeding, gaven zij echter tevens voedsel aan schadelijke misbruiken (§). Zij vuurden den minne-
{==198==} {>>pagina-aanduiding<<}
ijver aan, vervoerden de Ridders tot losbandigheid, baarden dat hellemonster, het tweegevecht, het welk nog in geen Land van Europa volkomen is afgemaakt, vestigden eenen eeuwigen haat tusschen veele, nog verwijderde, Edele Geslachten, veroorzaakten het dukwerf bloedig steek- en Tournooispel, en lieten de wreedste sporen daarvan na in de tegenwoordige bewoneren van zommige Europische Landen. De Spaansche Stierengevechten, de Italiäansche Dolksteken, de Eugelsche Wedlopen, Hanengevechten, en zoo genaamde Boxkonst, om nu dezen maar te noemen, zijn de overblijfsels van dien woesten en wreedaartigen geest, welken de doolende Ridders, voor eenige eeuwen, bij de Volken van Europa verwekt hebben.
De heerschende onkunde en bijgelovigheid der Barbaarsche eeuwen baande der Geestlijkheid eenen Gereeden weg om hare macht uittebreiden, eerst in het kerklijke, daarna in het waereldlijke, door het oprichten eener Priesterlijke Alleenheerschappije, enkel in hare soort, en zweemende eenigszins naar de oorspronglijke Regeeringsvorm van het oud Egypten, maar veel wilkeuriger, veel uitgebreidder, veel verdervelijker, eindelijk, in hare gevolgen, voor geheel Europa, dan deze immer in het vaderland des Nyls geweest was. Wij zullen de groote omwenteling, door de opperheerschappij van Rome daargesteld, straks nader openleggen; en thands alleen aanmerken, dat, daar dit gezag, ondanks alle beschaving en hervorming, op drie vierde gedeelten van Europa nog zulke ontzettende invloeden heeft, dat Koningen zich Zoonen der R. Kerke noemen, en Keizers gedogen, dat, in hunne hoofdstad, de Aflaat des H. Vaders hunnen onderdaanen, van rondsomme, uit de gloeiende monden van het bulderend

{==199==} {>>pagina-aanduiding<<}

Kanon worde toegedonderd (§), dat, zeg ik, niets derhalven noodzaaklijker is tot eene gezonde Characterkennis der hedendagsche Europische volken, den aandacht te vestigen bij de opkomst, den voordgang, de uitwerkselen eenes Kerkbestuurs, van de vroegste eeuwen af tot ons overgebracht.
Verliest men de gebeurtenissen van het tijdvak der Barbaren uit het oog, men zal te gelijk den sleutel missen, ter verklaring van veele betreklijke Natiönale gezintheden der Europische Volken jegens elkander. Waarom is de haat tusschen zommige volken, b.v., de Franschen en Engelschen, de Spanjaarden en Portugeesen, in hunne natuur als gevestigd? - waarom zijn andere Natiën, gelijk de Duitschers met de Engelschen, en dezen met de Deenen, Portugeesen enz., doorgaands ten goede vooringenomen? - van waar de ingekankerde vijandschap, die alle Christenen, maar bijzonder de Pausgezinden, tegen de Turken koesteren? - Dit alles vindt voornaamlijk zijnen grond in omstandigheden, geboren uit die groote omwenteling der vroegere eeuwen, waarvan wij eenige merkwaerdige voetsporen zochten aan te wijzen; en hij, die, zonder dezelve in aanmerking te nemen, verschijnselen van dien aart verklaren wilde, zou te ongelukkiger slagen, naar mare de wederkeerige Volks-gevoelens omtrent elkander zomts meer inlopen tegen derzelver hedendagsch zoo genaamd evenwicht, en Staatkundige belangen. Haat en toegenegenheid werden veelal geboren met de Volken, die ze voeden. Schokken

{==200==} {>>pagina-aanduiding<<}

of verbindtenissen, uit den vloed der Barbaren ontstaan, vestigden dezelve. En, daar persoonlijke gezintheden door den loop der jaren zich verdoven laten, zijn geene eeuwen in staat de gevoelens te veranderen, die den volken, onderling, zijn ingeschapen, of waarvan zij, in hunne eerste kindschheid, de indrukken reeds ontvangen hebben.
Dit zij genoeg, voor eene proeve van Gevolgtrekkingen, uit de eerste groote omwenteling van Europa, welker uitgebreidheid zich naar de mate van een kort Ontwerp regelen moet; de Opperheerheerschappij van den stoel der Roomschen Bisschops biedt ons eene tweede ter beschouwing aan. Laat mij hier gebruik maken van de woorden eenes Schrijvers, die, schoon zelve van dat Kerkgenootschap, verlicht genoeg was, om zich daarover dus te uiten (*): ‘Het was een nieuw verschijnsel voor 't geheel-al, eenen armen en machtlozen Priester alleen te zien kampen tegen het overschot der macht van het Romeinsche Rijk. - Deze man zeide tot de Koningen van Europa: - ik verbied u, eenige macht te hebben, ik beveel u, u, ten mijnen behoeve, van uwe vermogens te beroven. En gij, volken! hoort mijne bevelen; gij zult niet eten, dan het geen ik u veroorloven zal, ten zij gij van mij het verlof daartoe kopen mocht; uwe nichten, uwe moeiën, uwe bloedverwanten zult gij niet trouwen; echter zal het u vrijstaan, mids mij betalende; gij zult mij in alles gehoorzamen, en beschouwen als een onfeilbaar mensch, in zaken zelfs, waar in gij bevinden zult, dat ik mij bedriege. - Hij sprak, en terstond neigden de volken hun hoofd, en gehoorzaamden.’

{==201==} {>>pagina-aanduiding<<}

Zulk een verschijnsel, in de daad zonder voorbeeld in het geheel-al, moet natuurlijk onzen aandacht trekken, en op een gantsch Waerelddeel de gewichtigste invloeden hebben. - Wie zoude hebben konnen denken, dat een oorspronglijk eenvouwig, armoedig, en nedrig Kerkbestuur, zonder macht, zonder geld, zonder wapenen, enkel door een gepast voordeel te doen met de gelegenheden des tijds, en de gesteltheid der gemoederen, alleen dus door Staat- en Menschendige hulpmiddelen, zich verheffen kon tot eene eigendunklijke Opperheerschappei, welke haren ijzeren Scepter over Kerk en Waereld gezwaaid, zich langer, dan eenig waereldsch rijk, staande gehouden, en door konst grooter gemaakt heeft, dan die der oude Romeinen, door dapperheid en geweld, immer geweest was. - Welk eene zeldsaamheid, eenen Bisschop, gezeteld op de puinen der grootste Waereldstad, eerst bij zijne medebisschoppen, vervolgends bij de geheele Christenkerk, daarna bij de meeste volken van Europa, en eindelijk bij de machtigste Vorsten en Koningen zelve, geeerbiedigd te zien als eene aardsche Godheid, welker uitspraken onfeilbaar, welker bevelen alvermogende, welker bedreigingen doemspreuken zijn! - waerlijk, deze gebeurtenis verdient, in haren oorsprong, en aanleidende, zoo wel als helpende oorzaken, de geheele oplettendheid van elk, die Wijsgeer, Geschiedkundige, Menschenkenner, en Godgeleerde zijn wil. Ik zal niet naschrijven, het geen de Heeren Goudar (§) en Millot (*), ten dezen aanzien, heb-
{==202==} {>>pagina-aanduiding<<}
ben voorgedragen, en het welk bij hun zelve verdient te worden gelezen. Ik moet alleen eenige trekken geven van de wijze, op welke de macht der Pausen zich allengs gevestigd en uitgebreid heeft, om oogschijnlijk te doen zien, in hoe verre dezelve deel hebbe aan den tegenwoordigen vorm van den Godsdienst, van de Staatsgesteltenis, en van het Character, der Europische volken.
Europa, gedompeld in de diepste onkunde en bijgelovigheid, Europa, gewend aan de slavernij van een overheerschend Rome, Europa, ingenomen door woeste volken, die, hunne driestheid aan hunne overwonnelingen mededeelende, dezelve met dier verbasterd Christendom gereedlijk vereenigden, dit Europa, nu van geenen waerelddwinger overheerd, gaf zich, als van zelve, ten prooie aan den dwang van heerschzuchtige geestlijken. Zoo dra dezen eenen onbepaalden indruk op de gemoederen des volks maakten, was de grondslag gelegd tot dat tovergegebouw van kerklijk Despotismus, welk zij nu maar, van trap tot trap, verder behoefden optetrekken. Het kostte minder dan niets, plechtigheden te stellen in de plaats van plichten, van de vergeving der zonden een koopbedrijf te maken, de bedeesde harten door banbliksemen gehoorzaamheid aftedwingen, en den Godsdienst te ontluisteren door eigendunklijke instellingen en bijhangsels, van de baatzucht uitgedacht, en aan de heerschzucht dienstbaar. De Pausen, zich alles getroostende, wat ter bereiking hunner oogmerken geleidde, en dukwijls de snoodste zeden met den schitter van heiligheid bemantelende, bedorven eene

{==203==} {>>pagina-aanduiding<<}

geestlijkheid, die hun, door geheel Europa, ten dienste stondt. De kloosters, aan afzondering en deugd geweid, werden, onder hun bestuur, schuilhoeken van asschuuwlijke godloosheid. - Inmiddels nam Rome den grondregel aan, om den voorrang in het Geestlijke, en het onafhanglijk gezag in het Waereldlijke, aan haren stoel te verbinden. Het Hoofd der Kerke bemeesterde zoetvoerig de gewissens, besliste over huuwlijken en ervenissen, deedt, al wat hem tegenstondt, in den ban, gaf aflaat van zonden, aan de genen, die zijner bedoelingen, ten koste van eer en plicht, inwilligden, zwaaide Koningen zelve zijne gebiedende bevelschriften toe, en verdichtte zomts brieven van hemelsche afkomst, welker uitvoering hij den lichtgelovigen Monarch gemaklijk opdrong (*). Vorstlijke titels, ongemeten rijkdommen, Gezanten, naar de voornaamste Hoven van Europa afgevaerdigd, de voetkus, eene driedubbelde Kroon op den Bisschoplijken schedel, dit alles t'zamengevoegd, bedwelmde het oog van onkundige, lichtgelovige menschen, en rukte de harten der menigte, in alle landen, weg ter huldiging van een zoo schitterend Opperhoofd. Hoe onnozel is de sterveling, die doorgaands eenen trots draagt op de glorie van hen, wier geheele glans bekostigd wordt door de armoede en slavernij der volken!
Er ontbrak niets meer aan het ontwerp des Oppersten Priesters, dan zich den glimp der Onfeilbaarheid aanteschaffen; een aanslag, die lichtlijk gelukte, na zoo veele veroveringen op Kerk en Waereld, en welke hem alle recht gaf, om zich eene volstrekte oppermacht en beslissend rechtsgebied over alles te ver-
{==204==} {>>pagina-aanduiding<<}
meten. Van zijne hand vlogen nu wetten, eerambten, en slaven. De snoode Inquisitie preste alom geloofsslaven, en vertrapte het eerste en edelste der Natuurrechten, 's menschen vrijheid van denken. Elk Land zag zich, door de geestlijkheid, ieder Cabinet, door geheime onderhandelaars, aan 's Pausen zetel verbonden. Zijn wil schiep eene nieuwe Waereld, die der Heiligen naamlijk, en deze onderwierpen de volken, daar door vereerd, aan hunnen alvermogenden Maker.
Eindelijk maakte deze Kerk - Monarch aanspraak op die Koningrijken en Vorstendommen zelve, waarvan de hij geldmiddelen reeds éénmaal verzwolgen hadt. Rome was gelijk de schatkist der heerschappeiën, in welke dezelven ter bewaring terug keerden, zoo dra er zich geen wettig eigenaar toe opdeedt, of het Staatsbestuur aan dezen betwist werdt. Gezag, kuiperij, en zomts wapenen, waren de middelen, waardoor men deze poging gelukkig genoeg ondersteunde. - Om, in rijkdom van inkomsten, hiermede geëvenredigd te zijn, stelde men elke misdaad, tot de grootste toe, op eenen prijs, en als vergeeflijk te koop; door welk Canaal stromen gouds vloeien moesten, zoo lang het de grondregel van het menschdom bleef, strafloos kwaad te doen. - Daar men dus het oppergezag des Hemels zelve in handen nam, en tot snoode uitersten dreef, wat wonder, dat men de Majesteit van aardsche Monarchen vernederend trotseerde? welk een zonderling, de menscheid beledigend verschijnsel, eenen gekroonden Alleenheerscher geknield te zien voor eenen machtlozen Bisschop, om, van zijne lippen, genade en wetten te ontvangen! op den wenk der Kerkvoogden eenen Koning het Scepter te zien afleggen! Keizerrijken te zien uitdeelen door den opvolger van hem, die aan eenen

{==205==} {>>pagina-aanduiding<<}

armen bedelaar gezegd hadt: ‘zilver en goud heb ik niet (*)!’ - Veele Pausen dreven hunne waereldlijke aanspraken tot eenen ontzettende hoogte; Paus Gregorius de VII, (Hildebrand) voerde die ten uitersten top. Hij was het, die het Koningrijk van Spanje, ten zijnen behoeve, durfde opeisschen, en Frankrijk eenen opstand bevelen tegen Philippus den I. Hij, die alle Vorsten als Vasallen van den Bisschoplijken stoel aanmerkte, schopte Keizer Henrik den IV van den throon, en deedt de Duitschers dit vloekvonnis bezegelen. De groote Monarch moest, ter ontheffing van deze straf, als een nedrig boetling naar Italië reizen, te Canossa, binnen de muur van zeker kasteel, waarin zich de Paus ophieldt, in den barren winter, drie dagen lang, blootshoofds en barrevoets, in de slechtste klederen gehuld, wachten op eene genade, die hij eindelijk niet verkreeg, dan door veele smekingen en beloften. En schoon dus hersteld, beklom eerlang Rudolph, op 's Pausen bevel, zijnen throon. - Zoo verheften zich arme Monniken, trapswijze, tot eene soort van alvermogen op aarde (†), dat zelfs het gezag der Godheid trotseerde.
Belangrijk moesten, in de daad, de gevolgen zijn, welke de dus ver geschetste kerklijke omwenteling bij de volken van Europa hadt, en, schoon in deze eeuw aanmerklijk gefnuikt door verlichting, hervorming, en den moed der Vorsten, nog ten onzen

{==206==} {>>pagina-aanduiding<<}

tijde heeft. Indien het eene van oudsher erkende waerheid is,
‘Quidquid delirant Reges, plectuntur Achivi.’
dan mag men, bij voorraad, verwachten, dat eene Monarchie, enkel in hare soort, alles vermogende, en van de uitgebreidste duurzaamheid, eenen overgrooten invloed maken zal op dat Waerelddel, het geen zich daaraan heeft overgegeven. ‘Il coupa le nerf de la puissance générale, C'est dans celui-ci, qu'on découvre la cause de l'effoiblissement présent de l'Europe’ zegt Goudar te recht (*), indien hij anders door het Christelijk Kerkbestuur dat des R. Bisschops verstaat.
Dit bestuur ontzenuwde Europa's bevolking, door aan de geestlijkheid den Echt te ontzeggen, zoo aanmerklijk, dat het getal der inwoneren van hetzelve hedendags veele milioenen grooter konde zijn. Door het luie kloosterleven werdt de nijverheid alomme gekrenkt, en de landbouw verwaarloosd (†). Eene algemeene verarming was het gevolg hiervan, zoo wel als van de opstapeling der schatten in kerken en kloosters (§). Europa verviel, meer en meer, in blinde onkunde en lichtvaerdig bijgeloof. Het ver-
{==207==} {>>pagina-aanduiding<<}
nuft, de oordeelkunde, de geest der uitvindinge werden onderdrukt. De Christenen gewenden zich, om aan machtspreuken van menschlijk gezag te geloven, en de geestlijkheid, om alles te beheerschen. In de algemeene Zeden ontstond de schandlijkste verbastering. De Godsdienst ontäartte in een zamenstel van uitwendige leuzen, die haar vertonen als een ligchaam zonder geest, zonder leven. Schelmstukken verloren derzelver afgrijzelijke gedaante, schijnheiligheid nam de plaats van oprechte deugd in. Toen geld de wandaden boeten, toen een sterveling die vergeven kon, was geene godloosheid voor de volken verfoeilijk meer. Nu dompelde zich Europa in eenen afgrond van verwarring en verwoestinge, waarvan het enkel gezicht, op den afstand onzer tijden zelve, den stoutsten geest bedwelmt. - En het is hier, dat wij den oorsprong te zoeken hebben van verscheiden onheilen, die nog, min of meer, in alle landen heerschende zijn. In den Godsdienst, onkunde, vooroordelen, partijzucht, verdeeldheid, lichtgelovigheid, blinde navolging, dweeperij, geveinstheid, en losbandigheid, bij de leeken; bij de geestlijkheid oppervlakkige kennis, heethoofdigheid, heerschzucht, kettermakerij. In den Burgerstaat, eene algemeene wanorde en gestadige beroerenis, door kuiperij, en stookebranden van allerlei slag, aangeblazen. In het evenwicht van Europa, eene altoosdurende wankeling, geboren uit de zucht van Rome, om haren aanhang nu hier, dan daar, te doen overslaan, bestreden door veelsoortige Volksverbindtenissen, welke eindeloze oorlogen zullen berokkenen, tot dat een algemeen krijgs-vuur, wellicht, het lot van Rome, en te gelijk dat van alle de Europische Staten, door de opkomst eener nieuwe Monarchie, beslisse. Eindelijk, in de Characters der volken, eene heerschen-
{==208==} {>>pagina-aanduiding<<}
de zwakheid, die geen gevoel van eigen waerde heeft, maar gereedlijk bukt onder het juk der overheerschinge; een geest van lafhartigheid en verwijfdheid, welke de machtigste volken belet, de grootheid der Romeinen te bereiken; eene overhelling tot ongodsdienstigheid, die bronäder der vrijgeesterij van onze dagen, en, over het geheel, die vatbaarheid voor alle schadelijke indrukselen, welke zoo bijzonder eigen is aan de Characters van ons hedendagsch Europa. - Laat dit weinige volstaan, met betrekking tot den aart en de gevolgen eener tweede groote omwenteling.
De derde, schoon, minder duurzaam, is daaraan in alle opzichten verzwagerd. Wij bedoelen de wonderbare geschiedenis der Kruistochten. Deeze zoogenaamde Heilige Oorlog, door de keurige pen van den Abt Millot overschoon beschreven (§), en waarvan men een eigenäartig geschetst tafreel bij Goudar zal aantreffen (*); nam eenen aanvang met het einde van de elfde, en een besluit bij den afloop van de dertiende eeuwe. Zij duurde dus, beurlings verflaauwd en hervat, niet minder dan tweehonderd jaren.
Buiten kijf is dit verschijnsel één der zonderlingsten en merkwaerdigsten, welke zich immer op onzen aardbol vertoond hebben. Men ziet, op het onverwachtst, een machtig heirleger van roofzieke vagabonden, onder het nietig voorwendzel van Godsdienstigheid, en onder de baniere van het Kruis, in Europa, uit alle landen, t'zamentrekken, wijde Zeeën overworstelen, en, met eene ongeregelde barbaarsche

{==209==} {>>pagina-aanduiding<<}

woede, aanvallen op Palestina, op Jerusalem, op derzelver toenmalige bezitteren. - Men ziet dezen tocht, jammerlijk mislukt, hervatten, het aantal der deelnemers van tijd tot tijd aangroeiën, de grootste mannen aan hun hoofd plaatsen, en gekroonde hoofden de leuze geven tot nieuwe Kruisvaarten. - Men ziet milioenen Europeërs in het afgelegen Oosten sneuvelen, den lotwissel des oorlogs dan voor de Turken, dan voor de Christenen uitspraak doen, en aan het einde van zoo veele buitensporigheden, half Europa ontvolkt, verlaten, om het bezit van eene door bedrog geheiligde grasplaats, en van eene Stad, die met het oud Jerusalem niets, dan den naam, gemeen heeft.
Men weet, welk eene beuzeling tot zulke groote gebeurtenissen aanleiding gaf. Een ellendig Fransch Hermiet, Petrus genaamd, bracht de tijding uit Jerusalem over van eenige belediging, hem aangedaan, en van de wreede mishandelingen, die de Christenen aldaar van de Mohammedanen, volgends hem, dulden moesten. Dit ontstak de grimmigheid van Paus Urbanus den II, in schijn, doch in de daad vuurde het zijne begeerte aan, om zich bij deze gelegenheid, onder het voorwendsel van Jerusalems verlossing en de bemachtiging des H. Grafs, een uitgebreid gezag in het Oosten te bezorgen, groote schattingen uit dat waereldeel te trekken, en de Grieksche Kerk, dus ver een bijzonder hoofd erkennende, aan den stoel van Rome te onderwerpen. Behalven, dat het ontwerp der Kruistochten eigenäartig geschikt was, om Europa te verzwakken, deszelfs Vorsten aan 's Pausen wenken te doen gehoorzamen, en langs dien weg, de macht van dit Kerkhoofd meer en meer uittebreiden. - Ziet daar, de geheime roersels van den onheiligsten der H. oorlogen.

{==210==} {>>pagina-aanduiding<<}

Urbanus de II. deedt zijn ontwerp door eene Kerkvergadering beäamen, en terstond schoot Europa, door dien oorlogskreet in rep en roere gesteld, de wapenen aan. Eene menigte van redenen werkte t'zamen, om aan 's Pausen wil eene vruchtbare uitwerking te geven. De haat der Europeërs tegen de Saraceenen, wegens hunne vroegere invallen en geweldenarijen, de bijgelovige eerbied voor het H. Land en graf, de woeste drift tot den wapenhandel, het vleiënd uitzicht op eenen kostbaren roof in Asië, de vrijdom en aflaat, den Kruisvaarderen besproken, het voorbeeld van heldhaftige Vorsten, die zich aanboden ter begeleiding van den tocht, eindelijk, de besliste wil van eenen aangebedenen Kerkvoogd, dit alles was machtig genoeg, om meer dan een miliöen avonturiers, meestal van het slechtste ras, de wapenen te doen aanschennen, en te doen medewerken, tot eene wanhopige onderneming.
De overtocht geschiedde. Na eerst tegen de Christenen zelven zijne woede gericht te hebben, werdt Jerusalem, ten koste van eenige honderdduizenden zielen, bemachtigd, en kreeg eenen gechristenden Koning, of Hertog. Een tweede Kruisvaart, gevorderd om de alles herwinnende Turken te stuiten, werdt door eenen Koning gepredikt, en door eenen Keizer aangevoerd; doch hun leger versmolt, zonder eenigen roem of wezenlijk voordeel behaald te hebben. De herovering van Jerusalem op de Christenen, door den grooten Saladin, veroorzaakte den derden tocht, waarbij de Paus zulken, die zich daar aan onttrokken, onder eene schatting van den tienden penning hunner bezittingen stelde. Ditmaal hadt het leger twee Koningen, en eenen Keizer aan het hoofd; evenwel was eene grootsche vertoning, en een bestand met Saladin, al de vrucht van deszelfs terugkomst,

{==211==} {>>pagina-aanduiding<<}

die, de Keizer reeds omgekomen zijnde, eenen oorlog tusschen de twee verbondene Vorsten ten gevolge hadt. De vierde heirtocht, in schijn bestemd om het verdeeld Constantinopel te bevredigen, bracht die Stad, onder aanvoering van Balduin, op eene trouwloze wijze, in de macht der Europeänen. Eene vijfde woedde onmenschlijk tegen den rechtschapen Raimond, en de ongelukkige Albigensen, die niet minder wreed, dan Turken, behandeld werden; en de uitrooïng der ketteren onder hen, was daarvan het noodlottig einde. Na nog eenen overstap van weinig gevolg, geschiedde een zesde kruisvaart, door dwang van Gregorius den IX, waarbij men Jerusalem, nevens eenige andere kleene plaatsen, verdragswijze, herwon. Eene gelofte van den uit eene krankheid herstelden Lodewijk den IX, gebijnaamd den Heiligen, berokte den kostbaren toestel tot eene nieuwe onderneming. Men hadt voorheen reeds eenen kruistocht van omtrent 50,000 kinderen! zien beramen, een denkbeeld, het geen ons beurtlings doet lagchen, en tranen afperst; dan deze, met de daad volvoerd, was oneindig bloediger, kostbarer, en bij de uitkomst zoo verdervelijk, als het herwinnen van Jerusalem onmooglijk was. - Clemens de IV deedt niet minder dan zes kruisvaarten, naar allerleie Landen, prediken, doch het schijnt, dat men toen reeds met den mond streedt en overwon, schoon altijd ten koste van Europa's rust en welvaart. En dus eindigde, ten langen laatsten, eene reeks van tochten en oorlogen, waarbij Europa verscheidene Vorsten, den oudsten adel, een onnoemlijk getal van bewoneren, en zijnen geheelen rijkdom verloren hadt, terwijl daarbij niets meer gewonnen was, dan de grond tot het stichten van verscheidene nietswaerdige Kloosters en Kapellen, welke nog heden de treurige gedenkzuilen zijn

{==212==} {>>pagina-aanduiding<<}

van onze voorgaande buitensporigheid en rampzaligheden. De kruistochten hielden op, in weerwil van de aanblazing der Pausen, niet zoo zeer uit opzetlijke onwilligheid daartoe, als om dat Europa gevoelde, hoe zeer men de macht en den moed, om meer volks in een ander waerelddeel te laten ombrengen, verloren hadt.
Om zich een denkbeeld te vormen van de ontvolking, die de H. oorlog veroorzaakt heeft, moet men niet slechts weten, dat het getal der daarin omgekomenen, naar gematigden overslag, op twee milioenen berekend wordt, maar ook in aanmerking nemen, welk een ledig vak zulk eene menigte moest nalaten in de algemeene voordplanting, den landbouw, de krijgsmacht, enz. Men kan opmaken, hoe het destijds in Europa uitzag, wanneer men den H. Bernardus, in eenen brief aan Paus Eugenius, zich hoort beroemen: ‘De Steden en Kasteelen worden woestenijën, en men ziet overal weduwen, welker mannen nog leeven (§).’ Hoe schadelijk moest zulk eene ontvolking, om nu van 't verlies van Keizers, Koningen, Vorsten, en Veldheeren, en van den ondergang veeler oude adelijke Geslachten te zwijgen, niet zijn voor den algemeenen welvaard! - Zij verzwakte destijds de macht der Natiën, die, de heerschende krenking gevoelende, elkander het oppergezag door de wapenen betwistten, zij deedt Europa eeuwen lang kwijnen, en maakte eene grieve, welke tot op dezen dag nog niet hersteld is, en wellicht nimmer hersteld zal worden.
Niet minder was het verlies van Schatten, die, langs dezen weg, uit Europa werden weggesleept. Men schrikt, wanneer men, tot eene kleene proeve

{==213==} {>>pagina-aanduiding<<}

hiervan, leest, welke kosten de Heilige Lodewjk, alleen voor eenige weinige Ridders, maken moest, en waarnaar zich het overige laat afmeeten (§). Alle deze sommen werden in Asië, in Afrika verzwolgen, en kwamen nooit weder naar Europa te rug. Zou de verärming van veele Europische Koningen, en Staten, wier deerlijke uitwerkselen nog hedendags gevoeld worden, zou de heerschende ellende van de heffe des volks in ons waerelddeel, niet, voor een groot deel, hier aan zijn toeteschrijven?
Het bijgeloof, de vooröordelen, de drieste onkunde moesten, natuurlijkerwijze, door de Kruistochten hand over hand toenemen; en met dezelven, het bederf in de algemeene Zeden. Schoon het niet te ontkennen zij, dat de overtocht der Westersche volken naar het Oosten, dezen bekend maakte met nieuwe denkbeelden, min ruwe zeden, oude gedenktekenen der Konst, en met den Koophandel; schoon ik gaerne toestemme, dat zij de eerste gronden gelegd heeft tot Europa's volgende verlichting en beschaving, en voedsel gegeven aan eene krijgshaftigheid, die door het laffe bijgeloof geheel onderdrukt was; schoon ik niet loogchenen wil, dat de kruisvaarten eene zeer voordelige zijde voor Europa gehad hebben; is het echter niet min zeker, dat daardoor de Asiatische weelde allengs tot ons is overgewaaid (*), dat wij veele wangevoelens uit het Oosten hebben medegebracht, en dat onze voorvaders het in den H. oorlog hebben aangeleerd, hunnen geweiden ijver in vlammen van verwoes-
{==214==} {>>pagina-aanduiding<<}
ting, en stroomen van menschenbloed te koelen; een geest van bitterheid, die nog gist in het gemoed der Europische volken.
Eindelijk, dit tijdvak was de baarmoeder van eene buitensporige dweepzucht en snoode geestdrijverij. Daar is een tijd geweest, dat Europa, ten dezen opzichte, van eene algemeene bezetenheid scheen aangetast, dat een Enthusiastisch gebroedsel alle landen overstroomde, en dat de wonderdadige eeuw van onzen verlosser, door bedrog en verbeelding, nagebootst werdt. Het is waer, dit alles is met de tempi passati gelukkig voorbij, doch de verhitte bedwelming daarvan, die overal geesten, spooken, toverijën, verschijnselen, geheime inspraken, en wondertekenen ziet, is ons, helaas! bijgebleven. Elk land van Europa bewaart nog eene gulden verzameling van eigene sprookjens; en de stoute Europeër, gekleefd aan de vooröordelen zijner kindsheid, beeft lafhartig te rug op het gezicht van eene vlammende uitdamping der aarde; een verdord en ritselend herfstblaadje drijft hem op de vlucht. -
Laat ons voordgaan, om bij eene vierde groote omwenteling van Europa onzen aandacht te vestigen, te weten, den overtocht onzer Voorvaderen naar de drie andere waerelddeelen, bekend onder den naam van de Ontdekking der nieuwe Waereld. Deze gebeurtenis der vijftiende eeuwe bracht de verbazendste veranderingen alom ten wege, en maakt een zoo wezenlijk tijdstip in de Historie van Europa, dat de Abt Millot en anderen een groot vak derzelve daarvoor hebben ingeruimd. Tot dus verre waren de Zeeën toereikende voormuren geweest, om elk waerelddeel bij zijne eigene inwoneren en zeden te bewaren, en elk leefde, met zijne boden

{==215==} {>>pagina-aanduiding<<}

voldaan, zonder naar afgelegene bezittingen te hunkeren. Thands werdt de Kompasnaald in Italiën ontdekt, en haar punt was weldra de noordstar voor baat- en heerschzucht, om, buiten de keerkringen, onbekende gewesten, luchtstreken, menschen, en voordbrengselen optezoeken. De ontdekking van de Caab Non, en vervolgends van den uithoek Cabo Tormentoso, of de Caab de goede Hoop door de Portugeesen, opende eenen weg rondom de Westerkusten van Africa, en de eerste levensmiddelen, en kruiderijën, die men aldaar vondt, werden door het zwaerd, ten koste van veel onschuldig menschenbloed, gekocht. Christophorus Columbus, een Italiäan, zich in Portugal ophoudende, en weinige jaren na hem Americus Vesputius, een Florentijner, ondersteund door Spanjen, ondernamen den overtocht over den Atlantischen Oceäan, naar een waerelddeel, het geen, zelfs in naam, nog niet bekend was, zij vonden het thands zoo beroemd America, en de Spaanschen en Portugeesen maakten zich daarvan, volgends het Jus Praeventionis, en naar 's Pausen uitspraak, meesters. Het duurde niet lang, of dezelve twee volken, verhit op de rijkdommen eener nieuwe waereld, drongen ook in Asië door, bemachtigden aldaar, door Vasquez Gama, de Oostïndien, Molukkes, China, Japan, en z.v. - Wijders stelden zij zich in het bezit van het goudrijk Mexico, Peru, en andere eigendommen in America, doch verloren ook ras wederom, daar zij te veel wilden overheerschen, verscheidene Wingewesten in America, Africa, en de Indiën, die hun door andere volken, aangetokkeld door hunnen voorspoed en hunne onnoemlijke winsten, met de wapenen in de vuist, ontwrongen werden. De Europeërs, die eerst op hunnen bodem, daarna in de kruistochten,

{==216==} {>>pagina-aanduiding<<}

bij de Saraceenen, zich zelven verwoest hadden, bezoedelden nu ook de overige waerelddeelen met hunne lijken, met hun bloed, en dat der overweldigde Landzaten.
Het toonneel, welk zich hier opent, is zoo afschuuwlijk, dat wij niet, zonder ijzing, daarop een vluchtig oog konnen werpen. Niet voldaan, met de schaking der natuurlijke vrijheid, wilde men het nieuw ontdekt menschdom den Godsdienst van Jesus Christus doen omhelzen, men vondt tegenstand, men greep het zwaerd aan, en, trots de zachtmoedigste Zedenleer van het Euangelie, offerde men eenige miliöenen zielen aan de dolste woede op, om zich zelven geducht, heidenen tot Christenen, dan te gelijk, om den besten Godsdienst voor altijd te schande te maken. Men kan zeggen, dat de Christenkerk, in America en de Indiën, op martelbloed gegrondvest, en door schelmerijën opgetrokken is. Naamloze wreedheden werden er bedreven, ter eere van den gezegenden Verlosser, wiens naam aldaar, tot dus verre, beleden wordt, op eene wijze, even slaafsch en geweldig, als de dwang der galeiboeven, om hunne ketenen te blijven torschen. In de daad het is eene vrij kenlijke proeve van Gods wrekend ongenoegen hierover, dat de twee Natiën, welker hand de eerste was in deze overtreding, zints dien tijd, tegen alle menschlijke vooruitzicht aan, machtloos kwijnen, en dat geheel Portugal gedreigd wordt met een noodlot, gelijk aan dat van het weggezonken Lissahon.
Eene Zee van onheilen verrees uit de bemachtiging der drie waerelddeelen. De Europeërs deelden aan dezelven niet alleen hunne bedorvene zeden mede, maar offerden ook daaraan hunnen eigen welvaard op. America en de Indiën werden de hoofdzaak,

{==217==} {>>pagina-aanduiding<<}

en het eigen vaderland der volken werdt verwaarloosd. Men ontvolkte Europa, om het met goederen en schatten te verrijken, die het zeer wel ontbeeren kon. De onmenschlijke Slavenhandel, waartegen de Engelsche Natie thands zoo rechtmatig ijvert, bevlekte het Character van den naar goud dorstenden Europeäan. Eene menigte van rampzalige oorlogen was de nasleep van het overweldigen der nieuwe waereld. Eene eeuwige jalousij werdt tusschen derzelver tijrannen gevestigd. Eene ziekte van den pestigsten en doodlijksten aart, dus verre in ons waerelddeel onbekend, kwam door de Spanjaarden, uit America, tot ons over, en tastte alle volken aan. Reeds lange heeft zij haar gif alomme verspreid; het onschuldig wichtje wordt met hetzelve geboren, de kuische maagd voelt het door heure aderen woelen; het verontreinigt de zuiverste Echtsponde. Het één geslacht zet dit kwaad tot het andere over, zoo dat geheel Europa thands ziek - ziek geborenis. Onzalige ervenis, waardoor ons bloed, onze sappen bedorven, onze zenuwen ontspannen, onze kuischheid en huuwlijkstrouw eene prooi der driften, onze zeden ontäart, en onze wetten en Godsdienstigheid ontzenuwd zijn geworden!
Gelijktijdig stroomde ons het goud, het zilver, en het edel gesteente, van alle kanten rijklijk toe, zoo dat Europa meer dan twintigmalen rijker werdt, als voorheen. Eene aanwinst, die, in den eersten opslag, onschatbaar schijnt, doch die, wel nagerekend, in damp verdwijnt, en van welke zich de verärming van ons waerelddeel, voor een goed gedeelte, dagtekent. De metalen, die den waeren rijkdom slechts verbeelden, en niet uitmaken, moesten natuurlijk hare innerlijke waerdij verliezen, in gelijke reden met derzelver vermeerdering. Bij gevolge

{==218==} {>>pagina-aanduiding<<}

moesten ook de levensmiddelen duurer, de dagloonen hooger, de schattingen zwarer, en de gemeene landzaten armoediger werden, daar zij niet deelden in den goudregen, die zich in de kassen van eenige weinige Mogendheden en Kooplieden uitstortte. Getuigen zijn hier de Spanjaarden en Portugeesen zelve, wier land, in wederwil van hun uitsluitend gebied over alle de schatten van Peru, het armste, het ellendigste is, dat Europa bevat. - Een volk is juist zoo rijk, en wellicht rijker, met een miliöen, dan met honderd miliöenen (§).
Verfoeilijk goud! ach! dat gij nimmer uit de donkere holen, waarin u eene scheppende wijsheid gekerkerd hadt, waart uitgebroken! - Gij, gij zijt het, die, te gelijk met de Indiäansche gewasschen en specerijën, onze gezontheid verpest, onze beminlijke matigheid verdreven, de snoode weelde, die kanker der Europische volken, geteeld, en de rust, den vrede, uit deze afgefolterde streeken, voor eeuwig verbannen hebt! - Gij, gij gaaft den Vorsten de middelen in handen, om voor geld, het leven van honderdduizenden te kopen, en, met de machtigste heirlegers, met den donder der kartouwen, met de versoeilijkste omkopingen en listen, om eene beuzeling, elkander te verwoesten, miliöenen rampzalig te

{==219==} {>>pagina-aanduiding<<}

maken. - Gij, gij leerde, aan Europa het bedrog, het verraad, eene reeks van gruweldaden; gij stelde alle de toegangen tot kuischeid, eer, en deugd, voor den booswicht open, gij baarde dat eeuwig woedend monster, het geen vleesch eet, bloed drinkt, vuur braakt, en waarin de hel zijnen wellust vindt - de Oorlogskonst! -
Intusschen is dit zeker, dat de gemeenschap der Europeërs met de andere waerelddeelen, hunne woestheid en ruwen smaak vrij wat verfijnd, verbeterd heeft, door den oorsprong te geven aan zeevaardij en koophandel. Hier door is nijverheid, eer, en goede trouw, aangekweekt, eene en andere nieuwe Staat uit zijn aêloude duisternis opgerezen, konst en wetenschap alomme verbreid, en tusschen zommige volken eene heilzame verwantschap ontstaan; des wij rekenen mogen, dat Europa, van dit tijdstip af aan, eene betere gedaante verkregen heeft, die, hoop zoude geven op gelukkiger tijden, indien niet naarijver en gouddorst, door krijgsmacht gerugsteund, onophoudelijk woelden, om daarin eene verandering ten wege te brengen. Het blijft derhalven, de eerste voordeelen van den koophandel en zeevaard ter zijde gesteld zijnde, nog altijd de vraag, of Europa niet gelukkiger zoude zijn zonder, dan met haren tegenwoordigen invloed op de Indiën en Amerika.
Zoodanige waren de gevolgen van Europa's intrede in de drie overige waerelddeelen (§). -

{==220==} {>>pagina-aanduiding<<}

Op de voorgaande omwenteling volgde, in de zestiende en zeventiende eeuwen, de wording van het nieuw Europisch Staatsgestel, zoo zeer van het oude verschillende, dat volken, die wijlëer een groot gerucht maakten, thands vervangen zijn door zulken, welken eeuwen lang in de duisternis onbekend gebleven waren (*). Het huis van Oostenrijk rees, uit niets, tot eene hoogte, die verbazende was, en verslondt eene menigte zelfs van Koningrijken. Frankrijk, door wijsgeerige of heldhaftige Koningen, door eenen François den I, Hendrik den IV, Lodewijk den XIII en XIV allengs beschaafd, en in macht verheven, werdt de eerste Staat van Europa, en kende buiten Oostenrijk geene mededingster. Terwijl dit Rijk groot werdt, ontwikkelde zich ook Groot-Brittanniën, het geen, door naarijver gedreven, altijd poogingen deedt, om aan zijnen nabuur eenigermate gelijk te blijven, en 't welk daarin des te gelukkiger slaagde, hoe stouter, zijne volksgeäartheid, hoe welgelegener voor den koophandel zijne kust, hoe onwinbarer eindelijk dit groot eiland door zijne omringende Zeeën, is. Cromwel, de beul anders van zijnen Koning, en van Engelands Bondgenoten, schiep in zijn vaderland den Republikainschen geest, en maakte het daardoor onzagchlijk. Een Peter de Groote, schonk aan Moscovië licht en kracht, en deedt Rusland, dus verre bijkans onbekend, op éénmaal eenen verbazenden invloed in het evenwicht van Europa hebben. De Spaanschen, langen tijd in holen en schuilhoeken begraven, verdreven hunne tijrannen, en vestigden, op Indiäansche rijkdommen, aan hun toen nog alleen eigen, hun groot, schoon altijd inwendig kwijnend Koningrijk.

{==221==} {>>pagina-aanduiding<<}

De Nederlanden, opgeschuimd door de Zee, van stoute zwervers en vluchtelingen bemachtigd, en weinig bestreden door andere machten, wegens haren stiefmoederlijken grond en luchtsgestel, ontwrongen zich, met eenen wanhopigen moed, aan de tijrannij, waar onder toenemende verlichting en rijkdommen dezelve hadden doen bukken; zij vormden zich tot eene Republiek, om geene andere reden, dan om dat een Koningrijk haar verdrukt hadt, en meer dan één gekroond hoofd huiverde haar aan te slaan. De vrees deedt haar een Verbond van Unie sluiten, het bijgeloof scheurde haar in tweeën, de vrijheidszucht en eigenzinnigheid smaldeelde één Gemeenebest in zeven vrijmachtige Staten, en de winzucht gaf er vrijdom aan allerleië Godsdiensten. - Meer dan eens was het Vereenigd Nederland de derde en tweede, ja de eerste Mogendheid van Europa, die op Zee den toon gaf, Koningrijken deedt beven, over Kroonen besliste, en aan de vier waerelddeelen wetten voorschreef. - Italiëns opkomst werdt door het bijgeloof en de weelde aanmerklijk gestremd, evenwel deden zich eenige Republieken in hetzelve zomts gelden; en het Koningrijk der beide Siciliën, nog jong geboren, was nu en dan voor groote Machten zeer geducht. De overige volken in het Noorden, wijleer de geweldenaars van Europa, waren thands gedaald tot eene laagte, die haar allen invloed op de algemeene Staatsgesteltheid deedt verliezen, terwijl andere Staten, gelijk Polen, Zwitserland, enz: te kleen, of te afgelegen, waren en nog zijn, om eenig gewicht te hebben in den rei der nieuwe Europische Mogendheden.
Het is zeker, dat deze gebeurtenissen, van zoo veel gewichts in de Staatkunde, voor eenen Characterkenner tevens bij uitstek belangrijk zijn, niet

{==222==} {>>pagina-aanduiding<<}

alleen, om dat de wijze van vorming zelve dukwijls veel van het Charactermatige eenes volks aan den dag legt, - zoo ondekken wij, bij voorbeeld, in den zich vrijmakenden Nederlander, moed, standvastigheid, en afkeer van alle slavernij, dan te gelijk stijfzinnigheid, overhelling tot openbaar misnoegen, en eenen woelzieken aart, - maar ook, om dat de volkscharacters dukwijls door opkomst of ondergang eene nieuwe wending bekomen, terwijl, voords, hierin de grondslagen berusten van verscheidene neigingen der Europische volken voor of tegen elkander. Het aêloud, ingekankerd vooroordeel der Nederlanderen tegen Spanjen en Frankrijk, is daarvan een sprekend bewijs. -
Ondertusschen, om de waere geschapenheid van dit nieuw Europa, Characterkundig betracht, volmaakter te kennen, moeten wij dezelve in verband beschouwen met eene zesde en laatste gewichtige omwenteling, door den zoo genaamden afval der Protestanten van de Roomsche Kerk, bekend onder het opschrift der Hervorminge, veroorzaakt; Eene gebeurtenis voorzeker, in Kerk en Waereld van het grootst gewicht, allerwege duidlijk gekenmerkt door de voetstappen van eene, in het zedelijk bedrijf der menschen weldadig spelende, Voorzienigheid, en der keurige naweging van elk Wijsgeerig en Godsdienstig vernuft, daardoor, overwaerdig.
Het is echter geenszins mijn oogmerk, deze gebeurtenis, als te uitvoerig voor dit kort Ontwerp en, bij onderstelling, den Lezeren bekend, in haren geheelen omvang voor te dragen. Uitmuntender, dan door Mosheim (§), en Mil-
{==223==} {>>pagina-aanduiding<<}
lot (§) geschied is, kan dezelve niet beschreven worden. Dan, ik rekene het van mijnen taak, een kort verslag te doen van eenige bijzonderheden, aanleidelijk tot, omstandigheden, gepaard met, en gevolgen, voordgevloeid uit deze groote omwenteling, voor zoo veel dezelven indracht maken op de vorming van het hedendagsch Character der Europische volken. De omzichtigheid, welke mijne Orde en mijn eigen hart mij, in de behandeling van dit teder stuk, voorschrijven, zal geene hindernis moeten toebrengen aan de stralen van alom doorbrekende waerheid, die ons altijd heilig moeten zijn, en door welker verdonkering elke zaak, hoe billijk ook anders, haren lof, en ieder Schrijver, hoe zeer voor het overige toegejuicht, zijn openbaar gezag verbeurt. Schoon ik het daaromtrent geredende door den Schrijver van l'Espion Chinois (*), in zijn geheel, niet gaerne voor mijne rekening zoude willen nemen, geeft dat geschrijf echter eenige wenken ter ontdekkinge van waerheid. Zoo zeker is het, dat wij vaak aan de tegenschrijveren van den besten Godsdienst, voor welke wij het Opperwezen nimmer genoeg verheerlijken konnen, hunnes ondanks, eene zeer groote verplichting hebben.
Hij, die het opgegeven stelsel der Roomsche Hiërarchie met eenig oordeel nadacht, heeft reeds vooräf konnen berekenen, dat een gebouw, op zulke losse grondvesten, zoo stout en hemelhoog opgetrokken, niet missen kon, den eenen of anderen tijd, grootendeels, met geweldig gedruisch,

{==224==} {>>pagina-aanduiding<<}

intestorten, en zijne eigene bouwheeren jammerlijk te ontwrichten. En, in de daad, de uitkomst bevestigt dit vermoeden. Het was reeds van over lange, dat hier en daar eene straal van verlichting door die duisternis begon te booren; de Pauslijke schraapzucht en dwinglandij was een jok, te zwaar, dan dat vorsten, helden, en onderdanen hetzelve op den duur konden torschen. De Geestlijkheid was alomme misnoegd geworden over hare slavernijën; en meer dan één Monarch, te groot, om voor eenen Gemijterden bedelaar te bukken, loerde slechts op gelegenheid, om zich van zijne oppermacht, door welke middelen dan ook, te ontdoen. Deze gelegenheid werdt eindelijk toevallig geboren, men greep ze aan, en - de Hervorming begon.
In de veertiende Eeuwe waren reeds ginds en elders enkele personen opgestaan, die zwakke pogingen ter hervorminge van de Kerk en Kerkleer deden. Een Wicleff, Huss, van Praag, en anderen, hadden den kreet daartoe opgeheven, en, schoon niet zeer veel, echter iet uitgewerkt in eenen engeren kring. De aanhang der Wiclefiten, der Waldensen, der Bohemers, en Moraviërs hadt de bloeddorstigste slachtingen en vervolgingen, kwijnend', overleefd, en won, in de stilte, meer en meer veld. Doch, daar de driestheid en het geweld van Rome geëvenredigd toenam, en enkele hervormers tegen den heerschenden stroom niet hadden konnen opzeilen, bleef alles in den zwaksten toestand, en, gelijk de donderlucht, na eene uitgeschoten bliksemflits, hare duisternis verdubbelt, scheen waerheid en Godsdienst in nog donkerer nacht, dan immer, weggezonken.

{==225==} {>>pagina-aanduiding<<}

Het liep aan tot in het begin der zestiende Eeuwe, eer de morgenstond der Hervorminge, met eene niet langer wederstaanbare kracht, over geheel Europa aanbrak. Men kan zeggen, dat een buitensporig Paus, een Keizer, wiens heerschzucht die van Alexander evenaarde, en een misnoegde heethoofdige Monnik, of liever eene gemelijke Monniken-orde, - zonderlinge trits, voorzeker! - gezamenderhand, de middelijke werktuigen geweest zijn van eene omwenteling, zoo vreeslijk in hare opkomst, als gezegend door hare invloeden op den Godsdienst en Burgerstaat van geheel Europa.
De Pausen van Rome hadden niet alleen de leerstellingen van het Christendom verbasterd, de schandlijkste dwalingen ingedrongen, de beestächtigste zeden in zwang gebracht; zij hadden tevens een snood misbruik gemaakt van hunne aangematigde macht over het waereldlijk gebied, en de Souveraine beheerscheren, van Europa. Zulk eene tijrannij, die de Koningen als slaven deedt kruipen aan de voeten van een opgeworpen Kerkvoogd, kon niet staande blijven, zoo dra er een man op eenen der throonen klom, wiens vernuft en moed even groot waren, en wiens heerschzucht geenen mededinger, ik zwijge van eenen meester, dulden kon. Deze man verrees in den beroemden Carel den V. Terwijl de stoutste en onbeschaamdste der Opperpriesteren, Leo de X voordging, meer dan ooit, de volken te knevelen, en de Vorsten te onderdrukken, werdt dees Keizer, even grootsch in zijne ontwerpen, als machtig in zijne Staten, daar hij meer heerschappeiën in Europa hadt, dan één Monarch immer vóór hem, trapswijze ontzagchlijker, en door het gevoel zijner eigen waerde sterker aangevuurd, om zich tegen over den Paus te vertonen, en eindelijk aan

{==226==} {>>pagina-aanduiding<<}

deszelfs geweldenarij eens paal en perk te zetten.
Dat Carel de V al vroeg het ontwerp gesmeed hadt, om de Pauslijke oppermacht te vernederen, en, ware het mooglijk, zijnen throon ook boven dezelve te vestigen, lijdt geene bedenking. Dan, langs welken weg een werk van dien nasleep aangevangen, voordgezet, en tot stand gebracht? - Hiertoe deedt zich weldra de gunstigste gelegenheid op. 's Pausen schatkisten, vaak door het zweet en bloed der Europeërs vol gestroomd, waren thands, door eenen schakel van verkwistingen, uitgeput. Er was dus nieuwe toevoer nodig, behoefte, te moeilijker, naar gelang Europa zelve meer verärmd was, en de schepraderen, waar door de goudstroom naar Rome gevoerd werdt, door lang gebruik, flaauwer werking deden. Men moest dan de driestheid en onbeschaamdheid ten top voeren, om dit gebrek te vergoeden. Ten dien einde gaf Leo bevel, om eenen Aflaathandel te openen, waarvan de voordelen voor de deelnemers, tot nog toe, ongehoord waren. Alomme werdt nu, in 's Pausen naam, de vrijdom van helsche straffen, ten minsten prijze, uitgeloofd. Een zeker Monnik, Tetzel genaamd, die het begunstigd werktuig des Pausen was, ging zoo ver, dat hij der Gemeenten de Aflaten, als het ware, opdrong, en met stoute kaken verzekerde, dat men de ziel zijner bloedverwanten, wellicht waerdig eene eindeloze straf te dragen, voor de somme van twaalf stuivers, uit het vagevuur verlossen kon.
Leo hadt dezen handel zeer onstaatkundig, aan ééne enkele Orde, en wel aan die der Dominikaner Monniken opgedragen. Dit verwekte wangunst en naarijver bij de andere Orden, vooral bij de Augustijnen, zoo talrijk, als geächt bij de Kerkvoog-
{==227==} {>>pagina-aanduiding<<}
den. Martin Luther, een Monnik van de laatste soort, een man, vrij geleerd naar zijnen tijd, eerzuchtig, heethoofdig van aart, en wellicht niet ongenegen om den echt met de Kerk te verbreken, ten einde die tegen de hand van Catharina Boria, destijds eene Non, naderhand zijne vrouw, te verwisselen, Luther, zeg ik, inzonderheid, nam dit zeer euvel op, en greep dit oogblik aan, om tegen de aflaatvente der Dominikanen, en bij die gelegenheid, tegen de snoode zeden der Geestlijkheid, de dwalingen der Kerkleere, enz. heftig uittevaren. Hij kreeg zoo veel te spoediger bijval, daar hij in den beginne betuigde den hoogsten eerbied voor het Pauslijk bewind, en geen oogmerk ten afval te hebben. Hadt Leo op dat tijdstip niet te halstarrig geweest, om het buitensporigste te verbeteren, en te verzachten, waarschijnlijk ware de hervorming, destijds ten minste, gestaakt geworden. Dan, hij hieldt hardnekkig vol, en vermeerderde daar door den tegenstand van zijne bestrijderen, die, achter het schild van zoo veele Laïken, hoe langer hoe stouter en moediger werden. Ten zelven tijde, ja voor dat Luther in Saxen, en geheel Duitschland, om hervorming, om het onderzoek des Bijbels, om gewetensvrijheid riep, verhief in Zwitserland een niet minder onderneemzieke Zwinglius, van Calvyn en anderen daarna vervangen, dezelve stem, en eerlang was dit driemanschap geduchter voor het geestelijk, dan dat in Cato's Eeuw, voor het waereldlijk Rome; want de zachtmoedigheid van Melanchton en Bucerus, en de bemiddelende geest van onzen Rotterdammer Erasmus, waren geene genoeg temperende stoffen, in den beker dezer ziedende driften.

{==228==} {>>pagina-aanduiding<<}

Toen de Paus Luther veroordeeld, en in den ban gedaan hadt, ging deze verder, en kwam allengs openlijk uit, als een prediker van de hoogstnodige hervorming. Hij verkreeg weldra in Duitschland, de Nederlanden, Denemarken, Zweeden, en de andere Landen van het Noorden - tot vrijheid in alle opzichten bijzonder geschapen - den machtigsten aanhang, gelijk Zwinglius, gelijktijdig, in de Cantons. Veele redenen liepen t'zamen (§), om aan hunne onderneeming, hoe gering schijnend' ook in den beginne, die vruchtbare uitkomst te geven. De schriklijke verdorvenheid der Roomsche Kerke, de openbare klachten der geleerden deswegens, de wreede vervolgingen der Pausen tegen afvalligen; wijders de misnoegdheid veeler Kloosterlingen, de gemelijkheid van uitgeputte volken, de geleertheid en vrijheidskreet der eerste hervormeren, tegen over een dom en heerschzuchtig Kerkbestuur, de gelukkige opkomst der Edele Wetenschappen, en van eene alles verlichtende Drukkonst, de beroerenissen en verdeeldheden in 's Pausen eigen Kerklijken Staat destijds uitgebarsten, het verlangen veeler Vorsten om Rome's jok afteschudden, en vooral, de krachtdadige onderstand van Carel den V, die de hervorming, tot op zekere hoogte, ruggesteunde, met geen ander oogmerk, dan om den Pauslijken stoel te fnuiken, en aan zijnen Throon te onderwerpen, hierin beurtlings geholpen door François den I, en Henrik den VIII. De Paus deedt wel alle pogingen van zijne zijde, om en het een en het ander

{==229==} {>>pagina-aanduiding<<}

te verijdelen. Menige Rijksdag en Kerkvergadering werdt beraamd, om Luthers leer, en Carels heerschzucht op éénmaal den bodem in te slaan. Dan de Keizer wist dit t'elkens door zijnen invloed te verijdelen, zelfs eene Trentensche Kerkvergadering, waarvan men alles verwachtte, nutloos te maken, en het stelsel van verdraagzaamheid jegens de Hervormden zachtkens, al ware het zelfs door het boek Interim genaamd, in Duitschland intedringen, tot dat hun gezag zich daar zoo gevestigd hadt, dat geen Carel de V, zelfs met den Paus vereenigd, in staat was, hetzelve over hoop te werpen. Het is zonderling, te zien, hoe Staatkundig belang en list dezen Monarch deedt werken voor eene parthij, welke zijn hart verfoeide, en waartegen hij zich, ten gelegenen tijde, geweldig verzette. Hadt hij de vereende hulp zijner volken tegen den Paus, tegen de Turken, tegen den Koning van Frankrijk nodig, dan was hij enkel zachtheid, en gaf den Protestanten (§) vrijheid van Godsdienst en gewissen. Maar kwam het aan op verlies van zijn gezag, was het zijn belang, met eenen Paulus den III, tegen de Protestanten geweld te plegen; zagen dezen zich genoopt tot onderlinge verbindtenissen, gerugsteund door vermogende Rijksvorsten, en in staat, om een leger van 80,000 mannen tegen den Keizer op te been te brengen, dan wierp Carel het masker af, en veranderde in eenen Nero, in een verscheurend roofdier. - Bij slot van de rekening ondertusschen, zien

{==230==} {>>pagina-aanduiding<<}

wij, dat hij, met de Pharaö's, en de Cyrussen, onder een hooger bestuur, dienstbaar heeft moeten zijn aan de belangen van den waeren Godsdienst, terwijl hij niets anders dan Staatkundige bedoelingen hadt, hiertoe geholpen door de driften van eenen armen Geestlijken, en aangevuurd door de buitensporigheden zijnes tegenstrevers, des Pausen van Rome.
Ik zal de in de daad zonderlinge lotgevallen van het opkomend en zich vestigend Christendom in Duitschland, Frankrijk, Engeland, en elders niet verder nagaan; men kan daarvan berichts genoeg erlangen bij de Geschiedboekeren. Echter kan ik niet nalaten, hier een drietal van aanmerkingen bij te voegen, die geschikt zijn, om ons het Charactermatige van de hervorming onder het oog te brengen, en welke zich als van zelve aan hem, die het voorgaande nadacht, zullen medegedeeld hebben.
Gelijk het dukwijls gaat met gebeurtenissen van grooten nasleep, zoo ging het ook in de hervorming. Kleene omstandigheden baanden daartoe, onvoorziens, den weg. Ditzelve hebben wij gezien bij het tijdvak der Kruistochten, bij dat van Nederlands, en van Amerika's vrijwording; en welk blad der Geschiedboeken draagt hier geene proeven bij? misnoegde en trouwzuchtige Monniken moesten den toon geven tot de verbazendste omwenteling in Europa's Kerk en Burgerstaat. Men weet, wat de vertelling zegt, behalven Luthers geval, van het bedenklijk Huuwlijk van onzen Calvyn; en men herinnert zich te gelijk, dat Henrik de VIII, Koning van Engeland, verbitterd wegens het tegenwrijten des Pausen tegen eene Echtscheiding, die hij wilde doen, om eene andere vrouw te nemen, niet weinig, door

{==231==} {>>pagina-aanduiding<<}

gunst en gaven, toebracht tot de opkomst der Protestanten, in zijne, en in andere Landen.
Eene tweede aanmerking is, dat de hervorming, hoe zeer door kerklijken begonnen en voltooid, echter bij lange na niet enkel uit kerklijke, maar, grootendeels, uit Staatkundige bronnen is opgeweld, dat zich gewetensvrijheid, met burgerlijke vrijheid, alomme vermengd heeft, en dat, zonder dit voorwendsel, zonder de enkel Staatkundige hulp van. Vorsten en Koningen, dit nieuw Kerk-gesticht nimmer - nimmer tot stand zoude gekomen zijn. Het is, ik zoude bijkans zeggen, een gelukkig ongeluk voor Europa, dat zich de Godsdienst en de Staatkunde aldaar, ten allen tijde, zoo naauw vermengd hebben; eene omstandigheid, die veel goeds, maar niet minder kwaads, in dit waerelddeel stichtte. Men ziet, in Carel de V, een doorluchtig voorbeeld van de hulp, die 's waerelds machtige arm aan dien der Kerke toebracht. Men gevoelt den ruggesteun, dien de Hervormers, van Duitsche Vorsten, van eenen Paltzgrave Frederik, van eenen Maurits van Saxen, en anderen, ontvingen. Hoe zou, in Frankrijk, de zaak der Huguenoien, door dien beurtwissel van bloedige vervolgingen, en trouwloos ingetrokken vergunningen heen, immer tot stand gekomen zijn, hadden niet de geëerbiedigde namen van eenen Condé, Coligny, Hendrik den IV, Sully, en Colbert, zich, uit verschillende inzichten, verklaard voor eene partij, die, zonder hunne ondersteuning, geheel aan het zwaerd zoude zijn opgeofferd, gelijk, voor het minst, zestig duizend Protestanten in den beruchten nacht van St. Bartholomaeus, in Frankrijk; en in Ierland, onder Carel den I, niet weiniger dan veertig duizend ten beurte viel. De Staatkunde van Henrik den VIII begunstigde de hervorming van

{==232==} {>>pagina-aanduiding<<}

Engeland, Eduard de VI maakte die weder levendig, toen zij scheen te zieltogen; en de volkomen bevestiging derzelve hebben wij aan de grootsche inzichten van Elizabeth te danken. Wanneer naderhand haar Zoon het ontwerp gesmeed hadt, om den Roomschen Godsdienst in zijne rijken te herstellen, zag men het zonderling verschijnsel, dat een buitenlandsch Vorst, het is waer, aan den Koning verzwagerd, overgevoerd met de Krijgs- en Zeemacht eener vrije Republiek, in Engeland landde, alleenlijk met dat heilzaam oogmerk, om den heerschenden Godsdienst der Protestanten te handhaven; hij deedt zulks, Jacobus vluchtte, en de redder van den Godsdienst - beklom zijnes schoonvaders Throon! -
Laten wij hier nog aanmerken, dat, hoe zeer veelen van de eerste hervormers, onbetwistbaar, in geleertheid en waere Godsvrucht uitblonken, hun Character evenwel niet is vrij te pleiten van verscheidene grove vlekken, waar door zij den roem van het Protestantendom aanmerklijk bezwalkten; terwijl hunne heethoofdigheid en partijschap onder elkander menige proeven oplevert, dat zij voor eer- en heerschzucht gantsch niet ongevoelig waren. Om nu te zwijgen van de snoodheid en ontucht der Wederdopers, door hunnen Koning Jan van Leyden zoo verre gedreven, dat hij drie vrouwen te gelijk nam, en eene daarvan openlijk vermoordde; wat zullen wij zeggen van Zwinglius, daar wij hem de Wederdopers wreedlijk zien vervolgen, en zich mengen in den bloedigen strijd der Zwitsersche Cantons, die hem het leven kostte? - Hoe zullen wij Luthers eere redden, wanneer wij hem alöm proeven zien geven van eene woeste heethoofdigheid en onverdraagzaamheid, die zijne hoofdtrekken waren? wan-
{==233==} {>>pagina-aanduiding<<}
neer wij zijn eerwaerdig Character bevlekt zien door een vuil geschrijf en laage spotprinten tegen den Paus! - Hoe blozen wij, wanneer wij Luthers lieveling, Munzer, door zijnen oproerkreet eenen boeren-oorlog in Duitschland berokt hebbende, op het schavot zien sterven! - En, waar verbergen wij ons aangezicht, daar wij den beroemden Calvyn, hoogmoedig, heerschzuchtig, ja geweldig van aart, met eenen Beza en Farel, tegen zijnen ouden vriend Servetus zien optreden als eenen verrader, als eenen beul, die zijnen dood bekuipt, wegens het schrijven van een dwalend boek, en die, Hemel! welk een hart!.... dezen martelaar van het Arianismus al kermend naar den brandstapel ziende leiden, een schamperlagchend gelaat, uit schaamte zeker, achter zijnen mantel verbergt!! -
Punctum! - ik laat de schermen vallen voor dit zwart toonneel. Ik wil de hoogstmooglijke kracht geven aan deze twee verzachtende herinneringen: ‘de Hervormers waren menschen - en - hunne tijden en omstandigheden zijn de onze niet.’ Dat het uitgebreidde nut, door hunne wijsheid en deugd gesticht, alle overblijvende vlekken voor eeuwig bedekke! - Dit, evenwel, zij mij nog vergund te zeggen. Waren de eerste Hervormers minder verdeeld geweest onder elkander, minder heerschzuchtig omtrent hunne volglingen, minder wreed en vervolgziek tegen hunne vijanden - en, hoe zeer betaamde dit de plaatsvervangers der Apostelen van Jesus Christus! - nimmer hadden wij de Protestantsche Kerk door zoo veele verdeeldheden gescheurd, nimmer den geest van bitterheid en kettermakerij in dezelve zoo heerschende, nimmer de verwijdering tusschen Roomschen en Onroomschen zoo verre gedreven, nimmer, bij den strafwaerdigen Beel-
{==234==} {>>pagina-aanduiding<<}
denstorm, in drie dagen tijds, meer dan vierhonderd Kerken van ons Vaderland, Braband en Vlaanderen, met alle derzelver konststukken en oudheden, snoodlijk geplonderd, nimmer zoo veele honderdduizenden Protestanten alomme vermoord, verdrukt, verdreven gezien; kortom, nooit was de gezuiverde Kerk op bloed en tranen gevestigd geworden. -
Allergewichtigst moesten voor geheel Europa de gevolgen zijn van deze groote omwenteling, gevolgen, waarvan wij de deels zeer heuglijke, deels treurige, uitwerkselen, in den Godsdienstigen, Staatkundigen, Wijsgeerigen, en Characterkundigen kring, nog heden ondervinden. Men kan zeggen, dat geene gebeurtenis meer toebracht tot de tegenwoordige gedaante van Europa, dan deze.
De hervorming verbeterde, zuiverde den Christelijken Godsdienst van oneindig veele dwalingen en beuzelarijën. Zij vormde eene eenvouwiger Geloofsleer, bracht de geweide Schriften onder het oog der menigte, herstelde de Euangeliesche Zedenkunde op hare rechte plaats, voerde meerdere vrijheid van denken en spreken in, en gaf eenen nieuwen bloei aan de ten ondergang snellende Kerk. Naast deze onschatbare voordelen, stichtte het bederf, dat daarmede gepaard ging, traanwaerdige nadelen. Het is te bejammeren, dat die geest van Scholastieke Geleertheid, van Casuisterij, en van verkettering, welken de Hervormers uit de R. Kerk met zich brachten (§), als een oude zuurdeegsem, zoo lang onder het Protestantendom bleef huisvesten, waarvan wij, schoon het kwaad zelve door den tijd en de verlichting onzer eeuwe aanmerklijk getemperd is, de beschadigen-
{==235==} {>>pagina-aanduiding<<}
de spatten nog hier en daar, bij geestlijkheid en leeken, helaas! te veel ontdekken, in woordentwisten, schoolvosserij, dweepige spitsvondigheden, en heethoofdigheid bij 't voorstaan eener billijk bepaalde Kerkleere. - Koddig, in de daad, zien er de Godgeleerde Schriften van de voorige, en ook nog veele van onze eeuw uit! de smaak van disputeeren bloeit te lang, en de Theologia Polemica, ook tegen ketters van over bijkans twee duizend jaren, of tegen Genootschappen, waarmede de protestanten geene kans van vermenging hebben, hadt, meer dan iets anders, eenen nieuwen hervormer, of Epitomator nodig. - Voor het overige is de scheuring tusschen de Luthersche, Hervormd-Calvinistische, en Anglicaansche Kerk, de schifting van elke derzelven in een veeltal van nieuwe gezintheden, en de partijdigheid aller dezer Genootschappen tegen elkander, een ongeval, waarvan de sterke voordgang der vrijdenkerije en des ongeloofs, de weinige uitbreiding van het Protestantendom in en buiten Europa, de zwakheid van veele Christenen in geloof en zeden, en verscheidene bloedige oorlogen, vooral in ons Vaderland, de rampzalige gevolgen zijn. - En nimmer, nimmer zal de oude wrok, tusschen Roomschen en Protestanten gevestigd, bij de wederzijdsche menigte, volkomen worden uitgerooid; zij dreigt, gelijk de Vesuvius, na langen sluimer, eene te heviger uitbarsting. -
Niet minder veranderings bracht deze gebeurtenis ten wege in Europa's Staatkundig stelsel. Zoo dra Godsdienstig belang de Alleenheersching van Rome verdeelde, en ieder volk zijnen bijzonderen aanhang koos, moest natuurlijk het evenwicht van Europa, de Staatkundige gedaante van dat waerelddeel, en het stelsel van grondregelen, door elken Staat bestendig

{==236==} {>>pagina-aanduiding<<}

gevolgd, eenen nieuwen plooi ontvangen. Hoven, wijleer bevriend, zijn nu voor altijd tegen elkander in het harnas, terwijl andere, die voorheen in verwijdering leefden, thands, door eigenbelang, de innnigste verstandhouding oesenen. Over het geheel schift zich altijd het volkendom van Europa in twee partijën, waarvan de eene den Pauslijken stoel, de andere de macht der Protestanten zoekt te doen zegepralen; en, zoo lang deze tweespalt duurt, zal Europa - in oorlog zijn. Er zoude eene andere pen, dan de mijne, nodig zijn, om de waere Staatkundige balans van dit waerelddeel hedendags juist te tekenen, en eene schets te geven van alle de veranderingen, door de hervorming, in bestuur en wetten, alomme veroorzaakt. Zonder mij op dit moeilijk spoor te wagen, zal ik enkel aanmerken, dat de Rijken en Staten van Europa, over het geheel, zints het einde der zestiende eeuw, ten toppunte van geluk gestegen zijn, door de verzachting van het algemeen bestuur, de snuiking van het Despotismus, de handhaving van recht en burgerlijke wetten, beteugeling van der Pausen schraap- en heerschzucht, de toeneming van gewetens- en de bescherming van burger- vrijheid. Laat ons hierbij voegen, dat, door de vernietiging der Kloosters en Monniken-Orden, honderd-duizenden van bedelende lediggangers genoodzaakt werden, handen aan werk te slaan, het geen de nijverheid heeft aangekweekt, en den bloei van handwerken en neeringen doen toenemen. Keizer Josephus, de overtallige Kloosters in zijne Nederlandsche Staten vernietigende, heeft buiten kijf ook dit voordeel beöogd, daar eene reis door de Vereenigde Gewesten hem hadt konnen leeren, hoe veel één en hetzelve volk van zich zelven verschille, naar gelang de Godsdienst en

{==237==} {>>pagina-aanduiding<<}

Regeeringsvorm deszelfs nijverheid onderdrukt of aanprikkelt. –
Over de Wijsgeerige verbeteringen, die het Protestantendom gesticht heeft, ten aanzien van konsten, wetenschappen, smaak en vernuft, geleertheid en wijsgeerte, kan men raadplegen met de aanmerkingen van den Abt Millot (§), en met de Schrijveren van de Historie der Wijsgeerte in Europa. Onbetwistbaar hebben de wetenschappen en fraaie letteren, aan het licht en de beschaving van een gezuiverd Christendom, oneindige verplichting. Wij hebben daaraan bijkans geheel derzelver geboorte, en eene reeks van groote mannen, van eenen Fermat en Descartes, van Bacon en Gassendi, van den ongelukkigen Galileï, van Newton, Leibnitz, en Grotius, ja van hoe veelen nog! te danken. - Intusschen is niets meer te bejammeren, dan dat onze geleerden, veelal, nog zoo slaafsch gehecht blijven aan den trant van denken en leeren, door deze eerste verlichters aangenomen, een trant, die, naar hunnen tijd en smaak, zeker uitmuntend was, maar die thands - daar zoo veel ouds verbeterd, en te gelijk zoo veel nieuws ontdekt is - onbetwistbaar verbetering nodig heeft. Over het geheel is het, mijnes oordeels, een gebrek in de geleerde waereld van Europa, dat men te veel navolgt, en het spoor van anderen betreedt, waarvan het gevolg is, minder originaliteit, en geringer vordering. Hiervan zijn bijzonder de wijsgeerige Studien de ongelukkige Offerhande. Zou men het konnen geloven, ten zij de ervaring zelve alomme getuigenis gaf, dat men, aan het einde der XVIIIde Eeuw, in de Philosophische Scholen, nog zoo verslingerd is aan Aristoteli-
{==238==} {>>pagina-aanduiding<<}
sche spitsvondigheden en onderscheidingen; dat de afgetrokkene algemeene denkbeelden der Ontologie nog meer dan een vierde van het vak der Overnatuurkunde beslaan; dat men, even stijf als voor twee eeuwen, niet ophoudt, alle mooglijke kundigheden in den vorm van bepalingen, en van Leerstelsels te gieten? - Kan de gehechtheid aan eene aêloude predikwijze, die niet kwalijk de Anatomische genaamd zou konnen worden, daar zij, alles aan ondeeltjens snipperende, het spreekwoord wettigt, de omnibus aliquid et de toto nihil! (*) - Wij vragen, kan zulk een smaak, hedendags, verdedigd worden, dan met voorafstelling van de grilligheid, halstarrigheid, en bedorven proef harer aanhangeren? ik geloof, dat men uit de beste soort van Leerredenen, tot de mate van kennis en bon gout eenes volks, vrij wettige besluiten trekt. - En, helaas! wat zullen wij zeggen van onze vordering in verscheidene vakken der Proefondervindlijke Wijsgeerte? is het niet zints weinige jaren, dat men pas begonnen heeft, aan de Zielkunde, Menschenkennis, Character- en Volkenkunde, met ernst te denken, te arbeiden? zijn deze Wetenschappen niet nog in de geboorte, en, zoo wel als de opvoedingkonst, tot hiertoe zeldsaam, en vrij oppervlakkig behandeld? - waar is de Montaigne, waar de s'Hakespear onzer eeuwe? - wanneer zal stroeve schoolvosserij, veelwetenschap, en afgetrokken bespiegeling over alles, in Europa, eens op de vruchtbaarmakende beoefening van het menschlijk leven worden toegepast? mocht het zijn voor den afloop eenes tijdkrings, die zich, stout genoeg, de Wijsgeerige noemt! -

{==239==} {>>pagina-aanduiding<<}

De Hervorming, eindelijk, hadt eenen uitgebreidden invloed op Europa's Characterkundige gesteltheid. Zij was het, die alomme licht, moed, en goeden smaak verspreidende, vooroordelen verbande, bijgeloof uitdreef, woestheid en ruuwheid temperde, en ons ruimere kundigheden, fijner gevoel, zachtere zeden, meer menschlijkheids gaf. Na hare opkomst zien wij de gedaante van Europa geheel herschapen, door de verlichting en beschaving van volken, die, eeuwen achter den anderen, een akelig toonneel van drieste blindheid, dolle razernij, en ijslijke verwoestingen, hadden opgeleverd. De rasse voordgang van deze gezellinnen der Hervorminge verbaast ons. Het geen vijftien jaarhonderden niet hadden konnen aanvangen zelfs, werdt nu, door minder dan drie, tot eenen aanzienlijken trap van volkomenheid gebracht. Geheel Europa nam, uit de hand van dien Godsdienst, welker misbruik haar zoo veel ramps gekost hadt, betere kundigheden en zeden gereedlijk aan. De afvalligen werden het voorbeeld, waarnaar zich de echt-Catholijken, hunnes ondanks, vormden; en langs dezen weg rees, uit de gistende bronnen van Kerklijke verdeeltheid, eene Charactermatige gelijkvormigheid der Europische volken, die hun eene soort van algemeene kennis en geäartheid - een Esprit general mededeelde. Wie kan het Nationaal Character der tegenwoordige Franschen, Engelschen, Duitschers, en Nederlanders in één der tijdvakken, welken wij doorlopen hebben, wedervinden?
Veel intusschen, van het geen voor dien tijd zich in alle zijne natuurlijke hardheid vertoonde, bleef tot nu toe Europa, onder eene meer verzachtte en malschere gedaante, aankleven. Welk een drom van vooroordelen, uit een voorig Kerkbestuur over-
{==240==} {>>pagina-aanduiding<<}
gewaaid, beheerscht nog zelfs de verlichtste volken van Europa! Men droomt, alomme, tot op dezen dag, van Spooken, van geestverschijningen, van duivelsbezetenheid. Toverij en Starrenwigchelarij, Voortekens en Schimmen, blijven in alle Landen bij de menigte, voorwerpen van schrik en vrees. Kerken, Klokken, Begravenisplechtigheden, Kerkfeesten, behouden veelal de schattingen eener geweide eerbiedenis. Zij, die in de geestlijke bediening zijn, weten te veel, hoe machtig en hoe veelsoortig de wanbegrippen zijn, welke zij in Gemeenten, over het geheel bijster onkundig, te bestrijden hebben, zonder die te konnen uitrooiën. Is het onder de Protestanten, de naam uitgezonderd, niet vrij algemeen, eenen Geestlijken Vader, eenen Zielsbezorger te hebben, op wiens woord men leeft, en wiens laatst gebed voldoende is, om gerust te sterven? - De geschiedenis der Nieuwe Psalmberijming in mijn Vaderland, geplaatst nevens die der verbeterde Bijbelvertaling en Gezangen in Duitschland, is eene wichtige bijdrage tot het betoog, dat vooroordeel en bijgeloof in alle Landen zijnen angel heeft nagelaten. Kan men het geloven, dat nog, in het oog van zeer verlichtte volken, zekere vogels noodlottige tijdingen brengen, terwijl andere boden van geluk, en de nesten der Ooiëvaren, bij voorbeeld, heiligdommen zijn? niets echter is zekerer, dan dit. Het zal, na dit alles, niet nodig zijn, en het zou onze verontwaerdiging ten top voeren, te gewagen van duizend andere beuzelarijën, van het dertiental aan den disch, van het verklaren der droomen, van het uitstorten van zout, van 't vallen van brood of messen, enz: waerlijk treurige, schoon kinderachtige afzetsels van het bijgeloof onzer Voorvaderen!

{==241==} {>>pagina-aanduiding<<}

Meer aandachts verdient eene andere bijzonderheid, te weten, de scheuring tusschen zommige volken, door de Hervorming ten wege gebragt. Bondgenoten, door Natuur en Staatkunde vereenigd, werden, bij de opkomst van het Protestantendom, voor altoos verwijderd, tot merklijk nadeel van beide zijden. De zeventien wijleer vereenigde, maar nu gesmaldeelde, en daar door verzwakte Nederlanden, en het wel verbonden, maar echter altijd in partijschappen gereten Duitschland en Zwitserland, zijn van deze waerheid de treurige bewijzen. Andere volken, op wier bloei of val de Hervorming grooten invloed hadt, vatteden daar door eenen Nationalen haat tegen elkander op. Spanjen, en vooral Frankrijk, dat zoo veel verloor bij de oorlogen en vervolgingen der Huguenoten, die deszelfs volkrijkheid, schatten, Koophandel, en Fabrieken ontzenuwden, kon nimmer met een onverschillig oog den welvaard van Groot-Brittanniën ten zelven tijde zoo hoog zien stijgen, als dezelve na Elizabeths regeering klom. Het groot Moscovisch Rijk, de zetel van het geloof der Grieksche of Oostersche Christenen, ontwikkelde zijnen naarijver, om dat te handhaven, en zich in Europa te doen gelden, zoodra het Westersch Kerkhoofd zijne volstrekte oppermacht verloren hadt. Het zocht, door verbindtenis met zijne nabuuren, den voet verder te zetten in de Europische Staatsbelangen, en zints werdt het, met Oostenrijks huis, een voorwerp van jaloursheid voor de Mogendheden. De Nederlandsche Republiek, door Godsdienst en Echt aan Engeland verzwagerd, werdt, na de Hervorming, even daarom te meermalen de prooi van haren Bondgenoot, en het toonneel van rampzalige Oorlogen, en, ware dezelve niet tot hier toe beloerd door nabuuren, die elkander dit heerlijk eigendom betwisten, en bewaakt door het Alvoorzienend oog – zij

{==242==} {>>pagina-aanduiding<<}

was reeds voor lange niet meer. - Over het geheel is er tusschen de inwoneren van Protestantsche en van Roomsche landen eene bitterheid gerezen, die, uit Godsdienstijver oorspronglijk, en door Staatkunde vaak gevoed, van den hardnekkigsten aart is. Het klinkt wel vreemd, dat de Godsdienst, die bestemd was om niets dan vrede en eendracht op aarde te te stichten, in de hand van bedorvene menschen, ten allen tijde gediend heeft tot vergrooting van de veeten en onheilen in 's waerelds maatschappei. -
En, hebben alle deze scheuringen den minstgunstigen indruk op het Character der volken gemaakt, zij herinneren ons een ander nadeel, gelijktijdig uit de Hervorming ontstaan, de verbastering, naamlijk, van veele Nationale Characters. De groote uitverhuizingen der Protestanten uit het één naar het ander Land, om daarin eene schuilplaats tegen het geweld en de vervolgzucht te vinden, móesten noodwendig eene ontäartende vermenging der volken ten gevolge hebben. Toen Lodewijk de XIV. het heilloos besluit raamde, om de Calvinisten in Frankrijk te bekeeren en het Edict van Nantes te herroepen, verdreef hij, naar het getuigenis van Millot zelve (§), meer dan vijfmaal honderd duizend inwoners uit zijn Rijk, en met dezelven hun geld, hun vernuft, hunne Konst- en Handwerken, die met opene armen in de Nederlanden, in Engeland, en in 't Noorden van Duitschland ontvangen werden, alwaar zich hunne Geslachten, zints onder den naam van Refugiés bekend, op den duur gevestigd hebben. Het is waer, dat dit geval aan die Gewesten nieuwe geldmiddelen, nieuwe konsten, en eenen nieuwen koophandel gaf, dan tevens mengde het met derzelver reeds verbasterde Nationaale geäartheid een vreemd bloed, uitlandsche zeden, vooroordelen en driften,

{==243==} {>>pagina-aanduiding<<}

op anderen bodem gegroeid, en dat alles, wat de inlassching van ontredderde vluchtelingen in eenen geördenden Staat, nadeeligs medebrengt voor de oorspronglijkheid van het Volks-Character. Wellicht heeft deze gebeurtenis, met meer andere, veel bijgedragen, om Frankrijks pracht, weelde, en Modes, van tijd tot tijd, in alle beschaafde landen van Europa zoo zeer de overhand te doen neemen. -
Tot hier toe heb ik verslag gedaan van eenige voorname omwentelingen, die eenen onmidlijken invloed gehad hebben op de Charactervorming der Europische volken in het algemeen. Wij hebben gezien, dat die invloed meestäl, ten dezen aanzien, nadeelige uitwerkselen hadt, althands, dat het nut, daar door gesticht, niet in rekening komen kan tegen de onheilen, welken iedere groote gebeurtenis in Europa na zich sleepte. Maar, kan het dan wel anders, of een waerelddeel, door zoo veele rampspoedige schokken gebracht tot zijnen tegenwoordigen stand, moet, over het geheel, eene verwarde, verbasterde, en ongelukkige gesteltheid van Character hebben, welke deszelfs volken rampspoedig, hunne zeden slecht, en de kennis van hunne geäartheid allermoeilijkst maakt? - ik laat de uitbreiding van dit stuk aan 's lezers wijsgeerig gepeins over, en kan daaraan geen beter einde geven, dan door zes vragen, over Europa's algemeenen toestand door den Espion Chinois voorgesteld (§), der nadere overdenkinge aantebevelen. -
Het geen nog over blijft, is, dat wij, bij dit vertoog over de algemeene oorzaken der Europische Charactervorming, eene korte schets voegen van die bijzonderheden, welke doorgaands eene Volksgeäartheid bestemmen, en die t'zaamgewerkt hebben ter

{==244==} {>>pagina-aanduiding<<}

daarstelling van de Characters der bijzondere volken in dit menschenrijk waerelddeel. Wij zullen ons, in dit stuk, het geen stoffen biedt tot eene uitvoerige verhandeling, der kortheid zeer bevlijtigen.
De Heer Montesquieu, sprekende van die dingen, die den Algemeenen Geest der volken stichten, bepaalt dezelve tot deze hoofdbijzonderheden; de luchtsgesteltheid, den Godsdienst, de Wetten, de grondstellingen van het Landsbestuur, de voorbeelden van gebeurde zaken, de zeden, en gewoonten. Hij merkt tevens aan, dat een of ander van deze omstandigheden gewoonlijk met meer kracht op een volk werkt, dan de overige, waardoor het gebeurt, dat deszelfs Character zich daarnaar voornaamlijk vormt, bij voorbeeld, de wilden ontleenen meestal hunnen aart van de Natuur en het Climaat, de Chineesen van de gewoonten en z.v. (§). Vervolgends heeft hij eene geheele Afdeeling besteed, om, zeer oordeelkundig, aan te wijzen, welken invloed de wetgeving maken moete op de zeden en gewoonten van een vrij, handeldrijvend en Godsdienstig volk (*), waarvan wij, over het Character der Nederlanderen en Engelschen handelende, met veel nut gebruik zullen maken, zoo wel als van het geen hij aanmerkt nopends de uitwerkselen van den koophandel op den geest des volks (†). Laat ons de boven opgenoemde bijzonoerheden, als de voornaamste in dit vak, van stap tot stap, een weinig uitbreiden, en de lijst derzelve vermeerderen met etlijke anderen, die, schoon door den Schrijver van den Geest der Wetten

{==245==} {>>pagina-aanduiding<<}

met stilzwijgen voorbijgegaan, echter van een wezenlijk belang zijn voor den onderzoeker van de Characters der Europische volken.
Wanneer wij een volk betrachten enkel in den staat der Nature, bevinden wij, dat hetzelve, zoo wel als het gedierte zijner landstreek, eenen onderscheidenden indruk ontvange van de luchtsgesteltheid, in welke het leeft; wij zien, dat ieder climaat bijzondere eigenschappen oplevert, en ontdekken, onder elke hemelstreek, nieuwe geestgesteltenissen, nieuwe geäartheden. Zijn de Noordlijke volken van Europa, wier luchtsgestel koud en droog is, nijverer, krijgshaftiger, bestendiger, de zuidlijke Natien, in warmer, vochtiger, neveliger dampkring levende, vertonen zich oogschijnlijk meer vrolijk, vernuftig, zwak, en veranderlijk. - De plaats, door Cicero aangehaald uit Homerus (§), toont, dat, naar het oordeel van dien dichter reeds, der menschen geäartheid zoodanig zij, als de gesteltheid des hemels, en Montaigne voert twee gezegden aan, het een van Vegetius, het ander van Cicero zelve, welke beiden hier verdienen te worden aangetekend (*); Et plaga Coeli, zegt de eerste, non solum ad robur corporum, sed etiam animorum, facit (†); de laatste schreef: Athenis tenue coelum, ex quo etiam acutiores putantur Attici; crassum Thebis, itaque pingues Thebani et valentes (§§).

{==246==} {>>pagina-aanduiding<<}

Men zie wijders, het geen Montaigne hierop laat volgen. Het is onbetwistbaar, dat men veele verschijnselen, bij de bijzondere volken van Europa, alleenlijk in het gestel van hun climaat moet oplosschen. Intusschen behoort men daarbij in aanmerkinge te nemen de gelegenheid van dien grond, welken een volk bewoont, naardien deze, en op het climaat zelve grooten invloed heeft, en de Natuurlijke geäartheid eenes volks aanmerlijk veranderen, en wijzigen kan. Het is eene vernuftige aanmerking van den Heer Montesquieu, dat volken en Steden, gevestigd op eenen onvruchtbaren grond, waar de vervolging hen eene schuilplaats hadt doen zoeken, ten allen tijde gelukkigst in den Koophandel geslaagd zijn, waartoe hij zich op de voorbeelden van Tyrus, Venetien, en Amsterdam beroept. Archenholtz, in zijne beschrijving van de Republiek Genua, merkt aan (§), dat de Genueesen meer nijverheids bezitten, dan le andere Italiänen; dit komt, zegt hij, van de onvruchtbaarheid hunnes stiefmoederlijken bodems, welke zij, door werkzaamheid en inspanning van krachten, zich zoeken te vergoeden, even gelijk de Liguriërs, hunne voorzaten; voords zegt hij, dat een reiziger door zonderlinge voorbeelden ontdekken kan, hoe dit grondgebrek de nijverheid alom bevordere, daar overvloed die onderdrukt; en hij vergelijkt, ten dien einde, den moerassigen bodem van Holland, met de rijke velden van Napels. Van hetzelve oordeel is ook de Heer Pilati in zijne Lettres sur la Hollande (*), met betrekking tot de netheid en zindelijkheid der Hollanders, die hij niet afleidt uit den

{==247==} {>>pagina-aanduiding<<}

oorspronglijken geest der Natie, maar uit de vochtigheid van haren dampkring, en de onzuiverheid van haren grond.
Onder de tegenstrevers van het gevoelen, welk aan de luchtstreek, den grond, en het voedsel, volstrekte invloeden op het Character der Volken toeschrijft, verdient niemand voorzeker meer aanmerking, en gezet ter wederlegging, dan de groote Hume, die in zijne Essais Moral and Political, eene opzetlijke verhandeling geschreven heeft (§), waarin hij, de grondbeginselen van het Natiönaal Character tot twee soorten, Zedelyke en Natuurlijke, (Moral and Phijsical) bepalende, den invloed van deze laatsten op het Character volstrekt ontkent, en alleen in Zedelijke oorzaken de bijzondere wijziging der Nationale geäartheden poogt te grondvesten. Een schrijver van dat vernuft, van die geleertheid, eischt alle onze oplettendheid, dan vooral, wanneer hij de redenen aanvoert, die hem van het algemeen denkbeeld der Wijsgeeren doen verschillen; en deze draagt hier de Heer Hume voor, met opzicht tot zijne voornoemde gedachte. Na eene plaats uit de schriften van Caesar en van Strabo voor zijn gevoelen te hebben aangewezen, waarvan de eerste, het ras der paarden betreffende, van geene kracht is, en de laatste door die van Cicero, zoo even bijgebracht, rechtlijnig wordt wedersproken, merkt hij aan, dat men in alle Maatschappeien derzelve deugden en ondeugden aantreft, waarvan de mate alleen bij de volken verschilt naar gelang van den invloed, die groote voorbeelden op hen maken. Het is waer, dat geen Land, vooral van Europa, zijne volstrekt eigene ta-
{==248==} {>>pagina-aanduiding<<}
lenten en zwakheden heeft, doch, dat het een in deze, het ander in geene derzelven uitmunte, dat de dosis en kracht daarvan bij de Volken gedurig verschille, is tevens zoo onloogchenbaar, dat Hume zelve het niet gewaagd heeft dit tegentespreken. Maar, zegt hij, dit verschil hangt alleen af van zedelijke oorzaken, en voor de gelijkheid der Volkszeden in alle landen kan een reeks van bewijzen worden bijgedragen.
Belangende het eerste Stuk, zou het altijd aan den Heer Hume te bewijzen staan, dat geene andere, dan zedelijke oorzaken, op het Volkscharacter gewerkt hebben, en konnen werken. Ik ben van oordeel, dat het betoog van deze stelling niet alleen onmooglijk zij, maar ook, dat zij door de duidelijkste ondervinding wordt gelogenstraft, en dat zommige hoedanigheden blijkbaar de luchtstreek, en den grond volgen, waarin een volk, als het ware, geplant is. Iedere Natie bezit haar eigen Temperament; dit Temperament brengt denkbeelden, zwakheden, driften voord, die daarvan eene bijzondere kracht ontleenen; het moet dus waer zijn, dat elk Volk zijne eigene soort van begrippen, zwakheden, en driften hebbe, althands in de mate daarvan onderscheiden zij, en dat dit verschil gevoed worde, niet door het luchts- en grondgestel alleen, maar ook daardoor, te gelijk met uitwendige oorzaken. Ons gevoelen strijdt dus zoo min met de éénheid der menschlijke natuur in alle Landen, als met derzelver gelijkheid in de individua. Het algemeen Volkseigen is vatbaar voor duizend bepalingen, de eene zwakheid en deugd is hier, de andere daar meer uitstekende, zonder dat dit de overige Volken van dezelven geheel uitsluit. Wie zal, bij voorbeeld, ontkennen, dat de drift tot minnarij den Franschen en Italiänen, het zwak voor geestige dranken den Engel-
{==249==} {>>pagina-aanduiding<<}
schen, de eerzucht den Spanjaarden, en de trek naar rijkdommen den Nederlanderen bijzonder eigen zij, al herkent men deze neigingen ook, in eene zekere mate, bij andere Volken van Europa? neigingen, waarin het Temperament en bloedsgestel, en dus het climaat, buiten kijf eenen aanzienlijken rol speelt. - Hume zelve begint zijn vertoog met eene aanmerking van soortgelijken aart, en erkent, niet ver van het einde, in dezen het vermogen des Climaats.
Ten aanzien van het tweede stuk, de gelijkheid der Volken in alle Luchtstreeken, is hij vrij uitvoerig en draagt een negental van bewijzen bij, die, naar zijn begrip, de zaak volkomen afdoen.
Ik zal daarop, kortheidshalven, alleen de volgende, zoo het mij toeschijnt voldoende, aanmerkingen maken.
1. Een uitgebreid rijk, gelijk China, is zichzelven aan alle oorden, in Character gelijk. Dit zij zoo, in eenen staat, waar eene volstrekte oppermacht heerscht, en gewoonte, volgends Montesquieu, over alles beslist, maar het is niet algemeen. Frankrijk, Spanjen, Duitschland, ons kleen Gemeenebest zelfs, toont ons het tegendeel, overal verandering in veele bijzonderheden.
2. Kleene, aan elkander stotende Landen, mogen vaak een zeer verschillend Character hebben, dit ontstaat door andere bepalende oorzaaken, die het Phijsique van een volk merklijk konnen overheerschen. Waarom is anders de traage Moscoviër, door de wapenen, een Krijgsheld? en de vernuftige Italiäan, door de Kloosters, een domme dweeper geworden? - Dan, niets is in staat het natuurlijk instinct geheel uittedoven. De Indiaän kan in Europa een geheel ander mensch worden, maar, ontsteekt hij in woede, dan zal hij altijd even zeer tot een Amok geneigd zijn, en zijn natuurzwak door niets laten onderdrukken. - Zelfs de verschillendste na-
{==250==} {>>pagina-aanduiding<<}
buuren, de Languedokkers, Gascons en Spanjaarden, bij voorbeeld, waarop zich Hume beroept, hebben dit gemeen, dat zij gedreven worden door eene groote mate van trots en eerzucht; die de eersten ijdel, snorkende, de laatsten ernstig, deftig maakt. Hun aart is in dit opzicht dezelve, de werking alleen verschilt, en dit verschil hangt van andere oorzaken af. Deze opmerking is voor de Characterkunde van zeer veel gewicht, en wordt te vaak uit het oog verloren.
3. Wanneer zwervende leden eener Maatschappei overal hun Character behouden, en de Characters van nabuuren, die zich van elkander afzonderen, onvermengd blijven, bewijst dit niets tegen den invloed van het luchtsgestel op dezelven. Die invloed heeft zich in hen dermate gevestigd, dat er eeuwen nodig zijn, om dezelve te doen ophouden, zij werkt dus overal, waar zij zich bevinden. - De Joden, Armeniers, Jesuiten, en andere afgezonderde Maatschappeien blijven alömme hun Character bewaren, om dat zij, uitgesloten van de grootere Staten, op zich zelven leven, en dus getrouwer vasthouden aan hunne natuurlijke geaartheid, die zich niet laat verbasteren, in wederwil van de zwakkere pogingen des Climaats. Zoo is het ook met zich afgezonderd houdende nabuuren, bij voorbeeld, de Franschen en Engelschen. Maar de zaak verandert, wanneer men zich eene Maatschappei voorstelt, als gesmolten in eene andere; waarvan het luchtsgestel, door verloop van tijden, voorzeker indruk op haar maken zal.
4. Hetzelve geldt nopends de gelijkheid der Europische Characters in de afgelegenste volkplantingen. Deze ontstaat uit haar Contrast met de geäartheid der inlanderen. En evenwel heb ik verscheiden Familiën gezien, waarin het Indiaansch temperament in eene

{==251==} {>>pagina-aanduiding<<}

groote mate te herkennen was. Het ware te wenschen, dat onze Colonisten, in wellustigheid, traagheid, en diefachtigheid, minder door het Climaat hunner wingewesten overheerscht werden.
5. Hetzelve volk kan, binnen weinige eeuwen, geheel veranderen; de reden hiervan is, dat de luchtsgesteltenis zelve veranderen kan, en vrij waarschijnlijk in Europa veel veranderd is; en ten tweede, dat zij op het Character wel iets, maar niet alles vermag. Bijkomende zedelijke oorzaken bepalen, verdoven vaak derzelver invloed. Te recht zegt Montesquieu, dat doorgaands de eene of andere bijzonderheid bij een volk den meester speelt. Is dit, bij de meeste volken van Europa, niet het luchtsgestel, zulks bewijst geenszins, dat hetzelve geheel zonder vermogen zoude zijn, maar alleen, dat een grooter vermogen het eerste als verzwelgt en vernietigt.
6. Verschillende Volken konnen, door meer dan ééne zedelijke oorzaak, eenen Characterzweem hebben, maar die nog plaats genoeg voor bijzonderheden overlaat, waaraan het Climaat deel heeft. Ja, heeft niet de luchts- en grondgesteltenis van een geheel waerelddeel iets overeenkomstigs, in vergelijk met die van eenen anderen hoek der aarde? De Arabiër ziet elken Europeër voor eenen Frank aan.
7. Eindelijk, het verschil van Characters in dezelve Natie neemt de trekken van heerschende gelijkheid, zelfs in Engeland, niet weg; en dit land, dus verschillend gecharacterizeert, wordt hierdoor het sterkst bewijs, dat de ondervinding voor ons gevoelen oplevert.
En, is er geen verschil tusschen de bewoners van heete en koude luchtstreeken? kan men van de Noordlijke Europeanen niet over het geheel naar waerheid zeggen, dat zij ruuw, oprecht, eerlijk, dapper, edelmoedig, en tot de geestige dranken genegen zijn?

{==252==} {>>pagina-aanduiding<<}

kan men niet verzekeren, dat de Zuidlijke volken meer vernuft, levendigheid, geest, smaak, genie, maar tevens meer list, achterhoudendheid, en zwak voor de Sexe hebben? - dit alles, met Hume, in andere zedelijke oorzaken te willen oplossen, is allen invloed des ligchaams op den geest, en van lucht, aarde, voedsel, en temperament, op het ligchaam, te ontkennen. Wij zien, dat deze bijzonderheden de geslachten der dieren, vogelen, visschen, kruiden, en planten overäl kenmerken; waarom zullen wij den mensch alleen hiervan uitzonderen, den mensch, in wien zich overal verschil ontdekt, den mensch, die aan het hoofd der groeiende, der dierlijke waereld is, den mensch, die in dezelve lucht ademt, en door hetzelve voedsel bestaat, den mensch, die in veele landen iets gemeen heeft met de geäartheid zijner eigene landdieren? -
De Engelsche Schrijver van een werk, vertaald onder den tijtel: Beschouwing van den Aart en Inborst der voornaamste volken van Europa (o), handelende over de vraag, of men het bezit en gemis der bekwaamheden van een volk aan het toeval der luchtstreek hebbe toeteschrijven, dan of alle Natiën evenveel oorspronglijke vermogens hebben tot wetenschap en zedelijkheid, verklaart zich tegen de eerste gedachte; en daar de voorstanders derzelve zich, onder anderen, beroepen op de natuurlijke traagheid van eenige zuidlijke bewoneren van Europa, b.v. der Spanjaarden en Italiänen, wegens de warmte van hun climaat, tracht hij dat bewijs te ontzenuwen, door de aanmerking, dat de Hollanders en Engelschen, zoo

{==253==} {>>pagina-aanduiding<<}

wel in hunne heete Coloniën die werkzame lieden zijn, als in hun vaderland; dat de âeloude voorzaten dezer traage volken niets minder dan vadsig waren, en dat de Egijptenaars, Chineesen, Americanen enz., onder zulke brandende luchtstreeken, den roem hebben gehad van vlijt en arbeidzaamheid, terwijl de Europeänen, bij eenige omwenteling, hunne eigene denkbeelden en zeden zelfs aan hunne afgelegenste volkplantingen mededeelen; uit welk alles hij besluit, dat niet de toevallige gelegenheid der volken op den aardbodem, maar meestal hunne regeeringsvorm, en de bekwaamheid hunner bestuurderen, oorzaak zij van hunne verschillende talenten en neigingen. - Zonder dit pleit meesterachtig te willen beslissen, komt het mij voor, dat men te ver gaat, zoo wel, wanneer men den invloed des climaats hier geheel uitsluit, als, wanneer men daaraan alleen zekere volkshoedanigheden toeschrijft. De waerheid schijnt te zijn, dat de luchtstreek, vereenigd met andere bijkomende oorzaken, wel degelijk indracht maakt op de bijzondere geäartheid en talenten der volken, doch dat het uitwerksel derzelve verschilt, naar gelange van den verschillenden oorspronglijken aanleg der Natiën, en dat de gemaakte indruk, door langduurigheid, dermate diep gevestigd wordt, dat eene verschillende luchtsgesteltheid zoo veele eeuwen nodig hebbe om dien te veranderen, als het vaderlandsch climaat, om ze te vestigen. Hoe zou het anders mooglijk zijn, dat kinders zelve, op wien nog geen zedelijke oorzaken werken konnen, een Character vertonen, waarin de zweem van het Nationale kenbaar is? -
Men zie, voords, terug op het geen wij, zoo even, tegen den Heer Hume hebben aangemerkt, en men verschoone eene uitweiding, die den Schrijver noodzaaklijk scheen, ter handhavinge van het denk-
{==254==} {>>pagina-aanduiding<<}
beeld, dat de luchts- en grondgesteltenis aanmerklijk deelen in de vorming en bestemming der Nationale Characters.
Deze alleen evenwel, hoe zeer zij de voornaamste werk-oorzaken zijn van de geäartheid der wilde volken, die naar de zuivere inspraken der Nature leven, konnen den vorm niet geven aan het Character van van zulke Natiën, welke, meer beschaafd zijnde, een zamengestelder geest-eigen bezitten, dat zijnen oorsprong aan de medewerking van een aantal bijzonderheden verschuldigd is. Onder deze bijzonderheden is er geene, die, ten allen tijde en in alle landen, krachtiger gewerkt heeft op den Volksgeest, geene, die met meer rechts den voorrang bekleedt, dan de Godsdienst. Ik onderzoek nu niet, in hoe verre de Godsdienst zelve haren vorm, in onderscheidene landen, hebbe konnen ontleenen van het climaat, en de gedaante der regeeringe, dit valt buiten mijnen kring. Wij moeten dezelve alleenlijk beschouwen in verband met het volkscharacter, in welks daarstelling zij een zoo groot aandeel heeft. De grondstellingen van de Religie waren van oudsher bij de volken zeer verschillende, daarom brachten zij ook in alle landen onderscheidene geäartheden voord. Het bijgeloof der Egijptenaren, de weelde der Grieken, de Romeinsche Krijgshaftigheid waren voornaamlijk de uitwerkselen van het Godsdienstig stelsel, door deze volken aangenomen. Europa's oude Geschiedenis vertoont ons de volken jnist zoo, als zij worden moesten, onder den invlood van het schandelijk verbasterd Christendom dier tijden, toen hetzelve niets anders, dan dwalingen, wreedheden, en verwoestingen, predikte. Na de hervorming is die invloed alleruitgebreidst geworden. Zij heeft, behalven eene vrij algemeene verlichting en beschaving van Eu-
{==255==} {>>pagina-aanduiding<<}
ropa, behalven de verzachting van het Landsbestuur in verscheidene gewesten, eene reeks van goede en kwade gevolgen gehad. De Kerk van Christus heeft zich in tweeën geschift, elk volk heeft zijnen aanhang gekozen, ieder aanhang heeft zijne grondregelen aangenomen, en deze grondregelen zijn gewijzigd op zoo veele manieren, als er bijkans volken in Europa bestaan. Alle deze bijzonderheden dragen bij, ter vorminge van onze volkscharacters. Hier vinden wij den oorsprong van vervolgzucht, geestlijken ijver, bijgeloof, en dweeperij. Hier zien wij de redenen, waarom de eene Natie lichtvaerdiger, de andere gastvrijër, eene derde verdraagzamer, en eene vierde oogluikender is in het dulden van booswichten, die eenen gewettigden stand in de Maatschappij bekleden, gelijk dit in Italië geschiedt. Bij zommige volken stichtte de heerschende Godsdienst eene geestdrift voor ceremoniën, bij zommigen baarde zij eene dweepziekte, en bij anderen verwekte zij eenen uitstekenden trek van milddadigheid. Daar elk Kerkgenootschap eene bijzondere maxime aannam, kon deze niet nalaten op de Characters harer voorstanderen eenen wijdverschillenden indruk te maken, die zich in menigvuldige verschijnselen doet kennen aan den reiziger, wen hij Roomsche en Protestantsche, of ook zulke Landen bezoekt, waar alle gezintheden vrij geduld worden. Kerken, liefdegestichten, huizen, menschen, alles ontleent daarvan eene zekere eigene gedaante. De zeden der menschen vormen zich doorgaands naar het voornaam denkbeeld, welk de Godsdienst hun aan de hand geeft; leert deze hen, bij voorbeeld, gelijk eenige wilde volken in dit begrip staan, dat het opperwezen gediend is met menschen-offers, zij zullen natuurlijker wijze wreed, moordzuchtig, verraderlijk

{==256==} {>>pagina-aanduiding<<}

van aart zijn; wordt hun, door de geestlijkheid, ingeboezemd, dat hun stelsel alleen het waere, en elk, die iet anders gelooft, een snood ketter, een doemwaerdig voorwerp bij de Godheid is, zij zullen zich overgeven aan eenen ijdelen waan, aan onverdraagsaamheid, aan dommen ijver, aan alle de wreedheden van den gewetensdwang; onderstelt men; dat het mooglijk zij, God op verschillende wijzen wel te dienen tot onze gelukzaligheid, waar dit geloof vindt, daar zal meestal onverschilligheid, laauwheid in den Godsdienst, en - 't geen noodwendig volgt, weinig zedelijkheid heerschen. Zoo wordt de mensch, zoo wordt een volk, het geen begunstigde stelsels, kerkvoogden, en nog meer, het geen staatkundigen daar van maken. Staatkunde toch speelde ten allen tijde in de Christenkerk eenen grooten rol, zij vormde niet zelden de aangenomene Kerkleer van eene Maatschappei, zij gaf den toon aan deszelfs Godsdienstigen smaak, en deedt het volkscharacter, wilkeurig, daarnaar buigen. Het geen wij voorheen van de Roomsche Hiërarchië en van de opkomst des Protestantendoms gezegd hebben, zal over deze aanmerkingen, voor den nadenkenden, een genoegsaam licht verspreiden. -
De wetten maken eene derde bijdrage in den schakel dier bijzonderheden, die het Character eenes volks gewoonlijk vormen of veranderen, Wij spreken hier niet van de wetten der Nature, allen volken, in zekeren opzichte, gemeen, maar van die stellige wetten, welke, als geschikt om deels den Staat te grondvesten, (Loix Politiques), deels om dien op zijne grondvesten staande te doen blijven (Loix Civiles), in alle landen, vooral van Europa, zoo aanmerklijk verschillen. Deze wetten, door Godsdienst en staatkunde ontworpen, vormen zich tot een zamenstel, het geen,

{==257==} {>>pagina-aanduiding<<}

beurtlings, en naar de geäartheid en zeden eenes volks gericht moet worden, en dezelven wijzigen, bepalen. Kan men, na dat de groote Montesquieu, in zijn werk over den Geest der wetten, derzelver betrekkingen, oogmerken, invloeden, en gevolgen, zoo volledig als wijsgeerig heeft afgehandeld, kan men nog in bedenking staan over het uitgebreid vermogen der stellige Natiönale wetten, ter regeling en verandering van den aart, van de zeden eenes volks? men hebbe dan slechts een vluchtig oog te werpen op de eenstemmigheid van zeden en neigingen der meeste volken met hunne grondwetten, en de omwentelingen na te gaan, die elke verandering van dezelven, in hunne geäartheid, ten wege bracht. Waren het de instellingen van eenen Lycurgus, van eenen Solon niet, die de Spartanen en Atheners vormden tot het geen zij daarna geweest zijn? Welk eenen verbazenden invloed hebben verbeterde wetten niet op den volksgeest der Russen, der Pruissen gehad! en hoe juist beandwoord der Turken ruuw en zedenloos Character aan de ellendige geschapenheid van hun Nationaal wetboek! - In de daad, het staat in de macht van wetgevers, die hun gezag weten te doen gelden, een volk te verlichten of in drieste onwetendheid te dompelen, hetzelve nijverig, dapper, edelmoedig, gastvrij, rechtvaerdig, en beschaafd, of wederkeerig, traag, lafhartig, onkuisch, wreed, en woest te maken. De menschen, tot onderwerping geschikt, en geneigd ter navolging, zijn of worden door den tijd overal, het geen een hooger gezag wil, dat zij zijn zullen. Zoetvoerig schikt zich de geäartheid van een volk naar wilkeurige voorschriften, uit liefde tot zijne eigene rust, en uit gevoel van zwakheid, in het veranderen van dezelve, even gelijk een kind, dat zich onder het opvoedend gezag van

{==258==} {>>pagina-aanduiding<<}

zijnen Vader buigt. Ondertusschen is het veeltijds hagchlijk, hierin alleen door dwang te handelen, en de beste wetten zijn, volgends de leer van Montesquieu, die, welke, het een en ander gebrek zoetvoerig verbeterende, zich in de hoofdzaak schikken naar de geäartheid, zeden, gewoonten, en andere bijzonderheden des volks, waarvoor zij bestemd zijn.
Het geen, ten dezen aanzien, den meest algemeenen indruk maakt op het Nationaal Character, ter wijziging en bepaling van hetzelve, is de onderscheiden Regeeringsvorm, welke in ieder Land gevestigd is, en het verschillend grondbeginsel, dat, tot derzelver behoudenis, bij het oppergezag voor vast is aangenomen. Men kan, met opzicht tot deze bijzonderheden, en derzelver belangrijke uitwerkselen op den geest des volks, den zoo even genoemden Schrijver, in veele plaatsen van zijn werk over den Geest der Wetten, nader raadplegen, en het zal niet nodig zijn uitvoerige aanmerkingen te maken over eene zaak, die zich aan het gezond begrip, de ondervinding te gelijk raadplegende, als van zelve voordoet. Men vermoedt toch reeds vooraf, en de Geschiedenis leert het ons, dat volken, onder één enkel hoofd gebukt, in veele opzichten anders geäart en geneigd zijn, dan die, welke hunnen eerbied tusschen veele opperhoofden en geslachten verdeelen moeten, terwijl deze wederom aanmerklijk verschillen van hun, waarbij de volksinvloed op de hooge regeering min of meer heerschend is. (*) Over het algemeen blijkt het, dat de denkwijze en smaak eener Natie meer eenstemmig, minder veranderlijk,

{==259==} {>>pagina-aanduiding<<}

maar ook minder natuurlijk en verheven zijn moet onder eene Monarchie, dan onder eene regeering van Volksvertegenwoordigers (*). Waar één heerscht, daar vindt men den onderdaan doorgaands vreesachtig, kleen van geest, geneigd tot onderwerping, eerzuchtig tevens, moedig op zijnen Monarch tot afgoderij toe, in geringen staat vergenoegd, handelbaar, bescheiden, getrouw in de mindere rangen, in de hoogere hoofsch, vleiend, en bedrieglijk, als eigenbelang zulks vordert. - Waar veelen gebieden, daar is de landzaat meestal bezield met misnoegdheid, partijzucht, tweedracht, wangunst, en verraderlijke neigingen, hij is in schijn gehoorzaam, uit nood vlijtig, ongestadig door dwang, en vatbaar voor de verschillendste indrukselen. - In eene Republiek, waar allen eenig deel aan het opperbestuur hebben, ontmoet men, meer dan elders, vrijheidszucht, verdraagzaamheid, verschillende Godsdienstige Genootschappen, gevoel van eigen waerde, verwaandheid, vooringenomenheid met zich zelven, onbeleeftheid jegens vreemdelingen, drift om aanhang te maken veranderlijkheid, onrustigheid, gouddorst, matigheid, rondborstigheid, stoutheid en ondernemendheid van aart, enz. - Dit alles vloeit eenigermate voord uit de toevalligheden der Regeeringsvorm, en wordt door de ervaring uit het Character der Franschen, Venetianen, Engelschen, en van andere volken, vrij algemeen bevestigd. Ook zien wij, dat dezelve Natie, onder verschillende soorten van bestuur gebracht, in veele opzichten van zich zelven ontäart, waarvan de Nederlanden een zoo uitstekend bewijs opleve-
{==260==} {>>pagina-aanduiding<<}
ren, dat men, van Amsterdam slechts naar Antwerpen gaande, zich als in een nieuwe waereld bevindt, waar zich de contrasteerendste hoedanigheden, traagheid voor vlijt, domheid voor vernuft, bijgeloof voor verlichting, kleenmoedigheid voor stoutheid, allerwege vertonen, bij hetzelve volk in zijnen oorsprong, en in eene Stad, die haren bloei en Koophandel met de eerste gewisseld heeft. Ik sta toe, andere oorzaken werken hiertoe mede, doch het is onbetwistbaar, dat de Regeeringsvorm een groot aandeel heeft in het daarstellen van deze merkwaerdige verscheidenheid. - Welk een verschil ontdekt zich niet tusschen de Characters de oude en hedendagsche Grieken, Romeinen, Spanjaarden, Franschen, en Batavieren, wegens de verandering van tijden en Regeeringsvorm (*)! - De Heer Hume, dit opmerkende, voegt er met recht bij, dat de zonderlinge geäartheid der Engelsche Natie, voor een goed gedeelte, verklaard moet worden uit de enkelsoortige inrichting van derzelver Staatsbestuur, het geen bestaat in eene konstige mengeling van Monarchie, Aristocratie, en Democratie.
Elke Staat volgt eene zekere grondstelling, geschikt, om hare eigene Regeeringswijze te handhaven, en in werking te brengen, en deze maxime van Staat heeft eenen nieuwen invloed op het volks-character. Naar het begrip van Montesquieu is het grondbeginsel eener Volksregeering de deugd, dat eener Adelregeering de gematigdheid (Modération), dat eener Eénhoofdige regeering de eer, en dat van een wilkeurig bestuur of Despotismus de vrees (§). Naar

{==261==} {>>pagina-aanduiding<<}

gelang eene of andere van deze hoedanigheden door het Staatsbestuur meer wordt opgewekt, en bevorderlijker is aan den welvaard der onderdanen, is het natuurlijk, dat derzelver Characters eene onderscheidene wending en plooi ontvangen, naardien zich alle de eigenschappen van onzen geest gewoon zijn te richten volgends ééne zekere aangenomene denkwijze, die de overhand bij ons bekomen heeft. Gevoelens van deugd, ingetogenheid, eer, of vrees moeten dus, over een geheel volk verspreid, deszelfs geäartheid wijzigen. Maar, behalven dit algemeene, welk alle Landen van ééne Regeeringsvorm met elkander gemeen hebben, is er nog iets bijzonders in het grondbeginsel van elke maatschappei, dat haar volmaakt alleen eigen is, en het volkscharacter nader bepaalt; te weten, ieder Land wordt door zijne ligging, natuurlijke geschapenheid, en staatkundige belangen, genoodzaakt, deszelfs eigen welvaard te vestigen op een bijzonder stelsel, door zoodanige uitzichten gevormd, waaraan geen ander volk, in den ruimsten zin, deel nemen kan; dit eigene, het geen men het Principium vitale (o) van den Staat zoude konnen noemen, bezielt in eene zekere mate alle deszelfs leden, en doet hen in denkbeelden en neigingen, waaruit bedrijven voordvloeiën, eene zekere eenstemmigheid verkrijgen, die zeer Charactermatig is. Ik geloof, dat ik mij niet beter kan doen verstaan, dan door mijne meening in een en ander voorbeeld aan den lezer open te leggen. Ons Vaderland, neem eens, is derwijze gelegen en van

{==262==} {>>pagina-aanduiding<<}

binnen en buiten ingericht, dat, zal hetzelve zijne ingezetenen draaglijk doen bestaan, of liever gelukkig maken, algemeene nijverheid, koopbedrijf, inwendige ééndracht en bestendige vrede met rondomliggende Mogendheden, daarin moeten huisvesten; en hierin verschilt het zelve van alle die landen, welke zich het gebrek aan dit alles door rijkdom van eigen producten, eene groote krijgsmacht, en uitgebreidde volkrijkheid, grootendeels vergoeden, althands de zwaarste onheilen, daaruit geboren, eenigermate van zich afwenden konnen. Wat moet nu hieruit natuurlijk volgen bij onze Landzaten? heerschende industrie, drift voor rijkdommen, eenvouwigheid van levenswijze, geneigtheid tot vrede, traagheid om zich te verdedigen, belangloosheid omtrent de uitbreiding van macht, eene voldaanheid met zijn oud eigendom, en hardnekkige verdediging van hetzelve, wanneer het niet anders kan behouden worden. En dit alles vinden wij, nu sterker dan zwakker doorstralende, in de vaderlandsche geschiedenis, inde Characters van onzen daglijkschen omgang, het geen de echtheid dezer aanmerking volkomen waerborgt. - Engeland heeft het dubbel voordeel, van rijk te zijn in eigen voordbrengselen, en tevens den sleutel te bezitten tot Scheepvaard, Koophandel, en het maken van overzeesche Conguesten; waartegen hetzelve ook wederom, van alle kanten, voor den aanval van buitenlandsche vijanden bloot ligt; het grondbeginsel derhalven van dit rijk is, arbeidzaamheid, koopbedrijf, onderneemzucht, heldenmoed aan te kweken, op eigen krachten te bouwen, en zijn gezag op en over Zee te doen eerbiedigen. Overeenkomstig met deze grondstellingen, zien wij ook het Character van die Natie gevormd, wij zien in Engeland vernuft en smaak, aan vlijtbetoon gepaard, de konsten en handwerken

{==263==} {>>pagina-aanduiding<<}

volmaken, wij zien er den geest van Koophandel met haren allesbeheerschenden invloed werken, wij vinden wij er de stoutste gevoelens, de kloekste onderneemzucht algemeen gevestigd; en den roem van dapperheid, van eene, zomts te verre gedrevene, grootmoedigheid en zelfsvertrouwen, de eer eener volmaakte Zeemanskonst, en den lof, van eene heldhaftige Natie te zijn, zoo in verdedigende als aanvallende oorlogen, kan men, zonder onbeschaamd partijdig te oordelen, den Engelschen niet weigeren. - Geheel anders is het grondgestel van Frankrijk. Dit land, oneindig groot en volkrijk, doch armoedig buiten zijne weinige hoofdsteden, geestlijke gestichten, en adelijke goederen, ruim voorzien van manufacturen en gewichtige takken van Koophandel, dit hetzelve met alle andere Volken gemeenschap doen hebben, naar evenredigheid zijner wederderkeerige behoeften, en tot in deze eeuw slechts eene Zeemogendheid van den tweeden rang, dit land, zeg ik, moet noodwendig het beginsel volgen, van alle zijne afgelegene gedeelten, vermogens en belangen te vereenigen in éénen Monarch, waaraan het den grootsten luister geeft, en die dezelven ondersteunt door eene diepe staatkunde, door eene ontzettende Landmacht, door eene uitstekende kieschheid en zucht naar roem, en door het maken van de belangrijkste verbindtenissen met andere Mogendheden. Het zijn deze regelen, naar welke het Character der Fransche Natie grootendeels gestemd wordt. Haar zwak voor den Koning, haar hoofdsche denktrant, hare overhelling tot den Militairen staat, hare tederheid op het punt van eer, hare ambitie, eindelijk hare onnagaanbare indrang in de Cabinetten van Europa; dit alles wordt hierin volkomen opgelost, met nog verscheidene bijzonderhe-
{==264==} {>>pagina-aanduiding<<}
den, welke uit het gemelde als van zelve voordvloeien. - Wanneer men zoo de grondregëlen van elk bijzonder Land naspoort, zal men bevinden, dat zij overal invloed hebben op het Character des volks, en dat, ook in dien ruimen kring, het eigenbelang, door zijne verschillende plaatsing, der menschen geäartheden wijzigt, gelijk wij voorheen gezien hebben dat het geval is bij elk ondeelbaar lid der Maatschappeië (§).
De voorbeelden van gebeurde zaken, vooral die, welke de Vaderlandsche Geschiedenis eenes Volks aan de hand geeft, maken eene andere niet onaanzienlijke bijdrage tot het zamenstel van bijzonderheden, waardoor een Nationaal Character kan worden bestemd of aanmerklijk veranderd. Dusdanig is toch de natuur der menschen, dat zij gaerne navolgen, en liever den weg betreden door anderen gebaand, dan zelve ecn nieuw spoor te baanen. Dit heeft bijzonder dan plaats, wanneer het gegeven voorbeeld eenen schijn van grootheid en goedheid voor zich heeft, en wanneer zij, die het daar stelden, eene naauwe betrekking tot ons hebben, welker gevoel onze eigenliefde aanprikkelt, om hunne voetstappen te drukken. Van hier, dat gebeurde zaken dukwijls aanleiding geven tot gebeurtenissen van denzelven aart, en dat men dezelve toonneelen bij dezelve Natie niet zelden meer dan eens geopend ziet. Van hier ook, dat een doorluchtig geval zomts in staat is, van voor altijd eenen diepen indruk op de geäartheid eenes Volks te maken. Wij hebben, in de geschiedenis der kruistochten, eene treffende proeve van de waerheid dezer aanmërkingen gehad, en de algemeene historie is vervuld met soortgelijke bewijzen. Men denke

{==265==} {>>pagina-aanduiding<<}

slechts aan dien schakel van omwentelingen, die Genéve, die dit, thands vereenigd, gemeenebest, van tijd tot tijd heeft ondergaan. Men brenge America's vrijwording in vergelijk met den afval der Nederlanden van Philips. Men zie, hoe dezen, na dien tijd, steeds den innigsten afkeer van alle overheersching, en de levendigste indrukken van Vrijheidszucht en Godsdienst-ijver behouden hebben. Eindelijk men herrinnere zich, dat de Franschen en Engelschen niet hebben opgehouden elkander te haten, nadat Philip de I, voor omtrent zevenhonderd jaren, genoodzaakt werdt, met afstand van een gedeelte zijner Staten, den vrede van Engeland te kopen, waarin de eerste bronäder eener altoosdurende partijschap schijnt te moeten gezocht worden. Dit gaat zoo ver, dat zelfs eenige weinige groote mannen instaat geweest zijn, eene gantsche omwenteling in den smaak eener Natie ten wege te brengen ‘Il faut si peu de chose en Europe pour Causer une révolution dans l'esprit humain, que les plus petites causes secondes suffisent pour cela. Que cinq ou six femmes mettent Chacune au monde un enfant, dont les organes soient bien disposés a recevoir les impressions des sciences, en voilà assez pour que le génie d'une Nation prenne une autre tournure. C'est à la mere du Chancelier Bacon, à celle de Newton, de Locke, d'Adisson, & à quelques autres, que l'Angleterre doit la gloire, qu'elle a acquise dans les lettres.’ Zegt een meermaalen genoemd schrijver (§). In deze aanmerking is veel

{==266==} {>>pagina-aanduiding<<}

waerheids, alleen wilde ik hem vragen, daar hij Europa in dezen schijnt uittemonsteren, of hetzelve geval niet in China plaats hebbe, althands hebben konne, indien het mooglijk is, dat ook daar zulke mannen opstaan? -
Hoe veelvermogend de invloed van het voorbeeld der Vorsten op de Volken pleeg te zijn, hebben wij reeds bij eene andere gelegenheid doen opmerken. Het is in de Geschiedenis niets vreemds, door één enkel groot Monarch eene geheele onwenteling of nieuw Tijdstip in het Volkscharacter te zien daarstellen. Hier geldt het zeggen van Quintilianus; quidquid Principes faciunt, praecipere videntur (*). Om dit met één voorbeeld optehelderen, wat spreekt sterker, dan de oorsprong of liever de vernieuwde uitbarsting der haatlijke tweegevechten? - In de zestiende Eeuwe daagden Carel de V. en François de I. elkander uit tot eenen tweestrijd. Dit Vorstlijk duël bleef gelukkiglijk achter wege, maar, als of de volken op zich genomen hadden, om het pleit bij enkelden te beslisschen, begon geheel Europa, de toon door twee gekroonde hoofden aangegeven zijnde, te duëlleeren. Zints dien tijd drong zich deze barbaarsche gewoonte in alle landen met kracht in. Men zag edel en onedel aan een valsch punt van eer stroomen bloeds opos-
{==267==} {>>pagina-aanduiding<<}
feren, en de scherpste wetten waren tot hier toe niet in staat, om dit heilloos gevolg van eene Koninglijke lichtzinnigheid volkomen te beteugelen. -
Ik weet niet, hoe de Heer Montesquieu wil verstaan zijn, wanneer hij de zeden en gewoonten opsomt onder die bijzonderheden, die het Character der Volken gewoonlijk wijzigen. Toen wij, in den beginne van deze verhandeling, het Nationaal Character, als eene algemeene kundigheid, ontwikkelden, zeiden wij, dat het de zeden en gewoonten, dat is de heerschende denk- en handelwijze, eenes Volks zijn, waarin deszelfs bijzondere geäartheid zich meest vertonen moet (§); wij merkten dus de zeden en gewoonten aan als uitvloeisels, en uiterlijke tolken van de inwendige Volksgeäartheid, en derhalven als iets, het geen, meer bekend dan die geäartheid zelve, ons den weg baanen moest tot derzelver juiste kennis. De Heer Montesquieu schijnt van een tegengesteld gevoelen, daar hij de zeden en gewoonten onder de bepaalende oorzaken van het Volkscharacter rangschikt. Schoon het eene verwaande stoutheid zoude zijn, over de denkbeelden van zoo groot een wijsgeer meesterachtig uitspraak te doen, durve ik echter mij vleien, dat de oordeelkunde mijner lezeren, in dit verschil van begrippen, aan mijne zijde treden zal, en de zeden en gewoonten houden voor het geen zij waerlijk zijn, te weten, voor kenschetsen en gevolgen van de personeele- of Volks - geäartheid. Maakt de gewoonte, de gehechtheid aan voorouderlijke zeden, bij zommige Volken in het Oosten, de Arabieren, de Chineesen, enz. zeer veel invloed op, en een gedeelte uit van, derzelver Cha-
{==268==} {>>pagina-aanduiding<<}
racter, dit is verre van zoo algemeen te zijn, dat hetzelve de stelling van Montesquieu zouden konnen wettigen, en Europa is vol van verschijnselen, die juist het tegendeel aanduiden. Daar bij moet er in het Volkscharacter eene eerdere oorzaak schuilen, welke de grond is van zoodanig eene onverzettelijkheid. Wij zullen dus de zeden en gewoonten gelukkiger plaatsen in den rei van die bijzonderheden, welke geschikt zijn, om ons de geäartheid der Volken wijsgeerig te leeren doorgronden.
Dan, in de plaats daarvan, kan men eene verscheidenheid van oorzaken stellen, die, schoon gedeeltelijk door Montesquieu en anderen met stilzwijgen voorbijgegaan, eenen deeglijken invloed hebben op de geëartheid der Europische Volken, en waarvan de eene hier, de andere daar, meer de hoofdrol gespeeld heeft; terwijl zommige tegelijk werken op alle de Landen van dit waerelddeel.
Het is onbetwistbaar, dat meer dan ééne natie in haar Character hoedanigheden bezit, welke haar van tijd tot tijd, door de overheerschende bezoeken van andere Volken, zijn aangewreven. Dat geheel Europa door de groote overstroomingen van het Noorden eenigermate gecharacterizeert is, zagen wij boven. En wie kan, b.v. in Spanje reizen, zonder zich gedurig te herinneren, dat dat Volk eens de ketenen eener Oostersche slavernij gedragen, en van de Saraceensche Mauren meer dan eenen indruk op zijne Volksgeäartheid ontvangen hebbe! - De Napolitanen, zegt Archenholtz (*), hebben van de Normannen, die hun in de elfde Eeuwe dien smaak inboezemden, de buitenspoorige drift tot Pleitge-
{==269==} {>>pagina-aanduiding<<}
dingen overbehouden; zoo wel, als hunne gezetheid, om zich in hun huis door mannen te laten bedienen, afkomstig is van een oud barbaarsch vooroordeel, aangaande de kuischheid. Dezelve Schrijver merkt aan met betrekking tot Milaan (§), dat, daar deze Stad van ouds onophoudelijk van heeren gewisseld heeft, de zeden harer inwooneren ook van alle andere Italiänen onderscheiden zijn, hebbende de Spanjaarden aldaar hunne grootschheid, de Franschen hunne gezelligheid, en de Oostenrijkers hunne gastvrijheid tot heden toe nagelaten. - Misschien zelfs hebben de Nederlanders, vooral die hunnen regeeringsvorm en Godsdienst onveranderd gelaten hebben, niet alle de indrukselen van de Spaansche overheersching uit hun Character verloren. - Zeker schijnt het, dat de Engelschen van hunne meesters de Romeinen zoo wel als van de Deenen, Saxen, en Normannen, verschillende trekken ontleend, en daarom meer dan eenig ander Volk behouden hebben, om dat zij het allerminst na dien tijd aan de invallen van andere Volken blootgesteld zijn geweest. Want is het wel te verwonderen, dat een slaaf iets overneemt van zijnen meester en heer?
De koophandel, die haren Scepter zwaait over Europa en alle de waerelddeelen, heeft daarin een aanzienlijk deel van haar vermogen ontdekt, dat zij den Volken, waarbij haar zetel gevestigd is, eenen geest van grootmoedigheid, stoutheid, nijverheid, en verdraagzaamheid, niet bekend bij andere natiën, heeft ingeboezemd, ten zelven tijde, dat zij hen listig en baatzuchtig maakte. Welk een verschil tusschen handeldrijvende en niet handeldrijvende Volken! tus-
{==270==} {>>pagina-aanduiding<<}
schen de inwooners van Weenen en Londen, schoon beiden in eene hooge mate beschaafd (*).
Daar zijn andere Volken, die, door de wapenen groot gemaakt, hun Character voornaamlijk naar het krijgswezen gevormd hebben. Deze bijzonderheid gaf aan de Duitschers hunne ronde trouw en onverzettelijke braafheid, dan tevens die ruuwheid van aart, die werktuiglijke gehoorzaamheid, en dien geest van onderwerping, welke hen nog altijd, in weerwil van doorbrekende weelde en beschaving, blijven kenschetsen.
Zints de Wetenschappen Europa verlicht, en hare inwooneren beschaafd hebben, heeft men in het Character der meeste natiën eene omwenteling gezien, die hetzelve van veel ruuws en wanvoeglijks ontbolsterd, en tevens daarin eene meerdere gelijkvormigheid verwekt heeft. De naauwe verwantschap, door het leenen van kundigheden aan elkander gesticht, kon niet missen, eenen wezenlijken invloed te maken op de geäartheid en zeden der Maatschappeiën. De Volken moesten die geenen nabootsen, welken zij in het rijk der Letteren als hunne leermeesters beschouwden. Hoe meer de verlichting doorbrak, hoe meer de Europeërs elkander over en weder bezochten, hoe driftiger zij naar eene volkomene gelijkvormigheid jaagden. Zij verkregen dus allengs elkanders kundigheden, en tegelijk elkanders Charactertrekken. Van hier ook, met meer andere oorzaken gepaard, dat genuanceerde in de Volkscharacters dezer Eeuwe; want de vermenging der wetenschappen brengt altijd een gekunsteld Character voord.

{==271==} {>>pagina-aanduiding<<}

Veele Volken zijn, na het herstel der Letteren in dit waerelddeel, aanmerklijk beschaafd geworden. Men staat verzet, wanneer men leest, hoedanig het met de Nationale zeden in Rusland, het Noorden, Duitschland, en elders, zelfs nog in het begin dezer eeuwe, geschapen stondt. Men kan zich naauwlijks verbeelden, het nageslacht te zien van grootouderen, die veelal zoo onkundig, zoo bijgeloovig, zoo ruuw, zoo grof van smaak en zeden waren. De geheele maatschappei, het gezellig leven, de huishouding, alles heeft eene gantsch andere gedaante aangenomen. Eene doorgaande verfijning en beschaving, de vrucht van kennis en weelde, heeft zich door alle de vakken van het menschlijk leven verspreid. De Volken hebben de ruwe standbeelden, door hunne voorvaderen opgericht ter eere van den Oorlogs - God en van de buitensporigste driften, nedergeworpen, om op derzelver puinen autaaren te plaatsen, van welken zij aan het vernuft, den smaak, 't gevoel, en de weelde, die zachte geweldenaressen, wierooken; en een stoet van nieuwe talenten en zwakheden heeft, bij dezen eerdienst, de plaats der ouden vervangen. Hebben de Nationale Characters van Europa bij deze verbazende omwenteling gewonnen, of verloren? - Dit zou de vraag zijn (*)!
De Fraaie Konsten en Wetenschappen, welker opkomst die der Letteren in Europa gevolgd is, hebben, uit hoofde van haren eigen aart, bijzonder moeten werken op de geäartheid der Volken, die ze

{==272==} {>>pagina-aanduiding<<}

beoeffenden. Geheel voor den smaak en het hart gestemd, onmidlijk tot het gevoel, tot de driften sprekende, bezitten de schoone Konsten en Wetenschappen iets, dat den menschlijken geest verzacht, en medesleept. Een volk, dat vorderingen maakt in dit vak, moet natuurlijk veel van zijne vooroordelen, geweldige driften, grofheid, en ruuwheid, afleggen, het moet malscher, meewariger, gevoeliger worden. De Dicht- Toon- en Danskonst, gelukkig vereenigd, boezemen eene verhevenheid in, die zwellende gevoelens en grootmoedigheid voordbrengt. Zij blazen de wufte verbeelding aan, en wekken de fijnste maar hevigste aandoeningen van het hart op. Van daar de invloed dezer beoeffenende wetenschappen op den Volksgeest, vooral van zinnelijke Natiën. Laat ons hier alleen Italiën en Frankrijk ter proeve nemen. Het is onloogchenbaar, dat beide deze Volken gekenschetst worden door eene wuftheid, eene levendigheid van aart, eene fijne kieschheid, en sterkte van vervoeringen, die dezelven bij hunne nabuuren aanmerklijk doet afsteken. Zouden de Fraaie Konsten en Wetenschappen, die hier als in heur Vaderland zijn, niet voor een groot gedeelte oorzaken daarvan wezen? Dit is zeer natuurlijk, vooral, daar zich het aêloud Volkscharacter met het tegenwoordige in dezen contrasteert, en de herschepping van hetzelve gevolgd is op den bloeistaat der edele Wetenschappen.
Men zal niet lichtelijk eene inrichting konnen aanwijzen, die meer invloeds gehad heeft op het Esprit Genéral der Volken van Europa, dan het Toonneel. Daar het Toonneelspel, in werking gebracht, het middenpunt is van bijkans alle de Konsten en Wetenschappen, waarin zij zich vereenigen, om haar vermogen op de maatschappei in het groote, in de

{==273==} {>>pagina-aanduiding<<}

toepassing, uitteoeffenen, kon de opkomst der nieuwe schouwspelen in Europa niet missen, in geäartheid en zeden, eene verbazende omwenteling daartestellen. Alle menschkundige Schrijvers zijn het eens, dat dit een tijdstip in de geschiedenis der menschen gemaakt heeft, en er is hedendags geen verstandig man, die niet, uit de volmaaktheid en den smaak van het toonneel bij een Volk, wettige besluiten trekt tot deszelfs algemeene verlichting, beschaving, en zedelijkheid. Zo er een tijd was, waarin Athene door zijne redenaars, de Demosthenessen, Aeschinessen, Isocratessen, en anderen, voorgelicht en opgewonden werdt, niet minder vermogend was de invloed, dien beroemde Toonneelspelers maakten op de latere bewooneren van Griekenland en Italië. Deze vermaarde Volken gingen in hunne Schouwburgen ter school, en ontvingen met een goed gevolg de strengste zedelessen van lippen, vaak bezoedeld met de vuilste spotternijen, terwijl zij die uit den mond hunner ernstige wijsgeeren geweigerd hadden aan te nemen. Het geen de nieuwste geschiedenis ons ten dezen opzichte meldt, is een bewijs, dat dit niet voordkwam uit een grillig zwak der Grieken en Romeinen, maar dat het Toonneel met de daad iets heeft, zoo krachtdadig werkende op eene geheele maatschappei, als op den enkelen aanschouwer. De geschiedenis der menschlijke natuur en driften, in de vruchtbaarste werking gebracht, opgevoerd in een schilderei, dat alle de zinnen tegelijk opgetogen houdt, en begeleid van alles, wat konst, luister, en goede smaak vermag, hoe zeer moet deze niet gebieden over de aandoeningen van een gantsch Volk; en hoe diep zal de indruk zijn, waardoor zich deze aandoeningen, gestadig weder verlevendigd, bij dat Volk vestigen! - Zegt men te veel, wanneer men aan den Toonneelspeler

{==274==} {>>pagina-aanduiding<<}

het uittsluitend vermogen toekent, om eene geheele natie kundiger te maken, gezonder te doen oordelen, en den toon, den wenk te geven aan haren smaak, haar gevoel, hare zwakheden en deugden? Men zegt voorzeker te weinig, als men, de misbruiken van den Schouwburg opsommende, denzelven afschildert als eene uitvinding, waarvan weelde, pracht, verkwisting, lichtzinnigheid, en losbandigheid bij een Volk de heilloze, de onvermeidbare gevolgen zijn. De waerheid hiervan in veele maatschappeiën is zeker te betreuren; dan, het is reeds menigmaal gezegd, dat deze nadeelen aan den Toonneeldichter en vertooner, en niet aan het toonneel zelve, te wijten zijn. Men moest, voor alles, op eene zedelijke hervorming van hetzelve bedacht zijn, en de schaden, door een misbruikt Schouwspel in Frankrijk en andere landen gesticht, zijn juist het onwederlegbaarst bewijs van de goede uitwerking, die hetzelve, in dit geval, op Volksaart en zeden zou konnen hebben. -
Behalven de opgenoemde, zijn er nog veele andere bijzonderheden, die het Nationaal Character min of meer van ter zijde aandoen, en daarin veranderingen bewerken konnen. Van dien aart zijn, b.v. de lectuur, de Romans, Modes, Kaartspelen, Volksfeesten, Staatsrampen, Oorlogen, groote Staatomwentelingen (*), langdurige verbindtenissen tusschen de Volken, verwantschap der Vorstelijke huizen, en

{==275==} {>>pagina-aanduiding<<}

vooral - de overvloed en weelde (§). Het mangelt zelfs niet aan voorbeelden, hoe eene beuzelachtige kleinigheid zomts in het Character eenes Volks groote gevolgen gehad hebbe, en hoe de verbazendste uitwerkselen hier dukwijls afhangen van niets betekenende voorvallen. Men zou, om naauwkeurig te zijn, de geschiedenis van ieder Volk wijsgeerig moeten nagaan, om eene fom van waernemingen optemaken, waarvan deszelfs gevestigd Character het facit was. Doch, daar ik mij reeds genoeg heb uitgeweid in het onderzoek naar de meestgewoone en groote oorzaken, die het Character der Volken van Europa vormden of veranderden, laat ik dit alles aan de uitbreiding van den lezer over (a), en spoede mij,

{==276==} {>>pagina-aanduiding<<}

    met de meestmooglijke kortheid, ter beändwoordinge van eene [Derde vraag].


Derde vraag.

Hoe en waardoor is men in staat, om het Character van een Volk wel te leeren kennen en beoordeelen?

Het schijnt, dat de schrijvers over het Nationaal Character zich meer werks gegeven hebben, om de veelvuldige oorzaken, waar door hetzelve daargesteld of bepaald wordt, in een zeker zamenstel te brengen, dan om ons eene geregelde handleiding toe te dienen, geschikt ter bekominge van juiste Characterkundige denkbeelden nopends ieder volk. Dit is des te minder te verwonderen, daar de Geschiededenis tot het eerste de genoegzame bronnen hun als van zelve aanbood, en zij zich, met een weinig oplettendheids, konden onderrichten van de groote drijfveeren, die aan een Volk, aan de maatschappeiën van Europa, eene bepaalde wending gegeven hebben; dan, tot het tweede stuk, de handleiding voor eene Nationale Characterkunde, wordt iets meer vereischt. Zo de Geschiedenis, vooral van elk bijzonder Volk, ook hier eene voorname leermeesteres is, zij doet ons nogthands in dit vak veel mindere diensten, dan de wijsgeerige menschen- en waereldkennis, waerneming, en ondervinding. Het is dus de taak van een diep naspoorend Wijsgeerig vernuft, het geen

{==277==} {>>pagina-aanduiding<<}

zich gewend heeft zelve te denken, en uit eene menigte van verschijnsels de wichtigste zedelijke gevolgen met veel juistheids afteleiden, het is de taak van zulk een vernuft alleen, ons eene schets te ontwerpen van alle die bijzonderheden, waarop wij te letten, welke wij ons aanteschaffen hebben, om eenigszins bevoegde richters te zijn over de geäartheid van dat kleener menschdom, het geen wij een Volk noemen. - Men heeft ten allen tijde gezien, dat de menschen zich verdringen in een vak, dat lichter te beërbeiden is, terwijl die grond, welke door diepe omdelving eerst moet worden vruchtbaar gemaakt, veelal onbeärbeid blijft liggen (*).
Hoe noodzaaklijk de beandwoording der bovenstaande vraag in een Theoretisch ontwerp van dezen aart ook zijn moge, zoo wel, om rekenschap te geven, en de bronnen open teleggen, van het geen naderhand over de Nationale Characters van ieder Volk zal gezegd worden, als ook, om den Lezer zelve in staat te stellen, van de gegevene schetsen te konnen beoordeelen, uitbreiden, en verbeteren, zal men echter van iemand, wiens jaren geene grijze ondervinding aankondigen, en wiens bestemming geene wijsgeerige reizen door Europa aan hem veroorloofde, met geen recht verwachten konnen, dat hij in dit vak eene volledige en in allen deele evenredig bewerkte verhandeling aan de Natie levere. Het zij verre van mij, dat ik de hier volgende bedenkingen daarvoor zoude willen uitventen; in welken ik alleen bedoelde eene lijst te ontwerpen van de voornaamste

{==278==} {>>pagina-aanduiding<<}

bijzonderheden, die mij voorgekomen zijn, als ten uiterste noodzaaklijk en dienstbaar, om ons kundig te maken in de Volkscharacters van Europa, en eenig recht te geven ter beoordeeling van het geen de schrijvers hier en daar desaangaande gezegd hebben. Ik zal mij daarom ook, ten aanzien van de orde, aan geene regelen der oordeelkunde, binden; alles moet volgen in die reeks, welke mijne eigene gedachten mij hebben voorgeschreven. Ondertusschen ben ik zeer overtuigd, dat kundige mannen, zo het hun behaagde, in dit vak iets veel meer volmaakts en uitmuntends zouden konnen mededeelen. Dan deze zwakke proeve zal daartoe misschien de aanleiding zijn, althands niet geheel nutloos.
Nergends heb ik een zoo volledig ontwerp van kundigheden, ter verkrijging van eene Nationale Characterkennis, aangetroffen, dan in het meermalen aangehaald werk l'Espion Chinois (*). De Heer Goudar, die eenen Chineeschen Mandaryn door Europa doet reizen, brengt in eenen brieve, door een ander voornaam man uit China aan hem geschreven, dat alles bij één, wat de reiziger te onderzoeken hadt, om aan het oogmerk van zijnen Koning, die de Europische Volken nader door hem wilde leeren kennen, te beandwoorden. Ik zal, ten behoeve van hen, die dit werk niet bezitten mochten, de hoofdsom van dien brief kortlijk opgeven.
‘Doorloop, schrijft de Zedenmeester Cotao-Yu-Se, de Geschiedenis van Europa, zij zal u hare volken doen kennen; dan dit is niet genoeg, om u dezelven te doen doorgronden. Men kan de menschen niet volkomen leeren kennen, dan door een

{==279==} {>>pagina-aanduiding<<}

zeker ontwerp van tweede oorzaken, die hen omringen, te bestudeeren. Leg u toe op de kennis van de deugden en ondeugden der Volken, die gij bezoekt. - Zo men hunne driften weet, verstaat men ook liclitlijk hunne zeden. - De Volken aarden, als de planten, naar hun Climaat; wilt gij de omwentelingen der aarde kennen, onderzoek die des Hemels. - Dring door tot de staatkundige Constitutie; de menschen zijn altijd, 't geen het Staatsbestuur van hen maakt. - Maak u bekend met den vorm der instellingen, die nog meer vermogen heeft. Een zwaai min of meer in het bestuur verandert geheel den inborst der menschen. - Let op den invloed van het burgerlijk Sijsthema op de Volken. - Zie, of een Volk verkleefd is aan zijne zeden en gewoonten. Zo niet, dan zijn dezelve daarvoor niet geschikt, en aan dat Volk vreemd. - Vestig het oog op de schikkingen der Politie. - Onderzoek de wetten; zo zij niet geregeld zijn naar de luchts- en lands-gesteldheid, konnen zij niet anders dan een zwak Volk vormen. - Bestudeer de zeden der Vorsten; zij zijn over al de beeldnis van die der Volken. - Geef naauw acht op de weelde der Koningen; zij veroorzaakt overal eene algemeene behoefte. - Neem kennis van het staatkundig bewind. - Beproef den inborst der Staatsdienaren. -- Doorgrond den huishoudlijken staat. - Konsten, Koophandel, en nijverheid (industrie) konnen u ook eenige aanmerkingen opleveren, daar zij omwentelingen in de rijkdommen veroorzaken, die wederom de bron zijn van groote veranderingen in den Staat. - Dring door tot de geheimnissen der Hoven. - Maak u bekend met de bijzonderheden van het burgerlijk leven; onder-
{==280==} {>>pagina-aanduiding<<}
zoek de opvoeding des Volks. - Bepaal de diepte van deszelfs kennis. - Spoor zijne zeden, handelwijzen, en gebruiken na; men moet die kennen, om een Volk te beoordeelen (*). - Onderricht u van de gewoonten. Zomts waant een Volk zich door zijne wetten te regeeren, daar het intusschen zich laat leiden door zijne gewoonten. - Schroom niet met de Vrouwen omtegaan; dit geslacht, de geheele waereld door alles, aan zich onderwerpende, heeft altijd min of meer invloed op het algemeen. - Leer heure smaak, neigingen, verbeeldingen en grilligheden, versierselen, tooi, en overdaad kennen; dit alles bederft eenigermate de zeden der menschen. Daal zelfs neder tot de vermaken, uitspanningen en tijdverdrijven der Europpeërs. Zij zijn bij ieder Volk de beeldspraak van zijne dwaasheid en wijsheid. Elke natie heeft een zamenstel van kleinigheden, dat groote zaken in beweging brengt.’ -
Dusverre Goudar verkort. Zijne raadgevingen zijn over het geheel wel gekozen, en zeer bruikbaar, schoon in zekeren opzichte meer gestemd, om ons de mate van geluk of ongeluk, vrijheid of slavernij, opkomst of verval, eenes Volks met eenige juistheid te doen bepalen, dan wel om ons inteleiden tot eene grondige kennis van deszelfs Character. Daarenboven stellen die raadgevingen als een noodzaaklijke bijzonderheid vooruit, dat men zich in het geval bevinde, van met Cham-pi-pi bij ieder Volk

{==281==} {>>pagina-aanduiding<<}

van Europa eenen geruimen tijd te vertoeven, en van al het wetenswaerdigste dienaangaande grondig onderricht te worden. Het is buiten tegenspraak op deze wijze, dat men de zuiverste en uitgebreidste kundigheden van eenes Volks inwendige geaartheid bekomen kan. Men moet hetzelve, in zijnen eigen werkkring, zien, waernemen, bestudeeren. men moet, zich als een lid zijner maatschappei aanmerkende, hetzelve volgen in zijne Godsdienstbedrijven, Hoofsche zeden, staatkundige, burgerlijke, en huishoudlijke inrichtingen, geleerdheid, nijverheid, koophandel, spelen, vermaken, algemeene zeden, gewoonten, manieren, en verkeering kortom in duizend bijzonderheden, die naauwlijks te onderzoeken zijn, indien men zich niet eenigen tijd te midden van een Volk bevindt. Men moet boven dien omgang hebben met lieden van alle de classen der maatschappei, vooral met de Vrouwen, wier omgang in alle beschaafde landen het modél is, waar naar zich de geest en inborst des geheelen Volks ongevoelig vormt. En men moet, bij dat alles, eene zeer groote mate bezitten van die juiste waerneming, van dat sijn gevoel, van die levendige verbeelding, van dat beklonken oordeel, van die algemeene kennis, in taalen, zaken, gebeurtenissen, en menschen, van die meêwarige gezelligheid, van die vertrouwelijkmakende wellevendheid, van dat savoir vivre in alle de standen der maatschappei, welke maar weinigen in zich vereenigen, en zonder welken de grootste reiziger, al deedt hij zijn gantsche leven niets anders dan de Volken te bezoeken, ons niet veel belangrijks, en nog veel minder waerachtigs, aangaande huune bijzondere Characters, zoude weten optedisschen.

{==282==} {>>pagina-aanduiding<<}

Ondertusschen zullen veelen, wien het aan persoonlijke talenten hiertoe niet ontbreekt, zich beklagen van niet in de gelegenheid te zijn, om de Volken van Europa op deze wijze in natura te bestudeeren, en nogthands verlangen eenige vordering te maken in de kennis en het toetsen van nationale Characters; terwijl anderen met reden vragen zullen, of de geheele stof van hulpmiddelen daartoe door het boven geplaatst uittreksel zoodanig uitgeput is, dat er, zelfs voor den reizenden Characterkundigen, in dit vak niets meer waertenemen, te onderzoeken, te vermeiden zij, ter volkomen bereiking van zijn oogmerk? - Ik ben dermaten overtuigd van het prijzenswaerdige dier begeerte, en van het wettige dezer vraag, dat ik het van mijnen plicht rekene, over het een en ander, bij wijze van uitbreiding en nadere verklaringe, nog iets te laten volgen.
Hij, die zich uitlandig begeeft, met oogmerk, om menschen, om Volken te leeren kennen, behoort zeer naauwkeurig te letten op alles, wat, bij zijne eerste aankomst, den meesten en diepsten indruk op hem maakt. Hij kan verzekerd zijn, dat dit eene uitstekende bijzonderheid is, iets vreemds in betrekking tot zijn Vaderland, waarin zich een Volk duidlijk kenschetst. Kan men den voet in Frankrijk, in Engeland zetten, zonder door de levendige vrolijkheid van het een, en door de stoutmoedige werkzame geäarheid van het ander Volk, tot verbazens toe getroffen te worden? zulke verschijnsels doen zich op aan de grenzen van ieder land; en zij hebben dit voordeel, dat zij ons vrij zeker de sterkste trekken van het nationale ontdekken, welke, wel opgemerkt, de grondslagen konnen zijn, waarop men, al voordreizende, zij-
{==283==} {>>pagina-aanduiding<<}
ne verdere waernemingen gelukkig vestigt. Naar gelange toch de verschijnsels vreemder zijn, loopen zij eerder in het oog, laten zij zich naauwkeuriger gevoelen en bepaalen; en ieder Volk heeft eene zekere hoofd - eigenschap, die den toon geeft aan zijn geheel Character, en die door alle de bijzondere vakken van hetzelve zichtbaar heen speelt. Men moet dus zijne eerste indrukken bij een Volk getrouw bewaren en standvastig raadplegen.
Zoo dra de reiziger het land dieper indringt, en aan het vreemde, dat hem eerst trof, meer gewoon wordt, verliest hij reeds iet van dat fijn gevoe, het geen hem de Volksgeäartheid zoo levendig deedt herkennen. Hij moet dus niet meer bij dat algemeene verblijven; hij moet zich verledigen, om het Volk in verschillende kringen, en standen des levens, te beschouwen; hij moet oogen oorgetuige zijn, hoedanig zich zulk een Volk in den plechtigheden van den Godsdienst gedrage (*), welk eene vertoning het in openbare bijeenkomsten, vrolijkheden, en feesten make, hoe het zich voordoe in den burgerlijken levenskring, in schouwspelen en gezelschappen, in den natuurlijken loop van het huish oudlijk leven? - De eerste kennisneming van een Volk in ieder dezer nieuwe gezichtspunten zal ongetwijffeld wederom t'elkens iets nieuws en treffends voor zijnen geest hebben, hij zal overal ontdekkingen doen, die zich van zelve aan-
{==284==} {>>pagina-aanduiding<<}
bieden, en waardoor zijne eerste algemeene waerneming deels bevestigd, deels uitgebreid wordt.
Het is, in dit geval, van zeer veel nut, zich bekend te maken met 's Volks denkbeelden over stukken van het voornaamst belang, b. v. over den Godsdienst, de deugd, vriendschap en liefde, de wetten, den vorm van regeeringe, de vrijheid, den koophandel, de rijkdommen, de weelde, de konsten en wetenschappen, de vermaken, de mode, enz. Dit alles draagt bij, om het nationaal Character te vormen, en het zijn de heerschende begrippen der natie over elk dezer zaken, welke ons leeren, hoedanig de uitwerkselen zijn, daardoor in hare geestgesteltenis ten wege gebracht.
Men behoort zich echter zorgvuldig te wachten, van niet lichtlijk eener natie een' Charactertrek aantedichten, die alleen bij eenige enkelden, of in eenen bijzonderen kring van menschen wordt aangetroffen, op dat men niet vervalle in de dwaling van zekeren Oostenrijker, die, door Blois reizende, waar hij niemand ontmoet hadt dan eene rosachtige en onbeleefde hospita, in zijn reisboek optekende: Nota. Dat alle de Vrouwen van Blois rosachtig en grillig zijn. Het zou dus redeloos zijn, eene natie te willen beoordeelen naar die soort van lieden, met welke men eenigen tijd omgang gehad heeft; en een man, die in zijne postkoets de hoofdplaatsen, aan den grooten weg gelegen, is doorgerold, of die het Hof, den adel, de schouwspelen te Londen, Parys, Madrid, en Weenen, eenigen tijd gezien heeft, is daarom nog niet bevoegd, om uitspraak te doen over het Character van dat Volk, bij het welk hij zich korter of langer heest opgehouden. Men weet, wat Baretti hieromtrent met opzicht tot den Heer s'Harp in zijne brieven

{==285==} {>>pagina-aanduiding<<}

over Italië heeft aangemerkt. Het is ten uiterste noodzaaklijk, dat men een Volk in alle mooglijke kringen leere kennen, dat men van de hoogste classe tot den laagsten rang van menschen nederdale, en dat men alles in eigen persoon zie en hoore. Het is even zeer nodig, om eene goede mate van Characterkennis optedoen, dat men zich buiten den damp der hoofdsteden van een rijk, in de kleenere Steden, op de Dorpen, onder de landlieden begeve, en de natie ook daar in hare werkzaamheden betrachten. Het is eindelijk onvermeidbaar, zich, wanneer een land groote uitgestrektheid heeft, eenigen tijd in de verschillende Provintiën van hetzelve optehouden, daar dezelve gewoonlijk zoo veele classificatiën van het hoofdcharacter des Volks opleveren, wier vergelijking alleen in staat is, ons tot de kennis van alle dev oornme eigenschappen van hetzelve te geleiden.
Ik zoude zeer aanraden, in het onderzoek en de beoordeeling van nationale Characters, meer aftegaan op de ruuwe trekken die zich bij de mindere Volkclasse voordoen, dan op alles, wat men waerneemt bij lieden van rang en vermogen. Hoe hooger standen, hoe gekunstelder. De zuivere natuur huisvest het langst in boerenstulpen en schamele wooningen. Wanneer een vreemdeling, voor de eerstemaal te Amsterdam aankomende, eenen kruier gehuurd heeft, die hem naar zijn logement vergezelt, houd' ik mij verzekerd dat hij, met een weinig menschenkennis, reeds in staat is eenige voorname kentrekken van den Amsterdammer met veel zekerheids te bepalen. Men ziet den aart der Franschen en Engelschen, zoo dra men te Londen of Parys twee huurkoetsiers beschouwt, die, elkander overdwarssende, beginnen met krakeelen, en ein-
{==286==} {>>pagina-aanduiding<<}
digen met vechten. Het Cossijhuis, een markt, een t'zamenloop van gemeen Volk, schuiten en Postwagens, zijn leerzame oeffenscholen voor de nationale Characterkunde. Op deze wijze loopt men, mids een oordeel des onderscheids gebruikende, het minst gevaar van zich in het kenschetsen eener natie te misgissen, om dat lieden van laagen staat, te midden hunner drukke bezigheden, het allerminst vermogen, en geene reden althands, hebben om hunne Volksgeaartheid te vermommen. In het tegendeel stelt het gemeen er bij alle Volken van Europa eene eer in, als een ruuw en rond Vaderlander te handelen. Het is wel waer, dat men dan ook de natie aan de grofste en dukwijls de ongunstigste zijde ziet, doch een man van verstand, zal zich wel wachten van een geheel Volk in het figuur van kruiers, koetsiers, marktkramers, enz. aftebeelden, hij zal zeer veel aftakelen van de ruuwheden aan dien levensstand eigen, en alleenlijk de verfijnde sentimenten, onder dien groven schors ontdekt, op de rekening des geheelen Volks stellen. Ook zal hij in andere kringen de fijnere Charactertrekken zoeken, welke zich niet vertonen bij een gantsch onbeschaafd gemeen.
Daar alle Volken eene zekere hoofddrift hebben, die haren invloed verspreidt door alle derzelver denkbeelden, gevoelens, en zeden, maakt men eene aanmerklijke vordering in de kennis hunner geaartheid, wanneer men dit Volks - enthousiasme uitvindt, telkens op het oog houdt, en berekent, hoedanig een Volk, door zekere geestdrift beheerscht, in zulk en zulk eene omstandigheid denken en handelen zal, en wanneer men, zich onder hetzelve bevindende, de ervarenis op dit stuk raadpleegt. Een vreemdeling, door den Hertog van

{==287==} {>>pagina-aanduiding<<}

Orleans ondervraagd nopends het verschillend Character der Europische Volken, andwoordde, dat de eenige manier, om zijner Kon. Hoogheid daarvan een juist denkbeeld te geven, deze was; hem de vragen voortestellen, welken ieder Volk gewoon is te doen, b.v. wanneer iemand eerstmaal in de groote waereld intreedt. Dus vraagt men, vervolgde hij, in Spanjen; is het een grande van den eersten rang? in Duitschland; kan hij in de Capittels zitting nemen? in Frankrijk; is hij gezien ten Hove? in Holland; hoe veel gelds heeft hij? en in Engeland; wat man is het? (*) - eene niet onaartige anecdote, zoo om ons met een enkelen trek het hoofdzwak der verschillende Volken onder het oog te brengen, als om een voorbeeld te geven, hoe men hetzelve op onderscheidene gevallen kan toepassen, en bij alle omstandigheden raadplegen moet, ter volkomener doorgronding van het nationaal Character.
Het is boven alle bedenking, dat men zich nooit beter onderrichten kan van de geäartheid eenes Volks, dan wanneer men hetzelve in groote menigte bijëenvergaderd, in omstandigheden van belang, ziet werken op eene wijze, die de natie zichzelven doet vergeten, en enkel bepaald zijn op het voorwerp, dat haar in bewegiug brengt. Zulke gelegenheden zijn dierbaar voor den Characterkundigen, die, door de eigen oorzaak niet mede geschokt, en dus geen deelgenoot van de geestvervoering der menigte, een stil aanschouwer kan zijn van Volksbeweegenissen, waarin de heerschende gevoelens en driften hare volle en vrije werking doen. Het is uit dien hoofde van veel belang, een Volk in open-
{==288==} {>>pagina-aanduiding<<}
bare vrolijkheden, Nationale feesten, en oproerige bewegingen, wijsgeerig te betrachten.
Om dezelve reden ben ik van oordeel, dat men een Volk in Oorlog, in heirlegers en veldslagen, zien moet, om eene groote mate van Characterkundige denkbeelden omtrent hetzelve op te doen. Afgetrokken van al het gekunstelde, dat weelde, rust, en gezelligheid aan eene maatschappei geven konnen, genoodzaakt de wetten der natuur in alles te volgen, enkel ingespannen op het groot oogmerk, waartoe men de wapenen opvatte, en geheel overgelaten aan alle die driften, welken eenen krijgsman in het oog zijnes vijands, of op het rookend slagveld aanvuuren, kan zulk een Volk de leerzaamste ontdekkingen opleveren aan den onderzoeker van nationale Charactertrekken. Het is van daar, dat krijgslieden en helden ten allen tijde en in alle landen, als origineelen voor de Characterkunde, moeten aangemerkt worden, en ik ben verzekerd dat een wijsgeerig vernuft, dat den krijg volgt, in staat is de uitmuntendste waerheden in dit vak te ontdekken en medetedeelen. Zouden wij hieraan, althands aan het verkeer met voorname krijgslieden, niet voor een groot gedeelte de heerlijke aanmerkingen van eenen Polijbius, Plutarchus, Titus Livius, Julius Caesar, en Tacitus te danken hebben? - De Oorlog levert zomtijds naive Volkstoonneelen op. Om maar een voorbeeld bijtebrengen. Ik herinnere mij, in l'Espion à la Cour de Louis XV. gelezen te hebben, dat, toen de geälliëerden in 1745. tegen de Franschen sloegen bij Fontenoij, de beide legers elkander zoo nabij kwamen, dat Mijlord Haij, Kapitain der Engelsche Lijfgarde, zoo wel als de Graaf d'Anteroche, Grenadier - Lieutenant van de Fransche Gardes, uit

{==289==} {>>pagina-aanduiding<<}

gelederen tradt. Mijne Heeren van de Fransche Garde, schiet! riep de eerste. - ‘Neen, Mijlord! hernam de laatste, wij Franschen schieten nooit het eerst!’ -
Zelfs heeft de Krijgsmusijk der verschillende Volken in dit opzicht iets eigens, iets Characteristieks. Bij voorbeeld ‘die, welke de Duitschers naar den dood aanvoert, is statig; de Engelsche is treurig, de Pruissische gebiedende, de Italiaansche snaaksch en kluchtig, en de Fransche is luchtig en vrolijk.’ Goudar, aan wien deze geestige aanmerking toebehoort (*), voegt er boertende bij: volgends algemeene waernemingen, die ik omtrent deze moord - musijk gedaan heb, heb ik bevonden, dat de twee armeëen piano zich naderen, patitiquo het toonneel openen, dat andante voordzetten, grave, ma non troppo vervolgen, handgemeen worden en fouga, 't gevecht eindigen allegro, presto terugtrekken, en zomtijds prestissimo.’ -
Dan, het is ook waer, dat dit bijzondere niet alleen tot Krijgsmusijk, maar even zeer tbt alle andere konstoeffeningen en redelijke werkzaamheden behoort, als die, in alle landen, op den toon des Volks gestemd zijn; en ik zoude bijkans durven verzekeren, dat er niets bij eene natie te beschouwen is, het geen niet eenigermate Characteristiek zij. Een Volk toch geeft aan alles, wat hetzelve omringt, iets van het zijne, en vooral aan het geen zijn voornaam werkstuk is. Men herkent, in den eersten opflag, de Engelschen uit hunne staalwerken, wollen, lakenen, enz. De zijden stoffen

{==290==} {>>pagina-aanduiding<<}

van Frankrijk verraden alom haar Vaderland. Men sla dus over het algemeen elk in het oog vallend voorwerp, b.v. huizen, huiscieraden, kledingen, maaltijden, gezellig verkeer, spelen, houding, gang, spraak, taal, konsten, handwerken, winkels, Fabrieken, beurs, openbare inrichtingen en gebouwen, het militaire wezen, krijgs - evolutien, Scholen, Academiën, rechtsplegingen, Hoofsche etiquettes, enz. gade met dat wijsgeerig oog, welk belangrijke en waerachtige gevolgen weet te trekken uit eene menigte van zinlijke verschijnsels, zoo vruchtbaar voor de Nationale Characterkunde.
Een zeker wijsgeerig Schrijver heeft gezegd, dat men, om een Volk te leeren kennen, slechts deszelfs schouwspelen te beschouwen hebbe. Schoon deze regel wat te algemeen is voorgesteld, kan zich de Characterkundige reiziger nogthands met voordeel daarvan bedienen. De ondervinding leert, dat, even gelijk het toonneel zeer veel toegebracht heeft ter vorming van den nationalen geest, vooral in de hoofdsteden, hetzelve zoo ook wederkeerig in alle landen van Europa veel heeft overgenomen, wat zijnen vorm en smaak betreft, van de heerschende neiging en gezintheid des Volks. De keuze der stoffen, de wijze van die uittewerken, het begunstigd soort van spelen, de manier der beroemdste acteurs en actrices, de zinlijke indruk, die een spel maakt op de aanschouwers, en de algemeene vertoning van dien indruk naar buiten, zijn bijzonderheden, waarin ieder natie zich van anderen aanmerklijk onderscheidt, en waaruit voor den Characterkenner veel te leeren is; dewijl dat alles zich plooit naar de heerschende geestdrift, en eenen nationalen smaak aanneemt. Ieder deskundige zal zich gemaklijk eenige voorbeelden ten be-
{==291==} {>>pagina-aanduiding<<}
wijze deze aanmerking te binnen brengen. Men behoeft maar eene Italiaansche opera, een Fransch toonneel, en een Engelsch spectakel gezien te hebben, om een algemeen denkbeeld te vormen van de verlichting, de beschaving, den smaak, en het zwak dier Volken; ja, men heeft de grondtrekken van derzelver Godsdienstig, staatkundig, burgerlijk, en huishoudlijk bestaan, als het ware, in een zinnelijk tafereel konnen Iezen; want, zo er een nationaal schilderei bestaat, dan bestaat het in den Schouwburg. - Men heeft wel, als eene bedenking, hiertegen ingebracht, dat de vrolijke Franschen het statig en brommend Treurspel, en de ernstige Engelschen het levendige en woelige in de vertoningen, bij voorkeus schijnen te beminnen; dit, in de daad, spreekt het bovengezegde, bij den eersten opslag, lijnrecht tegen; doch, wanneer men de zaak dieper indenkt, zal men bevinden, dat hetzelve oorspronglijk is van eene oorzaak, die een bewijs te meer voor ons gevoelen oplevert, in de plaats van dat te wederleggen. De Heer Moore, van dit stuk sprekende, oordeelt de oplossing daarvan zoo zwaar, dat hij die niet durfde ondernemen (*). Dan, zou de man hier in zoo kwalijk geslaagd zijn, wanneer hij zijnen lezeren herinnerd hadt, dat de galante manier, op welke de Franschen zelfs het somberst treurspel voordragen, voedsel genoeg geeft aan hunnen wuften smaak; dat de werkzame, grootmoedige geäartheid der Engelschen, gepaard met eenen trek naar alles wat woest en sterk is, voldoende

{==292==} {>>pagina-aanduiding<<}

reden geeft van hunne drift voor een woelig toonneel; en dat doorgaands alle natiën de sterkste geneigdheid hebben tot dat geen, het welk meest vervreemd is van hun oorspronglijken aanleg, volgends den onveranderlijken regel: verscheidenheid vermaakt? - Voor mij, ik oordele deze oplossing zoo waer als voldoende, en het komt mij voor, dat de Heer Moore zelve door zijne volgende redenering daartoe de gronden gelegd heeft; althands, dat op deze wijze het bovengenoemd verschijnsel meer voor dan tegen ons is. Hoe veel nationale verscheidenheid ondertusschen zal men vinden in de twee wetgevers van het Fransch en Engelsch toonneel, den beroemden Le Kain, en den onsterflijken Garrick!
Men moet, een Volk bezoekende met het oogmerk om dat te leeren kennen, vooral niet verzuimen zich gemeenzaam te maken met den huishoudlijken kring, en de levenswijze der burgeren bij zich zelven. ‘De bijzondere genootschappen - en daarvan is het huisgezin de eerste en gemeenste - zijn het afbeeldsel van de algemeene maatschappei; ieders burgers huis is een staat in den staat: het zijn kleene republieken, die de groote uitmaken’ (*). Men neme derhalven naauwkeurig kennis van dien afgezonderden levenstand, van alle de huislijke gebruiken, van de nijverheid der verschillende huisgenoten, van de opvoeding der kinderen, van alles, wat men aan den haard, aan de tafel, op het gezelschap, en in de keuken hoort en ziet. Deze manier van waernemen heeft dit voordeel, dat zij ons de nationale zeden ongekunsteld

{==293==} {>>pagina-aanduiding<<}

vertoont, en gelegenheid geeft om dezelve in duizend bijzonderheden, met koele bedaardheid, herhaalde reizen, optemerken; doch zij heeft tevens wederom dat gebrek, dat men ongelukkig slagen zoude in het kenschetsen eener natie, indien men aan haar alles in het groote gaf, wat men in de bijzondere huizen Charactermatigs gezien hadt. Even gelijk een nevel, verflaauwen de Charactertrekken, door zich wijd uit een te verspreiden, en niet zelden verliezen zich sterke huislijke Characters geheel in de groote maatschappei; eenige hoedanigheden bepalen zich tot zekere geslachten, of kringen van menschen, anderen doen zich niet op, dan bij eene algemeene beschouwing des geheelen Volks. De wijsgeer alleen is berekend, om dezen Chaos te ontwarren, en uit onregelmatige brokken een geheel van treffende gelijkenis voordtebrengen.
Naardien bejaarde en oude lieden in alle landen het natuurlijkst en eenvouwigst in hunne zeden zijn, en 'er zich eene eer uit maken, om 'slands waeren aart en zeden met verdubbelden ijver te stellen tegen de verbasteringen der moderniseerende weelde, zal men weldoen van op hen in den omgang en het gezellig leven voornaamlijk den aandacht gevestigd te houden.
Bij deze aanmerking voegt natuurlijk eene andere, welke ik niet weet door iemand gemaakt te zijn, en die echter voor den Characterkundigen reiziger van groot belang is. Zij bestaat hier in, dat men zeer veel van den aart en inborst eenes Volks kan leeren kennen, door zich gemeenzaam te maken met de geaartheid en zeden der kinderen, vooral in de middelbare en lagere rangen der Maatschappei. Leert de ondervinding, dat de kinders, door natuurlijke geboorte, navolging, en gegevene indrukselen, vrij algemeen in hoofdcharacter naar hunne

{==294==} {>>pagina-aanduiding<<}

Ouderen gelijken, men heeft alle reden om reeds vooraf te vermoeden, dat hetzelve verschijnsel plaats hebben zal bij een geheel Volk, het geen, als één groot huisgezin, om dezelve redenen, zijne beeldnis overdrukt in het opkomend geslacht; zacht, aandoenlijk, meewarig van aart, en derhalven allergeschiktst, om zich naar de ouderlijke zeden te vormen. Wij zien dan in die tedere jeugd de nationale beeldnis in miniatuur, wij ontdekken bij dezelve, de eerste flaauwere omtrekken van alle die gevoelens, neigingen, driften, en gewoonten, welke in het ouderlijk Character heerschende en nationaal zijn; en wij bedienen ons van dit soort van waerneming met des te meer gemaks en zekerheids, daar de kinderlijke zinlijkheid en eenvouwigheid ons waerborgt, dat zij steeds Charactermatig handelen, zonder eenige reden te hebben, of het geringst vermogen, om de opwellingen van hunnen geest te verbergen, 't geen het geval niet is met bejaarde lieden. Twee Engelsche Jongens, met elkander vechtende, vertonen ons eigenaartig dien bijzonderen geest van vrijheidszucht, moed, stoutheid, en gebiedende meerderheid, welke huhne landgenoten, de Britten, zoo uitstekend onderscheidt. Ik heb in mijn eigen Vaderland menigmaal opgemerkt, hoe veel nationaals kleene kinders ontdekten in hunne werkzame, steeds bezige, jegens vreemden min of meer stroeve, en vooral - want dit verdient bijzonder onzen aandacht - in hunne hebzuchtige geäartheid.
Het is, boven dit alles, ten uiterste noodzaaklijk, dat de reiziger wete, welk het voornaam belang, en hoedanig de hoofddrift van een Volk zij, om te konnen bepalen, waar en wanneer hij deszelfs Character het levendigst en natuurlijkst in werking kan zien. Elke natie heeft zekere plaatsen, en bezighe-
{==295==} {>>pagina-aanduiding<<}
den, waarvan men zeggen moet, dat, als zij zich daarin bevindt, zij in haar vak is. En op die plaatsen, in dien kring, behoort de Characterkenner haar met den scherpsten aandacht gade te slaan, om dat de genius des Volks zich nimmer zoo levendig, als dan, ontwikkelt. Wanneer een Engelschman zich in de Clubb's en Coffijhuizen onthoudt, dan hangt hij geheel den Engelschman uit, dan ligt zijn hart op zijne tong, dan is zijne geäartheid voor den stillen beschouwer eene leesbare letter, veel meer, dan in zijnen huislijken levenskring. Van daar ook, dat de grootste menschenkenners, 's Hakespeare, Pope, Swift en Sterne, zoo veel tijds gespild hebben aan het bezoeken van deze leerscholen der natie. Daartegen zal men nimmer den geheelen Franschman zien en kennen, ten zij men hem in zijn fort, dat is, op vrolijke assemblée's, in prachtige schouwspelen, en aan het vleiend, listig, en welgemanierd hof gezien hebbe. Daar is hij t'huis, en ontwikkelt zich in zijne waere gedaante, terwijl men hem overal elders of slechts ten halve, of onjuist waernemen zal. Op dezelve wijze moet men den Hollander voornaamlijk op de beurs, den Duitscher in het veld, en den Zwitser op het land met een Characterkundig oog betrachten.
Zich met oordeel bedienende van deze weinige raadgevingen, gevoegd naast die, welke wij, in den beginne, bij verkorting medegedeeld hebben, zal iemand in staat zijn, om vrij naauwkeurige en algemeene kundigheden optedoen van de Characters der Volken, die hij bezoekt; mids hij naar ligchaam en geest de man zij, hiertoe bevoegd, en de raadgevingen van Baretti, en andere oordeelkundige reizigers opvolge. Het is tot de kennis der buitenlandsche zaken van geleertheid en staat zeer

{==296==} {>>pagina-aanduiding<<}

nodig, en het is nog veel noodzaaklijker tot het kennen van menschen en Volken, dat men eene vrij algemeene kundigheid van taasen en zaken met zich brenge, men behoort geen vreemdeling te wezen van hunne geschiedenis, en voorname anngelegenheden, door oeffening moet men zich het toetsen van Characters hebben eigen gemaakt, men is genoodzaakt eenen geruimen tijd te besteden aan het verblijf in de voornaamste steden en gewesten van ieder land; en naar mate men meer menschen en Volken, met nut, gezien heeft, zal de uitslag gelukkiger zijn. -
Uit dit alles blijkt, hoe weinigen, bij dat verbazehd aantal van wezens, het geen daaglijks langs den grooten tour of andere wegen door Europa heromtrekt, het recht hebben zich eenigermate als waernemers en richters van de Volksgeäartheid voor te doen, daar het hun of aan de talenten, of aan het vermogen, of aan den tijd mangelt, of aan alles te gader, dat hiertoe gevorderd wordt. Ik verwondere mjjs dit bedenkende, geenszins, over de magerheid en zwakheid van veele reisbeschrijvingen. Dit is de eeuw, waarin alle handen door schrijfziekte jeuken; en de man, die in zichzelven, in zijne studeercel, in zijn geheel Vaderland niets vindt, waarover hij de waereld draaglijk onderhouden kan, springt in een rijdtuig, rolt de waereld door op de avontuurlijkste manier, en rekent zich t'huiskomende bevoegd, om zijnen landgenoten eene schotel vol mengelmoes van vertelselen, anecdotes, aanmerkingen, enz. voortedisschen, gedeeltelijk waer, doch meestal verdicht, of vergroot, en over het geheel ingericht, om ons in zijn oordeel over deze en geene landen te doen stemmen; dat is te zeggen, hij vordert, dat wij zullen miszien, zoo dukwerf

{==297==} {>>pagina-aanduiding<<}

hij door de glazen zijner reiskoets, auberge, of lorgnét; misgekeken heeft.
Zoo staat het nu, met de Characterkundige reisbeschrijvers - eenigen, die waerlijk verdiensten hebben, uitgezonderd, - over het algemeen geschapen. En voor ruim eene halve eeuw - vondt men er bijkans geheel geenen, ten opzichte van Europa, die draaglijk waren. - Hoe ware het te wenschen, dat een man van smaak, algemeene geleertheid, en toereikende middelen, zich eenmaal verledigde, om een groot gedeelte van zijnen leeftijd te weiën aan eene reize door Europa, niet zoo zeer geschikt, ter vluchtige doorwandeling van de beroemdste Staten, als wel, ter bedaarde kennisneming van elk bijzonder Volk, dat eenige aanspraak heeft op ons Characterkundig onderzoek, en die dus veele jaren besteden konde aan een' taak, welke anders doorgaands binnen weinige maanden wordt afgedaan (*). Zulk een man zou ons zekerlijk nog veel nieuws en gewichtigs voor de Volkenkunde konnen leveren, en niet minder, dan geheel Europa, aan zich verplichten.
Men bewijst toch eenen wezenlijken dienst aan het menschdom, wanneer men hetzelve op goede gron-
{==298==} {>>pagina-aanduiding<<}
den in staat stelt, om zich het gebrek van andere landen niet te zien, waaraan omstandigheden van beroep, inkomsten, en geslacht, de meeste lieden blootstellen, eenigermate te vergoeden door hun, t'huis blijvende, de wichtigste kundigheden te verschaffen, die een geleerd man aanzetten tot het reizen door Europa. Daar nu de kennis van de Characters der Volken geene geringe plaats in dit vak bekleedt, kan het niet onaangenaam zijn, hier eene korte opgave aantetreffen van die hulpmiddelen, waarvan men zich, hoe zeer een gezichtkundig en plaatslijk onderzoek altijd oneindig verkieslijk blijve, met een goed gevolg bedienen zal, zoo ter naspooring en beoordeelinge van het geen reeds over de nationale Characters van Europa geschreven is, als tot het doen van verdere en naauwkeuriger waernemingen. -
Hiertoe is in de allerëerste plaats onvermeidbaar noodzaaklijk een wijsgeerig onderzoek, van de Oude en Hedendagsche Algemeene Geschiedenis, vooral van dit waerelddeel, waaruit men den oorsprong, de opkomst, den bloei, het verval, de aêloude. geäartheid, en Characters-veranderingen der Volken, nevens de reeks van oorzaken, die daartoe bijgedragen hebben, leert kennen, en in staat gesteld wordt, om zijne waernemingen op facta (daadlijkheden) te gronden, aan welke men de berichten en het oordeel van anderen toetsen kan. Zonder Geschiedkundige hulpmiddelen, waartoe men zich van de groote Algemeene Historie, in Engeland door een geleerd gezelschap uitgegeven wordende, of van het kortbondiger opstel van Millot, Mosheim, en soortgelijke geschriften, moge bedienen, zal men nimmer, noch als onderzoeker, noch als richter van de Characters der Volken, gelukkig slagen. Het is niet zoo zeer, een droog verhaal van gebeurtenissen en bedrijven,

{==299==} {>>pagina-aanduiding<<}

welke ons daartoe in staat stellen moet, maar de geest der Geschiedenis, door een wijsgeerig vernuft daaruit getrokken; dat zamenstel van oorzaken, drijfraderen, en gevolgen, bij elke natie zoo verscheiden, waardoor wij tot de juiste kennis van derzelver zeden, Staatsgesteltheid, en Godsdienstige begrippen, worden ingeleid, en haren op- en ondergang oordeelkundig berekenen konnen. Wij moeten de Geschiëdenis bestudeeren, meer dan die lezen, wij moeten door haren geheelen omvang heen de trekken verspreid zien van dat Volk, welks lotgevallen zij ons mededeelt, wij moeten, gelijk aan de duikelaars, die paerlen uit de zee oplezen, dat alles bijeenzamelen, wat in den vloed der gebeurtenissen van personen, geslachten, en Volken, Charactermatigs bedolven ligt. De groote Rollin, om nu geene anderen te noemen, heeft ons geleerd, hoedanig, ten dien einde, de studie der Geschiedkunde behoore ingericht te zijn.
Bijaldien dezelve of gelijksoortige oorzaken allerwegen op het Character der Volken gewerkt hadden, zoude een algemeen doorlopend zamenstel hunner geschiedenis vrij wel toereikend zijn tot ons ontwerp van volkenkunde; dan het is zoo verre daar van af, dat, in het tegendeel, bijkans iedere natie bepaald is geworden, en nog wordt, door verschillende omstandigheden van climaat, belangen, regeeringsvorm, wetten, godsdienst, enz. ter vorming of verandering van eene geäartheid, die haar, even daarom, bijzonder eigen is. Zal de Geschiedkunde derhalven ons al de hulpe bieden, waartoe zij het vermogen bezit, dan behooren wij, van eene Algemeene schets derzelve, overtegaan tot de bijzondere Geschiedenis van ieder Land en Volk in Europa; en tot dat einde ons bekend te maken met de beste

{==300==} {>>pagina-aanduiding<<}

Schriften over de Historie van Duitschland, Frankrijk, Engeland, en andere bekende Staten. - Vooral met dezulken, die op eenen wijsgeerigen leest geschoeid, van Characterkundige aanmerkingen doormengd, of wel verrijkt zijn met eene Characterschets der natie, die de som is, uit al het verhaalde oordeelkundig getrokken. De meeste Volken van Europa hebben thands eene vrij goede Geschiedenis van hun Vaderland; waarvan men een aantal vindt opgegeven in de belangrijke Catalogue Raisonnée de Mr. Bolongaro-Crevenna, en de besten genoeg bekend zijn. Nederland behoeft, na den arbeid van eenen onsterflijken Wagenaar, en het bruikbaar opstel van den Heer Cerisier bekomen te hebben, zich eener monstering met andere Volken op dit stuk geenszins te schamen. Zeer veel goeds voor de vaderlandsche Characterkunde zal men ook konnen aantreffen in Le Franck van Berkhey's Natuurlijke Historie van Holland.
Daar het ondertusschen niet elk gegeven is, alles te lezen, wat in dit vak afzonderlijk is uitgegeven, zal men zich hieromtrent konnen bedienen van zulke Geschiedschrijveren, die de Historie van ieder Volk kortlijk verhandeld, en daarin de voorname trekken van deszelfs Character wijsgeerig aangewezen hebben. De groote Fransche Encyclopedie levert, op verscheiden tijtels der bijzondere Volken, goede aanmerkingen. En ik heb, in dit opzicht, geen kortbondiger en oordeelkundiger geschrift gevonden, dan de Inleiding tot de Geschiedenis van Europa, door Samuel Pufendorf (*).

{==301==} {>>pagina-aanduiding<<}

Om met des te meer nuts gebruik te maken van den arbeid der latere geschiedboekeren, en een bondiger oordeel te vellen over de eigene geäartheid, zeden, en gewoonten der natiën, moet men eene vlijtige nalezing der ouden, in zoo verre zij de Characters van diezelve Volken in hunnen tijd hebben gadegeslagen, laten voorafgaan. Titus Livius, Julius Caesar, en Tacitus verdienen ten dezen opzichte bijzonder onzen aandacht, daar men, vooral in de schriften der twee laatsten, veele berichten zal aantreffen belangende de Spanjaarden, Gaulen, Britten, Germanen, en derzelver Belgische Volkplantingen (*), die deels overëenstemmen met het geen men nog in de tegenwoordige nakomelingen dier Volken waerneemt, deels zoo veel van hun hedendagsch Character verschillen, dat zij even daarom het leerzaamst contrast voor den Characterkundigen opleveren. over het algemeen kan men zeggen, en wij hebben reeds boven aangemerkt, dat de grondbeginsels van de âeloude Volkscharacters meestal onveranderd tot onze tijden zijn overgekomen, welke omwentelingen ook het bijwerk derzelven moog' hebben ondergaan. Het is bekend, dat de Grieken, en wel inzonderheid de Atheners, van oudsher zeer zinnelijk, en nieuwsgierig waren. Demosthenes tekent hen reeds als dezulken, de Apostel Paulus vondt hen nog gelijk aan zichzelven, en, 't geen sterker spreekt, de zoo zeer veranderde hedendagsche Grieken zijn hierom-
{==302==} {>>pagina-aanduiding<<}
trent tot dezen dag toe gebleven, het geen zij voor bijna twintig eeuwen waren. -
Wil men een kortbondige wijsgeerige Verhandeling over de Characters der voornaamste oude en hedendagsche Volken niet alleen, maar te gelijk over alle de oorzaken, die natuurlijk, staatkundig, en zedelijk, hebben bijgedragen ter wijziging van dezelven, zoo wel als tot de opkomst, den bloei, en ondergang der natiën; men leze vooral het tweede gedeelte der Discours sur l'Histoire Universelle, door den grooten Bossuet, waarvan men eene loftuitende aanprijzing vindt bij Rollin (*), en die dezelve in de daad overwaerdig is.
Voor het overige is 'er, zedert eenige jaren vooral, eene menigte van Reisbeschrijvingen en brieven in het licht gekomen, waarin de nationale Characters, zeden, en gewoonten, der Europische Volken, min of meer uitvoerig en wijsgeerig ontwikkeld worden. Men moet erkennen, dat zij allen op verre na niet van dezelve waerdije zijn, en dat veelen, zonder aanmerklijk nadeel voor de Characterkunde, zouden konnen gemist worden. Hij ondertusschen, die eenigszins bevoegd zal zijn tot het beoordeelen van andere, en het voordragen zijner eigene gedachten, over de nationale Characters, behoort voorzeker eenigen van de voornaamste reisbeschrijvingen, die hiertoe iets wezenlijks bijdragen, gelezen te hebben. Derzelver aantal is zoo groot, en de beste stukken van dezen aart zijn dermate bekend, dat ik mijne lezeren met eene volglijst daarvan niet lastig vallen wil. Men kent den arbeid van Baretti over

{==303==} {>>pagina-aanduiding<<}

Frankrijk, Spanjen, Portugal, en Engeland. Een vernuftig Schrijver, doch in wien het te bejammeren is, dat hij vaak aan zijne geestigheid de waerheid opofferde. Men kent de werken van Moore, Coxe, Algarotti, Brijdone, Richardson en Thicknesse, over verschillende Landen van Europa; waarin veel gewichtigs is, schoon ook veel, dat verbetering of bepaling nodig heeft. Men kent de brieven van Archenholtz over Engeland en Italië (§), rijk in wetenswaerdige, en niet zeer algemeene bijzonderheden. De man was een geleerde, en heeft veele jaren lang eene interessante verkeering in Engeland gehad. Er zou uit dit boek voor de Characterkunde oneindig veel te halen zijn, hadt de schrijver niet, in één en hetzelve werk, eene buitenspoorige en dubbele partijdigheid verraden, die hem zoo sterk voor de Engelschen, als tegen de Italianen vervoerde. Het moet dus zeer omzichtig gebruikt worden. Kundige lieden, die zelve met vrucht Italië doorreisd hadden, hebben mij gezegd, dat Archenholtz aan de Volken van dat merkwaerdig land over het geheel geen recht heeft gedaan. - Bij deze werken voege men Eenige berichten omtrent Groot-Brittanniën en Ierland, welk wij aan den kundigen Vaderlandschen Heere Meerman te danken hebben. Aanmerkingen over den tegenwordigen staat van Deenemarken, Rusland, en Zwitserland (*), door een ongenoemd Engelsch Schrijver, waarin veel goeds is. Tott's gedenkschriften over de Turken, die echter dukwijls te veel den Franschman speelt. l'Espion Chinois, boven reeds

{==304==} {>>pagina-aanduiding<<}

aangekondigd, en die, als Staat- en Characterkundige, aandacht verdient; zoo wel als l'Espion Turc, welken laatsten ik niet gezien heb, maar alleen uit het getuigenis van iemand deskundig kenne (*). De sentimenteele reis van Yorick (Sterne) bevat, in kleenen omvang, uitmuntende aanmerkingen over de Franschen en Engelschen. Pilati, Lettres sur la Hollande zijn, schoon wat oppervlakkig, hier en daar bruikbaar, De Lettres ecrites de Londres, sur les Anglois. Par Mr. Voltaire. Amst. 1735. zijn mij enkel in naam bekend. Hiertoe hehooren nog Les Hollandois, ou lettres sur Hollande, par M. Beaumarchais, Bielfeld, progres des Allemands, II Tom. Leide 1767. en Briefe eines reisenden Franzosen über Duitschland. II Th. 1784. –
Van een onnoemlijk aantal schriften, die opzetlijk over de Characterkunde der Volken handelen, zal ik alleen de volgenden, als mij door eigen lectuur of aanprijzing van anderen, wier getuigenis ik durve doen gelden, bekend geworden, ten gebruike aankondigen, zonder daardoor iets te ontnemen aan de waerdij van veele anderen, die mij of geheel, of op den tijtel na, vreemd zijn.
Algemeene verzamelingen van Volkscharacters.
Barclay's Examen of Nations. Een stuk, dat ik tot nog toe niet heb konnen bekomen, noch in het oorspronglijk, noch in het Frnsch, waarin het vertaald moet zijn. Ik heb hetzelve in naam leeren kennen uit de reize van Thicknesse. III. D. bl. 56. en

{==305==} {>>pagina-aanduiding<<}

nog eens eene aanmerking gelezen, die geen groot vertrouwen inboezemde op de uitspraken van Vader Barclay.
Sprengel's, Beiträge zur Völker Und Länderkunde. 1781. Die ik niet bezitte. Een geleerd vriend heeft mij gemeld, dat er veel in is overgenomen uit Forster's, observations during a Voyage round the World. Verleden jaar heeft Sprengel iets onder soortgelijken tijtel uitgegeven, dat mooglijk een herdruk, of eene uitbreiding is.
Karakter, sitten und Religion, aller bekanten Völker unsers Erdbodens, von C.F. Kosche. A.M. Erster Band. Die Amerikaner. Het tweede deel, dat onlangs, zoo mij voorstaat, in de Miscatalogen aangekondigd is, heb ik nog niet ontvangen. De Heer Kosche is een man, voor dezen taak door uitgestrekte kundigheden berekend. Indien hij de overige waerelddeelen met zoo veel oordeel en smaak als America bearbeidt, zal dit een van de beste werken in ons vak worden. Evenwel moet men nooit met een blind vertrouwen schriften van dien aart lezen, maar zelve leeren oordeelen.
Die Reisenden fur Länder und Völkerkunde, von Zween Gelehrten herausgegeben. Nürnberg. 1788, 1789. Hiervan zijn reeds drie banden in het licht. Zij behelzen, in brieven van reizen de vrienden, of uittreksels uit de nieuwste Landbeschrijvingen, eene reeks van nutte berichten over de wetenswaerdigste bijzonderheden van ieder Volk in Europa. Hoe heilzaam ook het oogmerk, en hoe vermaaklijk voor de lectuur dit Plan zij, heeft hetzelve dit ongemak, dat dukwijls de Volkenkunde bij brokken wordt behandeld, zoo dat men over eene enkele Stad, of Acade-
{==306==} {>>pagina-aanduiding<<}
mie, een volmaakt vertoog leest, zonder van het geheel overig gedeelte des Lands iets meer te konnen vinden. Of men ontmoet in het ééne deel deze, in het ander geene bijzonderheden, die, niet dan met moeite tot een zamenstel te brengen zijn, en dan nog niet zelden, bij eene verschillende pen, verschillende grondstellingen verraden, waardoor de Characterkundige lezer zich aanmerklijk belemmerd vindt. - Enkele afgetrokkene aanmerkingen zal men er dukwijls uit konnen zamelen.
Tot heden toe ontbreekt mij nog een exemplaar van de volgende stukken, die iets goeds schijnen te beloven, althands volgends het opschrift, konnen behelzen; Vierthaler's Philos. Geschichte der Menschen und Völker, waarvan twee deelen uit zijn, over algemeene kundigheden, hiertoe betreklijk, en over de Africaansche Volken handelende. Von den Nationallastern. Wien. 1789. Donndorf, über Lebensart, sitten, gebräuche, und natürl. Beschaffenheit verschiedener Völker und Länder, ein Lesebuch. Erfurt. 1789. In de Neue Litteratur und Völkerkunde, die door den Heer Archenholtz wordt uitgegeven, zijn mij tot dusverre geene zoo belangrijke stukken voor de Characterkunde der Volken voorgekomen, als ik mij, dit werk aanschaffende, beloofd hadt, schoon hetzelve in andere opzichten gantsch niet ontbloot is van verdiensten.
In eene Beschouwing van den Aart en Inborst der Beroemdste Volken in Europa, uit het Engelsch vertaald. en in gr. Oct. uitgegeven te Amsterdam, bij de Erven Houttuijn, 1773. Worden de Nationale Characters der Engelschen, Franschen, Italianen, Spanjaarden, Duitschers en Hollanders (Nederlanders), op een geschiedkundige wijze, met oordeel nagegaan, en men kan, mids alles zelve toet-
{==307==} {>>pagina-aanduiding<<}
sende, van dit werk in zoo verre een nuttig gebruik maken.
De Geleerde Graaf D'Albon heeft uitgegeven een Werk, het geen, uit het Fransch vertaald, gedrukt is onder den tijtel van Geschiedenis, Regeerings-wijze, Zeden, Gewoonten, Wetenschappen en Fraaie Konsten van eenige Natiën in Europa, in III Deelen gr. Oct. waarin men een oordeelkundig verslag vindt van alle deze bijzonderheden nopends de Engelschen, Nederlanders, Zwitsers, de Gemeenebesten van Italie, en de aangrenzende Staten van den Koning van Sardinië. Dit werk heeft onloogchenbaar zijne verdiensten, vooral in het Geschied- Staat- en allermeest in het Letterkundige, daar intusschen de zeden en gewoonten vrij kort behandeld zijn. Hij heeft van onze natie meer goeds, dan andere vreemdelingen, gezegd, en misschien geöordeeld, daarop vrij wat van zijne recensie over de Engelschen te konnen afschrijven; want ten hunnen opzichte, en hoe natuurlijk is dit! - heeft hij zich, mooglijk ook nopends andere Volken hier en daar, door zijn Fransch vooroordeel laten geleiden.
Verhandelingen over deze en geene bijzondere Volkscharacters.
a Summary and Philosophical view of the genius, Character, manners, Gouvernement, and Politik of the Dutch. London. 1788. Of
Tableau sommaire et Philosoph. du Genie, du Caractére, des moeurs, du Gouvernement, et de la Politique des Bataves. 1 Vol. gr. Oct. te bekomen in 'sHage bij van Cleef, 1789. eene Vertaling van het bovenstaand Engelsch werk.
Engelberts, verdediging van de eer der Hollandsche Natie. tweede Druk. Amst. 1776.

{==308==} {>>pagina-aanduiding<<}

Baretti, over de zeden en gewoonten van Italie. II Deelen, in gr. Oct. Een verdedigschrift voor die natie, tegen het geschrijf van Mr. 'sHarp.
Character, Sitten, und meinungen der Spanier, een kleen Stukjen, onlangs in Duitschland uitgegeven.
Costigan, Skizzen der sitten und des geselschaftlichen Lebens in Portugall, aus dem Engl. in twee deelen. Leipzig 1789.
Ueber den National Character, die sitten und Militairverfassung der Turken, 1788. Waarbij men kan raadplegen Ludeke, Beschrijving des Turkschen Rijks, II Deelen in gr. Oct. die echter het Volkscharacter der Turken wat kort en oppervlakkig behandeld heeft.
Lettres sur les Anglois et les Francois. Cologne. 1725.
Men kan deze lijst naar welgevallen vergrooten, met eene menigte van genoeg bekende boeken over de bijzondere Europische Staten en Volken, waar toe, behalven uitvoerige Catalogen, de Fransche Encyclopedie, de groote Algemeene Historie uit het Engelsch vertaald, en meer andere stukken van dien aart en van laater' tijd, overvloedige aanleiding geven. Men zal mij, in aanmerking nemende, hoe bezwaarlijk het zij alles, wat in een' zoo uitgebreiden kring gemeen gemaakt is, bij de voornaamste Volken van Europa, aan te kopen en te lezen, gereedlijk de onvolledigheid dezer opgave ten goede houden. De een leert deze, een ander geene werken over zekere wetenschap kennen, en meest altoos door eene toevalligheid. Daar ik mijnen naam niet dacht te maken door eene breede Nomenclatuur, meer schitterend dan verdienstelijk, wilde ik slechts eenige stalen geven; het overige zij den lezer zelve aanbevolen. Ik moet mij intusschen

{==309==} {>>pagina-aanduiding<<}

bij deze gelegenheid beklagen, van de veelvuldige moeilijkheden, die een' man van studie, in dit land vooral, ontmoet, wanneer hij zich in het bezit van eenen Letterkundigen schat, tot zeker vak van studie betreklijk, poogt te stellen. Het schijnt dat het phlegma der natie de Geleerden en Boekhandelaars gelijkerhand heeft weten te belezen, tot het schoorvoetend bewijzen hunner diensten aan dat loflijk oogmerk. Het heeft mij, om nu van de kostbaarheid der onderneming, en de belemmering mijner Ambtsbezigheden niet te reppen, zeer gehinderd, dat ik, door eene verijdelde hoop op hunnen beloofden onderstand, ten opzichte van verscheiden stukken, over deze stof handelende, jaar en dag ben opgehouden met de afgifte van dit, daardoor min volledig, stukjen. -
Bij het oordeelkundig gebruik van Historische, Reis- en Characterkundige Schriften, voege men dat van zoodanige wijsgeerige, Staatkundige, Dichterlijke, Toonneel-, en vernuftige werken, als, van tijd tot tijd, door de geleerden in ieder Land van Europa worden uitgegeven. Men sla de kundigheden door hun medegedeeld, hunne wijze van denken, de ontwikkeling hunner denkbeelden, hunne voorname gevoelens over algemeene onderwerpen, hunne driften, zwakheden, smaak, vinding, stijl, welsprekendheid, enz. oplettend gade, en zie, welken invloed de geest hunner natie op dat alles hebbe. Alles is hier, door een uitstekend verschil van nationale bijzonderheden, leerzaam voor den Characterkenner. Men behoeft, bij voorbeeld, geen groot letterkundige te zijn, om, der Franschen oppervlakkigen maar sierlijken denktrant, de bondige diepzinnigheid en veerkracht der Engelschen, en de pretentie der Duitschers en Nederlanders op uitgebreide

{==310==} {>>pagina-aanduiding<<}

Geleertheid, in hunne Schriften te ontdekken; en wie ziet hierin de hoofdgeäartheid dier Volken niet kenbaar doorspelen? - Een geoeffend menschenkenner ontdekt veel nationaals in de voordbrengselen der Geleerde waereld, hij leest in ieder boek Characterkundige waerheden, en neemt duidlijk waer, hoe een Volk zich, ongevoelig, in zijne eigene schriften afbeelde, zijne gedachten en redeneeringen op eene gantsch bijzondere leest schoeie, en uitmunte in een verschillend vak van genie. Zo het Volksschrift zelfs, door Lavater ter beschouwinge aangeprezen, eenige aanmerking verdient, zal het onzen aandacht veel minder mogen ontslippen, dat de Engelschen en Hollanders in vinnige spotprinten, Pamphlets en geestige schotschriften - getuige de vroegere en latere geschiedenis! - geene natie ter waereld als hunne meesteres erkennen.
De Heer Bibliothecarius Jagemann heeft, tegen Archenholtz, eene verdediging van Italiën uitgegeven, waarin hij, onder anderen, als een bewijs voor de verlichting van dat, en elk ander Volk, aanvoert de beschaving, den rijkdom, het beeldsprakige, en zinvolle zijner Landstaal. De Heer Archenholtz, in zijne tegenverdediging (*), beandwoordt dit argument spotswijze. Hij hadt misschien, gemerkt het uiterste, waartoe Jagemann zijne stelling drijft, tot die boerterij eenig recht, schoon men anders erkennen moet, dat, terwijl hij zelve zich aan dat euvel te dukwijls vergrepen heeft, zijn partij niet in alles ongelijk hadt, wen hij beweerde, dat de Volkstaal eene maatstaf oplevere ter bepaling van de verlichting eener natie. Griekenland, en Rome,

{==311==} {>>pagina-aanduiding<<}

in de oude, Frankrijk en Engeland, in de hedendagsche Geschiedenis, pleiten voor zijne gedachte, en doen ons zien, welk eene juiste evenredigheid er tusschen de beschaafde nationale kundigheden, en de wijze van die te omkleeden, ten allen tijde hebbe plaats gehad. Terwijl in de midden-eeuwen taal en stijl, alomme zoo grof en verbasterd waren, als de heerschende smaak en wetenschappen. Deze aanmerking moest een Characterkundige, gelijk Archenholtz, zich ten nutte gemaakt, en nimmer bespotlijk gevonden hebben. Taalkunde en Eloquentie zou ik althands elken Volksbetrachter, als hoogstnoodzaaklijk, aanprijzen.
Hij lette voords naauwkeurig op de spreekwoorden van ieder Volk; zij zijn de gemeene plaatsen van het nationaal vernuft, de bewaarders van deszelfs aêloude zeden, de tolken van het algemeen gevoelen, en altijd de onmiddelijke vruchten der oorspronglijkheid.
Ook zal men het lezen der nationale tijdschriften, en nieuwspapieren, vooral niet dienen te vergeten. Zij kondigen ons niet alleen de algemeene Volksgebeurtenissen, openbare bedrijven, en bronnen aan, waaruit men zijne Characterkundige denkbeelden verrijken kan, zij stemmen niet alleen bestendig in den heerschenden Volkstoon, maar zij vergoeden ons ook, door gestadige nieuwe opvolgingen, eenigermate het afwezen van eene natie, door ons, in onze verbeelding te midden van dezelve aanhoudend geplaatst, gemeenzaam te maken met hare zeden en gevoelens. Voords geven zij ons gelegenheid, en van welk een belang is dit! - om te vernemen, hoe verschillende Volken, ter zelver tijd, over een en hetzelve wichtig onderwerp denken. Hierbij komt nog, dat deze

{==312==} {>>pagina-aanduiding<<}

schriften het Canaal zijn, door het welk van zijd tot tijd de belangrijkste anecdotes aan ons worden overgebracht; een soort van gebeurtenissen, die doorgaands zeer naïf Characterizeerend zijn, en waarop de menschen- en Volkenkenner zeer veel prijs behoort te stellen (§). De staatsgesteltenis van Groot-Brittannië maakt, dat geene nieuwspapieren, in dit vak, zoo vruchtbaar en belangrijk zijn, als de Engelsche. In een land, waar alles, wat men denkt en doet, mag geschreven worden, en waar elk zeldsaam bedrijf zijne lofredenaars vindt, in zulk een land moeten de dagbladen natuurlijker wijze opgevuld zijn met eene menigte van zonderlinge gebeurtenissen, die, schoon overal elders verdonkerd, of in eenen kleenen kring vermeld, zoo veele bijdragen uitleveren voor eene proefondervindelijke kennis der menschen en des Volks.
Daar alles, wat uit een ander land komt, iets van den geest der natie, die hetzelve voordbracht, ademt, zal men een wijsgeerig oog moeten vestigen op alle de vruchten van konst en smaak ons door vreemdelingen toegezonden, in het vak der modes, der handwerken, der konsten, en wetenschappen; om te zien, waarin zich de eene natie, ten aanzien harer smaak en vinding, van de andere onderscheide. Het is naauwlijks te geloven, zonder dat men er proeven van genomen hebbe, hoe veel van zijne eigene geaartheid een Volk uitdrukke in die gewrochten, die het scheppingswerk zijn van zijn' eigen genie en krachten. Luisterrijk en schitterend is alles, wat Frankrijk oplevert, in zijne soort. Groot-
{==313==} {>>pagina-aanduiding<<}
heid en volkomenheid kenschetsen de Engelsche producten. Ons vaderland verschaft veel, dat, bij eene merkwaerdige eenvouwigheid, nuttig en duurzaam is. - Dit is bijkans de algemeene kenschets van de verschillende uitvindingen der drie natiën. Soortgelijke waernemingen, op ieder bijzonder Volk gedaan, leiden ons in tot de geheimste verborgenheden en eerste beginselen van deszelfs Character. Zoo wel, als men aan de manier van schilderen, den meester herkent, is men in staat, een Volk te kennen uit zijne eigenaartige voordbrengselen. -
Naardien ieder mensch, in zijne zeden en gewoonten, het nationale ook buiten zijn Vaderland met zich voert, zoo dat hij eene kleene schets oplevere van de natie in het algemeen, en vermids die tekening voor een Characterkundig oog te treffender is, naar gelang één enkel vreemdeling, te midden van een ander Volk, heller daarbij afsteekt, vooral wanneer, gelijk doorgaands het geval is, de nationaal-trots hem, aanzet, om de eigene Charactertrekken van zijne landgenoten, in contrast met die van voor hem vreemden, op het sterkst aan den dag te leggen; zal men, niet zonder merklijk voordeel, zich bedienen konnen van den omgang met enkele vreemdelingen, die ons van tijd tot tijd bezoeken; om verscheiden eigenschappen van het nationaal-eigen hunner landgenoten oordeelkundig nate gaan, en diudlijker te leeren kennen. Het is waer, dat weinige lieden hiertoe de vereischte gelegenheid, en talenten bezitten; want, daar het tot ons oogmerk niet genoeg is, nu en dan eenen buitenlander eene enkele reis te zien, te ontmoeten, daar men door eene duurzame en vertrouwlijke verkeering eerst in staat wordt gesteld, om het Character, vooral van eenen vreemdeling, eenigermate volledig te doorgron-
{==314==} {>>pagina-aanduiding<<}
den, wordt er, tot dat einde, zulk eene woonplaats, en zoodanig een gelukkige t'zamenloop van omstandigheden, vermogens, kundigheden, en talenten gevorderd, waarvan slechts enkele menschen in het vereenigd bezit zijn. Ook moet men anderen Volken, bijzonder hun, die meer zuidlijk liggen, het recht doen van te erkennen, dat zij ons, en de geenen die Noordwaards op gezeteld zijn, verre weg overtreffen in de gave van Vreemdelingen wel te behandelen, en zich in hunne vriendschap intewikkelen. In dat opzicht heeft de Nederlander vooral iets stroefs, iets Secs, het geen den buitenlander noodwendig moet afschrikken, om, indien hij niet jaaren lang onder ons zijn verblijf houdt, zich kennis met ons te maken. Wij worden laater vrienden, schoon wij het, eens wordende, getrouwer blijven, dan andere natiën. Buiten den adel en etlijke grooten van den eersten rang, schijnen weinigen onzer landgenoten zich der Vreemdelingen, van tijd tot tijd in Hage, Amsterdam, en Rotterdam aankomende, te bekreunen, of aangenaam te konnen, althands te willen maken. Gebrek aan taal- en waereldkennis, gevoegd bij eene natuurlijke onverchilligheid jegens alles, wat niet rechtsstreeks met ons belang in verband staat, schijnt mij daarvan de voorname oorzaak. Een beoeffenaar der Characterkunde behoort deze beletselen te overwinnen, om zich, zo mooglijk, te wikkelen in de vriendschap der buitenlanderen. –
Briefwisseling, met buitenlanders, of landgenoten, die zich bij andere Volken bevinden, indien zij de vereischte kundigheden en eenen geest van opmerkinge bezitten, is een zeer bekwaam hulpmiddel, om zich veele belangrijke waernemingen nopends de Volkenkennis op eene gemaklijke wijze aanteschaffen. Wanneer men vrienden van smaak en geleertheid in

{==315==} {>>pagina-aanduiding<<}

een ander land heeft, is men in de gelegenheid, van de aanmerklijkste bijzonderheden dienaangaande onderricht te worden niet alleen, maar ook kennis te bekomen van de daglijks uitkomende schriften, en voorvallende gebeurtenissen, tot dit onderwerp betreklijk. Hierdoor wordt derhalven ons afzijn van nabuurige Volken, in zekere mate, vergoed, en men kan de berichten, ons door deskundige oog getuigen toegezonden, vergeleken met het geen Geschiedenis, en Characterkunde ons op dat stuk reeds leerden, bezigen als eene wichtige bijdrage ter verbetering of volmaking onzer denkbeelden, waaraan toch dukwijls, indien zij alleen de vrucht van beschouwende studiën zijn, die fijnheid, en juiste scherpheid ontbreekt, die niet te bekomen is, dan door eene volgreeks van proefkundige waernemingen. Behalven dat verrijk men langs dezen weg zijne Characterkundige bronnen, waarvan het onmooglijk is eene algemeene wetenschap te hebben, zo men niet in de meeste landen van Europa eene letterkundige Correspondentie houdt. Eindelijk, men kan op deze wijze de verschillende Volkscharacters met meer bedaardheids en koudbloediger beoordeelen, dan wanneer men zich zelve onder het gedruis der vreemdelingen, midden in de bedwelmingen eener groote reize, bevindt. Alleenlijk drage men zorg, om altijd, daar het mooglijk is, uit zijne eigene oogen te zien, want is onze correspondent een nationaal van dat land, waaruit hij ons schrijft, dan vervoert hem natuurlijk zijne geestdrift, om daarvan het gunstigst bericht te geven, maar is hij aldaar integendeel een vreemdeling, zo zweeft hem zijn eigen geliefkoosd Volkscharacter te veel voor den geest, om geheel onpartijdig kennis te nemen van, en uitpraak te doen over dat van die vreemde natie. Bo-
{==316==} {>>pagina-aanduiding<<}
vendien hangt de reiziger in zijn vonnis over een een zeker Volk, niet zelden van veele grillige omstandigheden af, die wij zouden moeten weten, om aan zijn getuigenis de waerschijnlijkste richting te geven. Het geen Cicero gezegd heeft, geldt ook hier, en omtrent alles, wat wij dusverre hebben ter nedergesteld: Videndum est non modo, quid quisque loquatur; sed etiam, quid quisque sentiat, atque etiam, quâ de caussa quisque sentiat (*). -
Zoodanige zijn de voornaamste behoed- en hulpmiddelen, waarvan men zich bedienen kan, om, ingeval onze omstandigheden het reizen door Europa niet gedogen, dat gebrek eenigermate te vergoeden, en de Characters van derzelver inwooneren, langs eenen weg, het is waer, die meer omslachtig en min veilig is, te leeren kennen en beoordeelen. Vlijt in het onderzoeken, oordeel in het aanwenden, en edelmoedige onzijdigheid in het gebruiken van dezelven, worden zekerlijk in eene groote mate vereischt. Eene bestudeerde Characterkunde vordert zelfs dit alles zoo veel te meer, naar gelang zij minder kan afgaan op eigen waerneming of bevinding, en zich bedienen moet van een grooter aantal, en meer verschillende, bronnen van geleerdheid, waarvan geene volmaakt zuiver is, en die dukwijls verwarde, en zomts tegenstrijdige, ongerijmde denkbeelden aan de hand geven. Na dus alles, wat dees en die gezegd heeft, onderzocht, en gewikt te hebben, blijf het nog de zaak van ons oordeel, in dit geval eene uit-
{==317==} {>>pagina-aanduiding<<}
spraak te doen, gekenmerkt door juistheid en billijkheid; uitspraak, welke de rede, daar wij ze aan de ondervinding niet konnen toetsen, geheel voor hare rekening nemen moet, en die, juist daarom, des te bedachtzamer behoorde te wezen. Men zal hieruit gereedlijk opmaken, dat het gantsch niet ieders zaak zij, naar deze kroon te dingen, en dat een goed Characterkundige, hij zij dit dan door studie of ondervinding geworden, een man diende te zijn van uitstekende gaven en talenten. -
Tot hier toe hebben wij een drietal vragen, belangende den aart, den oorsprong, en de kenmiddelen der Volkscharacters, in den beginne dezer verhandeling voorgesteld, naar ons gering vermogen beandwoord. Het was noodzaaklijk, in eene soort van Theorie de gronden te leggen voor het gebouw, dat daarop wijders staat gevestigd te worden. De lezer zal nu konnen oordeelen, van het gezag en de waerdij der aanmerkingen, welke wij voornemens zijn in het midden te brengen over de Characters der voornaamste Europische Volken, onder welken wij, om meer dan eene reden, ook de hedendagsche Joden plaatsen zullen. In hoeverre deze tafereelen zullen beandwoorden aan de door ons zelven gegevene bepalingen en voorschriften, zal de uitkomst op zijnen tijd leeren moeten. Gebrek is zeker, dit voel ik duidlijk, in een vak van dit gewicht, meer dan in eenig ander, onvermeidbaar. Ondertusschen neemt een wolkjen of wat de klaarheid en nuttigheid van het licht niet weg. Poogingen, die zwak zijn, maar nuttig, maar welmeenend, verdienen aanmoediging, en verschoning, vooral, wanneer zij niets volmaakters ten modél voor zichhadden. Ja, indien zelfs mijne volgende Characterschetsen het ongeluk hadden van geheel te misval-
{==318==} {>>pagina-aanduiding<<}
len aan vernuften van grooter vlucht, zoude ik ten minsten in die overtuiging, dat ik de waerheid zocht en meende te huldigen, eene rustige schuilplaats tegen schaamte en verachting vinden, terwijl ik misschien iets zou hebben bijgedragen, om anderen, door het ontdekken mijner feilen, in de plaats daarvan iets beters aan onze tijdgenoten te doen mededeelen. -
Voor ditmaal leg ik,
Primo ne medium, medio ne discrepet imum (*).
in de hoope van haast wederom den lezer te zullen mogen onderhouden, de pen neder.


Drukfeilen en Bijvoegsels.

Bladz.182.	reg.5.	staat genomen, lees aangenomen
bladz. 184.		bij de noot, voeg het volgeude

dat is: zoo dra men de groote omwentelingen der Rijken en Staaten weet, kent men ook weldra den inborst en het Character der Volken, die dezelven uitmaken.’
bladz. 194.	reg.10.	achter monster stelle men, in een noot.

‘Zie Pilati, Lettres sur le Hollande. Tom II. Lett. XXII, XXIII.’
bladz. 199	reg. 3.	staat den lees dan
bladz. 201	reg. 10.	staat Menschendige lees Menschkundige
bladz. 204	reg. 13.	waarvan de bij lees waarvan bij de
bladz. 206	reg.	men voege bij de noot(*)

‘dat is: Zij ontzenuwde de algemeene macht. Het is daarin, dat men de oorzaak ontdekt van Europa's tegenwoordige zwakheid.’
bladz. 245.	reg. 11.	van onderen

voeg achter het woord veranderlijk, in een noot.

‘Zie Montesquieu, Espr. des Loix. Liv. XIV. Ch. 2.’
bladz. 247	reg. 5.	van ond. staat derzelve, lees dezelve
bladz. 263	reg. 6.	van ond. staat hoofdsche lees hoofsche
bladz. 283	reg. 13.	van ond. staat gevoe lees gevoel
bladz. 285	reg. 11.	van ond. staat betrachten lees betrachte
bladz. 285	reg. 18.	van ond. staat voorname lees voorname
bladz. 291	reg. 1.	van ond. staat deze lees dezer
bladz. 292	reg. 12.	van ond. staat de eerste lees het eerste
bladz. 299	reg. 1.	van ond. staat welke ons lees welk ons
bladz. 304	reg. 15.	van ond. staat Duitschland lees Deutschland



{==III==} {>>pagina-aanduiding<<}

    [Derde deel]

Voorbericht.

(Fragment van eenen brief aan C...)

- ‘Wat mijn Ontwerp tot eene Algemeene Characterkunde betreft, daaromtrent staat eerlang aan uwe herhaalde begeerte voldaan te worden. Het Derde Stuk, behelzende Volks-Characters, of liever het Nationaal Character der Nederlanderen alleen, zal binnen kort het licht zien. Ik heb gemeend geenen ondienst aan de Natie te zullen doen, noch noodloos werk te verrichten, indien ik, het Vaderlandsch Character aan 't hoofd plaatsende, dit stuk alleen wat breeder uitwerkte, dan anders de aart van een Ontwerp medebrengt, en ik de overige volksschetsen denk te doen. Of mijne afbeelding juist getroffen zij, en of ik het stuk op eenen beteren leest dan mijne voorgangers bearbeid hebbe, moge het denkend Publiek beoordeelen; dit kan ik verzekeren, dat ik niemand hunner ten gidse genomen, en nog veel minder uit hen gecompileerd heb. Het is zoo mijn zwak, als zelfdenker te schrijven, al valt het werk dan

{==IV==} {>>pagina-aanduiding<<}

wat minder breed of prachtig uit; en deze neiging van mijnen geest heb ik niet willen onderdrukken. Zeer mooglijk is het, dat anderen reeds zommige dingen voor mij gezegd, en beter gezegd hebben dan ik, want ik heb, kort vóór of onder het schrijven van mijne Characterschets, niemand hunner gelezen, ten einde mij zelf te bewaren voor ongevoelige naplooijïngen; evenwel vertrouw ik, dat mijn werk, zoo in stof als in vorm, nog al wat nieuws bevatten zal.
Ik moet u bij deze gelegenheid eene aanmerking mededeelen, die ik op de proef waar bevonden heb: dat naamlijk iemand, die origineel schrijven wil, weinig over zijn onderwerp moet lezen, ten minsten een geheel jaar vóór hij zelf de pen opvat. - Hij, die zijne eigene gedachten volgt, en niet geïnfluenseerd is door ontleende denkbeelden, kan zeker geen zoo volledig stuk leveren, als de man van uitgebreide lectuur, hij staat bovendien voor meer dwalingen bloot; maar waarschijnlijk zal er toch eenig goed in zijn geschrijf zijn, en dit goede is zuivere aanwinst voor het rijk der kundigheden, daar anders de oude akker slechts weder omgeploegd zou geworden zijn. Il y à plus de livres sur des livres, zegt Montaigne

{==V==} {>>pagina-aanduiding<<}

ergends, que sur autre subject. - Tout fourmille de commentaires; d'autheurs, il en est grand besoin. -
Misschien ben ik mijnen begunstigeren bij deze gelegenheid eenige rekenschap schuldig wegens een uitstel van zes jaaren, die zints de uitgave van mijn tweede Stuk tot heden verlopen zijn. - Wat was hiervan de reden? - Gij weet, mijn Vriend! dat zij niet te zoeken is in gebrek aan doorzetting; dit valt zoo zeer niet in mijn Character. - Gebrek van aanmoediging? neen, daarin lag de oorzaak ook niet; want indien ik mijne lezers een compliment moest maken, zou ik blozend moeten zeggen, dat zij doorgaands aan mijn gering werk, waarvan niemand zoo innig de zwakke plaatsen kent, als ik zelf, te veel, maar niet te weinig waarde gegeven, en mij tot over de grenzen der bescheidenheid zomts gedrongen hebben, om er mede voordtegaan. - Wat dan? had ik mij misschien door eene aanmerking der Monthly-Reviewers, of door de haatlijke adderbeeten van zekeren - ik wil hem liefst niet noemen - den veder uit de hand laten slaan? Och neen, mijn Vriend! - Voor bescheidene aanmerkingen staat mijne geheele ziel open. Ik zelf heb na de uitgave der twee eerste Stukken

{==VI==} {>>pagina-aanduiding<<}

hier en daar nog lompe fouten ontdekt, die het gevolg zijn geweest van eenige overhaasting in het zamenstellen mijner denkbeelden voor de drukpers (§); maar, wat bijtenden laster en knagenden nijd betreft, zij doen doorgaands op mijnen geest eene verkeerde werking; ik keer mij koeltjens om, en laat de honden bassen. - Indien de man, dien ik heb laten weten, dat ik het beneden mij achtte hem te andwoorden, zichzelven eens wil gerecenseerd zien, leze hij in een gedebarasseerd oogenblikjen – maar toch in zijne eenzaamheid! – Voltaire's Lettres Secrettes, publieés par Mr. Berger, p. 173. Edit. de Genéve; te beginnen bij deze woorden: il à été moine, soldat, marchand de Caffé &c. -
De waare reden van mijn langdurig stilzitten, mijn Vriend! lag deels in mij, deels buiten mij. -

{==VII==} {>>pagina-aanduiding<<}

Gij kent mij genoeg om te weten, dat mijn geest geenerleie banden duld. - Dat schrijven bij saisoenen vooral wil mij maar in het geheel niet bevallen. - Ik heb medelijden met een geslacht, welk jaarlijks boekdeelen in de wereld schopt, - naar gelang het brood of klederen nodig heeft; wat mij betreft, mijne pen kan onmooglijk op het Compas van den Almanach loopen. - Een honderd of twee bladzijden met gezond verstand te vullen, zonder met eens anders vederen te pronken, is mij altoos toegeschenen iet meer te zijn, dan het blazen eener waterbel; en ik kan mij maar niet begrijpen, hoe men het gedaan krijgt, om er jaarlijks duizend en meer te leveren. Ik weet, de schrijfplant word hedendags veel, gelijk de Ananas, in trekkassen gebroeid; maar hoe waterachtig en bloempappig zoet dan ook die Genievruchten zoo wel als die Ananassen smaken, laat ik ter beoordeeling aan de Lucullussen van een fijner gehemelte.
Om de waarheid te zeggen, mijn geest is, dank hebbe het Nationaal Temperament! wat eigenzinnig en wat langzaam om zich in beweging te brengen. Als het werk aan den gang is, dan gaat het wel; maar te beginnen! hoc

{==VIII==} {>>pagina-aanduiding<<}

opus, kic labor est. - Zoo ben ik nu, en zoo zal de wereld mij moeten verslijten. -
Echter had ik alleen de schuld niet. Een zwak gestel, dat mij dikwijls tijd en lust tot ander dan mijn ambtswerk benam; - een zamenloop van huislijke omstandigheden; - en vooral de beroerenissen in Europa en in ons Vaderland; - zie daar drie andere redenen voor het uitstel, buiten mij.
Welke jaaren zijn deze laatsten geweest! Welke tooneelen hebben wij zien afwisselen! De naneef in kalmer tijden zal geloven, dat hij de Geschiedenis eener geheele eeuw leest, terwijl hij alleen de Jaarboeken van tien jaaren doorbladert. Het is of de XVIII eeuw zich niet sluiten wilde, dan door haar einde nog merkwaardiger te maken, dan haar begin, en haar voordgang was. - Eene oneindigheid van de gewichtigste Staatkundige verschijnselen volgde zich op met eene snelheid, gelijk aan die der schimmen in eene toverlantaarn. Naauwlijks ooit zweeg het gedruisch der Staats-omwendingen, de donder der Kanonnen rommelde onophoudelijk in ons oor. De Tempel der Wetenschappen sloot zich. De vreesachtige Musen schuilden. De bedeesde Wijsgeer was van verre een gevoelig aanschouwer van verschriklijke

{==IX==} {>>pagina-aanduiding<<}

worstelingen des menschdoms, in welken hij de hooge gangen van den oneindigen eerbiedig waarnam. Dit schouwspel, het eenige in zijne soort, ontzagchlijker dan de uitbarstingen van Vesuvius, belangrijker dan Xerxes of Alexanders krijgstochten, leerzamer dan al wat voorige eeuwen ons leerden! - hield ten eenemaal zijnen geest bezet. Hij was, om met Horatius te spreken, totus in illis: en hoe zou hij dan hebben konnen besluiten, om zich van alles aftetrekken, wat rondom hem gebeurde, en zijnen tijd te wijden aan onderwerpen, die voor uitstel vatbaar waren? - Wat mij betreft, ik wil gaarne bekennen, dat te midden van zulke orcanen mijn geest niet geschikt was tot gezetten arbeid. Ook had de aart der gebeurd-tenissen te veel betrekking op mijn geliefkoosd onderwerp, dan dat ik niet zoude getracht hebben, daarvan voor hetzelve partij te trekken. -
Ik hoop, dat dit een en ander het Publiek met mij bevredigen zal, en dat het Derde Stukjen der Characterkunde dezelfde verschoning en goedkeuring als de voorigen zal vinden. - Het smart mij zelf, dat mijn tafereel van het Nederlandsch Character, vooral in het zedelijke, niet vrolijker en zonniger

{==X==} {>>pagina-aanduiding<<}

heeft mogen zijn; dan de vriend der waarheid zoude immers zoo min met Lofredenen gediend zijn, als met Lasterschriften? Ik heb waarheid gezocht, en, zoo veel ik wete, bescheidenlijk gezegd. Dwaalde ik hier of daar, men vergeve het mij, en onderrichte mij beter; ik zal trachten den misslag te herstellen. - Vollediger en uitgebreider kon, moest mijne Characterschets geweest zijn, indien zij niet een deel uitmaakte van een Algemeen Ontwerp. Ik heb dus veel slechts durven aanstippen, en aan de uitbreiding van denkende lezeren moeten overlaten. - Dan, wezenlijke bijzonderheden zijn er, zoo veel ik wete, niet in overgeslagen.
Men heeft geoordeeld, dat het aangenaam en tot opheldering en bevestiging dienstbaar zoude zijn, dit Stuk te versieren met eenige Nationale Portraiten, die door de konst van den uitmuntenden Vinkeles voortreflijk wel gemaakt, en geschikt zijn om den lezer proefkundig te overtuigen van de waarheid der verschillende Natie-Physiognomiën, welke niets anders doen, dan de Nationale Characters uitdrukken; het is om op zijn Physiognomisch gevoel eene proeve te nemen, dat er geene namen bij gesteld zijn
Deze af beeldingen zijn geschikt niet alleen

{==XI==} {>>pagina-aanduiding<<}

voor dit, maar ook voor een volgend Stuk, het geen ik hoop, terwijl ik thands ruste van mijn overig werk, binnen korten tijd te zullen konnen laten volgen, en waarin ik, met alle mooglijke beknoptheid, de Characterschets der Italianen, Spanjaarden, Franschen, Engelschen, Duitschers, en Noordsche volken, nevens eenige aanmerkingen omtrent het Character der hedendagsche Jooden, - gevolgd van eene beschouwing der Characters van kleenere Maatschappijën, denke medetedeelen, - enz.”

Ik heb bij dit Fragment niets meer te voegen, dan dat ik vergeten heb, sprekende van de uitvindingen, konstenaars, schilders, en geleerden in Nederland, mijnen lezer te verwijzen naar Martinets Vereenigd Nederland, waar men dien aangaande naauwkeurige en bevallig voorgedragene berichten vind. Dit wil ik bijzonder bij de noot op bladz, 38 herinnerd hebben, alsmede op bladz. 103 ten aanzien van de assiduïteit onzer landgenoten, waarmede men vergelijke, het geen bladz. 494 van dat werk voorkomt. - Ook heb ik mij verheugd, na het afdrukken van bladz. 185 gezien te hebben, dat Hume in

{==XII==} {>>pagina-aanduiding<<}

zijne Essays, Ess. VIII. het met mij eens is, dat de personeele Characters doorgaands beter zijn, dan het Volks-Character, zoo dat men de eersten uit het laatste niet altoos volmaakt beoordeelen kan. Het is aangenaam, een zoo groot vernuft, ongezocht, aan zijne zijde te hebben.
Nog is mij naderhand in handen gevallen het Programma van de Maatschappij der Nederlandsche Letterkunde te Leyden, van den jaare 1785; waarin voor het jaar 1787 tot eene Prijsvraag werd opgegeven: Het Volks-Character der Vereenigde Nederlanderen. Hoe jammer is het, dat daarop nimmer eenig andwoord is in het licht gekomen! ik ten minste draag daarvan geene kennis. -

Voor het overige wensch ik, dat dit kleen geschrift bijdrage ter bevordering van waare kennis, reine deugd, en warme liefde voor het Vaderland!
de schrijver.
Amsteldam, den 28 April 1797.



{==1==} {>>pagina-aanduiding<<}

Tweede Orde behelzende Nationale Characters.

Thands eenige proeven zullende mededeelen van Characterschetsen der Europische volken, geven wij billijk den voorrang aan ons eigen Vaderland, en beginnen dus met

I. Het Volkscharacter der Nederlanderen.

De landen, thands bekend onder den naam van het Vereenigd Nederland, liggen op de Noorderbreedte van 52 Graden, dus onder eenen gematigden hemel, die den middenstand uitmaakt tusschen de hette der Zuidlijker, en de barre koude der Noordlijker gelegen landen van Europa. - De luchtsgesteldheid, welke echter zedert eene reeks van eeuwen gelijk elders veranderingen ondergaan heeft, is er natuurlijk meer koud dan warm, en over het geheel, met andere landen vergeleken, heeft men er eenen waterachtigen dampkring, zware benevelde luchten, Verscheidenheid van t'elkens omlopende land- en zeewinden, en een climaat dat voor de meeste vreemdelingen

{==2==} {>>pagina-aanduiding<<}

onaangenaam en schadelijk is. Dit is echter voornaamlijk toetepassen op de vlakke en aan zee palende Provintiën, zijnde het verschil tnsschen dezelven en het bergachtig gedeelte van Gelderland b.v. in veele opzichten zeer aanmerklijk. Hieruit blijkt, dat de voorname reden voor het heerschend luchtsgestel in ons vaderland gezocht moet worden in de bijzondere ligging van deszelfs bodem; de laagheid van den grond, de veen- en kleiäartige gesteldheid der meeste landen, de menigte van stilstaande wateren, het groot aantal van moerassen, de binnenlandsche Zuiderzee en de brakke gronden, die de zelve daarstelt, de nabijheid der groote Noordzee, de afgelegenheid der Duitsche gebergten, en de uitgeftrekte effenbare vlakte die ons aan den kant van Belgiën en Frankrijk omringt, zijn buiten kijf zoo veele oorzaken, waarin de meeste verschijnselen der vaderlandsche luchtsgesteldheid hunne natuurlijke oplossing vinden.
Eene landstreek, op deze wijze gelegen, moet noodwendig aan veele ongunstige wijzingen van den dampkring zijn blootgesteld, zij moet onderhevig zijn aan eene onbestendigheid van weder aan eene afwisseling van luchts temperamenten, aan eene ophooping van dampen, aan stormen en watervloeden, minder gemeenzaam in andere landen. De grond moet er vochtig, verkleumd, zwaar om te bearbeiden, en in vergelijking met naburige gewesten, eene karige stiefmoeder zijn. Zwaar en kostbaar moet de arbeid wezen, die het den landzaat verschaft, zijnen bodem tegen het geweld der zeeën en den vloed der wateren

{==3==} {>>pagina-aanduiding<<}

te verdedigen. En vermids het land niet geschikt is om aan de behoeften der ingezetenen te voldoen, moeten dezen natuurlijker wijze worden aangespoord om op de wateren en zeeën zelven een groot gedeelte van de schaden te verhalen, welke dezen hun toebrengen, en zich dus op visscherij, koophandel, en scheepvaart bij uitnemendheid uitleggen.
Het is niet waarschijnlijk, dat eene zoodanige landstreek, omringd door hooger, drooger, gezonder, en vruchtbarer gewesten, vroegtijdig zal worden opgezocht, of bij voorkeus bewoond, tenzij door volken, die, van elders verdreven, of uit zucht naar gestadige verandering, zich daarin komen nederzetten om er rust of een nieuw middel van bestaan te vinden, en wier ligchaamlijke aanleg genoegzaam gehard is tegen de ongemakken van lands- en luchts-gestel. De mensch, tot gemak uit zijnen aart genegen, verlaat ongaarne den bodem, die rijklijk zijnen arbeid beloont. Hij verkiest hooge, drooge, en warme landstreeken om dat zij de veiligste, de gezondste, de vruchtbaarste zijn; en, als of hij zijnen geboortegrond voet voor voet aan het noodlot betwistte, wijkt hij daarvan niet af, tenzij of gebrek, of overtollige bevolking, of geweld hem verdrijve. Alsdan zoekt hij andere landen op, en het is niet dan na veele zoodanige uitbanningen van het ééne land naar het andere, dat hij eindelijk zich werpt in het midden der moerassen, waar de zee een einde maakt aan zijne tochten, en de armoede van den grond hem geenen tijd overlaat om op nieuwen te denken.

{==4==} {>>pagina-aanduiding<<}

De eerste berichten die wij hebben aangaande de bevolking dezer landen, bevestigen volkomen mijne gemaakte aanmerking. Trouwends wij zien, dat zij van de vroegste tijden af, meer dan eenig ander oord in Europa, van inwoners verwisseld hebben. Wij vinden dezelven beurtlings door zommige volken verlaten, door anderen weder opgezocht; wij zien de Batten of Batavieren, door de Katten uit hun Vaderland verdreven, zich in dezen oord nederzetten, maar op hunne beurt ook wederom, nevens andere landzaten, door nieuwe overweldigers bespringen, en eindelijk de vroegst bekende inwoneren, zelfs tot hunnen naam toe, verdelgd, en door anderen verdrongen. Het zijn de Friesen alleen, die zich door alle tijden en omwentelingen heen niet alleen hebben staande gehouden, maar ook allengs heinde en ver hunne bezittingen uitgebreid, derwijze zelfs, dat dit volk behalven het tegenwoordig Friesland, waaraan Westfriesland of Noordholland destijds genoegzaam vast was, ook Groningerland en het grootste deel der overige gewesten besloeg, wonende tot op de grenzen van Vlaanderen. Men kan de Friesen dus als het eenïg oorspronglijk Vaderlandsch volk, en als de kiem aanmerken, waaruit de tegenwoordige Nederlanders gesproten zijn; offchoon het niet te ontkennen is, dat zij ook, zoo door hunne gemeenschap met de Romeinen, als door de invallen der Germaansche, Noordsche, en Gothische volken, van tijd tot tijd veele vermengingen ondergaan hebben, en dat vooral de zeteling der Saxers en Franken in deze landen aanleiding zal

{==5==} {>>pagina-aanduiding<<}

hebben gegeven tot groote verwantschap en verwarring dezer drie natien onder elkander.
Op de boorden van den Rhijn, die natuurlijke scheidsmuur der Germaansche en Gallo-Frankische rijken, gelegen, en dus in het middenpunt tusschen twee machtige en van elkander zeer jaloersche volken geplaatst, konden de Nederlanders niet missen, boven andere volken, aan de schokking van invallen, oorlogen, en omwentelingen, gestadig te zijn blootgesteld. Zij moesten natuurlijker wijze door verloop van tijden iet overnemen van de zeden hunner wederzijdsche nabuuren. En naarmate hiervan moest hun Character eenen zweem bekomen zoo wel naar dat der Franken, als naar dat der Germaneren. Daar echter en Friesen, en Saxers, en Franken in hunnen oorsprong wezenlijk allen Germaniers waren, en dit land van de vroegste tijden af zich altoos tot Neder-Germanië gerekend heeft, ja daar onze oude landzaten door Caesar, Tacitus, en anderen, zeer gelijkvormig aan de Germaniers getekend worden, dwalen wij niet, wanneer wij het Character van deze laatsten aannemen als den grondtrek en oorspronglijken aanleg der Nederlanderen, offchoon door zeer veele omstandigheden in vervolg van tijden gewijzigd, vermengd, en zelfs geheel ontaart, gelijk wij na der zien zullen.
Wij mogen dus veilig onderstellen, dat zij die oude hardheid, grofheid, en sterkte van ligchaam, die behendigheid in het jagen en zwemmen, die dapperheid en moed in den krijg, die onoverwinlijke vrijheidszucht, dien wanhopigen

{==6==} {>>pagina-aanduiding<<}

tegenstand aan het geweld, ofschoon zij zelden aanvallers waren, en niet dan na lang getergd te zijn de wapenen opvatteden, die natuurlijke schranderheid, oprechtheid, getrouwheid, herbergzaamhheid, en kuischheid, die uitnemende zucht tot den Godsdienst, van wege welken de Batavieren reeds in hunnen tijd bij de Romeinen zoo zeer geacht en beroemd waren, zelfs tot het einde der VIIIste eeuw voor een groot gedeelte zullen behouden, althands niet ten eenemaal afgelegd hebben. En indedaad, wij ontdekken van veelen dezer nationale Charactertrekken nog de duidlijkste spooren te midden van alle die verdichtselen en verwarringen, waarmede de Vaderlandsche geschiedenis dier eerste eeuwen overdekt is. Uit deze zwarte wolken zelve schiet t'elkens eene heldere lichtstraal voor onze nationale Characterkennis. Wij vinden gedurig voor een oogenblik den Germaan in den ouden Nederlander der wederom. Zijne menigvuldige opstanden en worstelingen tegen, en hulpbiedingen aan de Romeinen, Germanen, en Franken, zijn onwraakbare getuigen van zijne krijgshaftigheid, en liefde tot de Vrijheid. De verbazende en langdurige tegenkanting der Friesen en Saxers tegen de inkomst van den Kristelijken Godsdienst hier te lande, waartoe de Franken hen zochten te bekeeren, levert niet minder een bewijs op van hunne taaie vasthouding aan de voorouderlijke zeden, en aan dien Godsdienst, dien zij toen nog voor den eenigen waaren hielden, als van hunne onbuigzaamheid, in het aannemen van en zich onderwerpen aan instellingen en wetten, die

{==7==} {>>pagina-aanduiding<<}

hun van elders met macht werden opgedrongen. Met één woord, de geschiedenis toont genoegzaam, dat onze voorouders de meeste trekken van hunne vroegste, geaartheid hebben overgebracht tot die tijden, waarin zij algemeen hulde deden aan den Godsdienst van jesus kristus, gechoeid op dien wanvormigen leest als dezelve reeds was in de VIIIste en IXde eeuwen der gemeene tijdrekening.
Het is van dit tijdstip af aan, dat zich eene geheel nieuwe orde van zaaken in ons Vaderland dagtekent. Het verdrag door Karel den Grooten met de Saxers en Friesen aangegaan, en waarbij dezen zich ter aanneming van het Kristendom plechtig verbonden, verzekerde hun volkomen hunne burgerlijke Vrijheid, verklaarde hen meer voor bondgenoten dan voor onderdanen dezes Frankischen Konings en Romeinschen Keizers, dat is, voor vrije lieden, ontheven van alle schattingen aan het rijk voorheen opgebracht, en bepaalde, dat zij, als één volk met de Franken aangemerkt, door éénen Koning geregeerd, en van zijnen wege door bijzondere Rechters of Graaven bestuurd zouden worden. En indedaad, nadat het grootste deel der IXde eeuw in gedurige beroerenissen door de invallen en overheersching der Normannen verstreken was, kwam met den aanvang der Xde eeuw de Graaflijke regeering tot stand, welke, tot in het midden der XVIde geduurd hebbende, en, door verzwagering met andere Vorsten, beurtlings van het Hollandsche tot de Henegouwsche, Beiërsche Bour-
{==8==} {>>pagina-aanduiding<<}
gondische, en Oostenrijksche Huizen overgegaan zijnde, ten laatste, gelijk men weet, geëindigd is in de volkomenste overweldiging van 's lands vrijheid en voorrechten door Karel den V, en Philips zijnen zoon. Trouwends, hetgeen in den beginne slechts het aanzien en oogmerk had, om de rust, en de vrijheid der landzaten te verzekeren, werd van lieverlede eene bron van overheersching en geweld, vooral na dat de Graaflijkheid gekomen was in handen van aanzienlijke Vorsten en machtige Koningen zelven, die, elders grootere goederen te bestuuren hebbende, en door geboorte geene zucht voor deze gewesten als hun Vaderland voedende, het beleid van 's lands zaaken van tijd tot tijd in handen stelden van Landvoogden en Stedehouders, welken, zoo wel als hunne Heeren zelve, van de hun opgedragen macht het hoogste misbruik maakten. Echter ontmoeten wij veele voorbeelden van den invloed der landzaten zelven op de keus hunner Graaven, en de regeering van het land. Wij zien dat de Staten of Vertegenwoordigers des volks zich van tijd tot tijd verzameld, en doen gelden hebben, en, schoon zij doorgaands voor Graaflijken overmoed moesten zwichten, echter niet hebben nagelaten van bij alle mooglijke gelegenheden het hoofd te bieden aan eene overheersching, die voor de natie volstrekt ondraaglijk was. Naarmate wij de tijden der groote omwending in de XVIde eeuw meer naderen, zien wij zelfs 's lands Staten meer en meer ten voorschijn treden, grootere vergunnin-
{==9==} {>>pagina-aanduiding<<}
gen of vrijdommen door de Graaven aan bijzondere steden of gewesten toestaan (*), en hunne drukkende beden of geldheffingen door de edelen en het volk manmoediger tegenwerken.
De Geschiedenis van ons Vaderland vertoont ons, gedurende deze zes honderd en vijftig jaaren bijna niets anders dan eene droevige opvolging van binnenlandsche opschuddingen, beroerenissen, oorlogen, en omwentelingen, meestal veroorzaakt, aan de zijde der Graaven, door worstelingen van het geestlijk en wereldlijk gezag, door onderlinge twisten over het grondgebied uit gewaande erfrechten of het mislijk leenstelsel geboren, en door der leenheeren jaloerschheid en bestrijding van elkanders gezag; terwijl van den kant des volks eene duldeloze onderdrukking, eene nooit gedempte vrijheidszucht, en eene onzen landaart door alle de eeuwen heen eigene onrustigheid van aart en neiging tot opstand, daaraan bestendig voedsel gaf. Het is hieruit, dat wij blijkbaar die snelle opvolging van Graaven en Heeren; die oneindige optochten der Gelderschen, Hollanderen, West-Friesen, en Stichtenaren tegen elkander; die menigte van kleene binnenlandsche oorlogen, tusschen Bisschoppen, Edelen, Steden, en maatschappijen; die gedurige verwisselingen van eigendom en leen; met één woord, alle die noodlottige gebeurdtenissen hebben afteleiden, welker herhaling

{==10==} {>>pagina-aanduiding<<}

dit deel der Vaderlandsche Geschiedenis zoo zeer verveelend maakt, als zij eene bloedige gedaante over dezelve verspreid. De Hoeksche en Kabeljaauwsche oorlog, een vulcaan die anderhalve eeuw lang met afwisselende uitbarstingen zijnen lavastroom gebraakt heeft, had geenen anderen oorsprong, en kenschetst, hoe zeer afzichtig ook in veelerleie opzichten voor den bespiegelenden Wijsgeer, hem niettemin de heerschende trekken van nationale onverzetijkheid, partijzucht, en vrijheidsmin op eene zoo treffende wijze, dat men een leerzaam oog daarop behoort gevestigd te houden in het bestudeeren van ons Volkscharacter, zelfs in latere tijdvakken.
Trouwends het is meer dan waarschijnlijk, dat de demping dezer diepgewortelde onlusten door den Hertog van Saxen met behulp van uitheemsch krijgsvolk, op het einde der XVde eeuwe, den geest van partijschap op verre na niet volkomen heeft uitgerooid, dat dit zelfde vuur ook na dien tijd onder de assche is blijven smeulen, dat de eerste vlammen van dien grooten volksopstand onder de regeering van Karel en Philips niets anders zijn geweest, dan eene nieuwe en geweldiger uitbarsting van hetzelve, en dat de oude leuzen van Hoeksch en Kabeljaauwsch zich ten dien tijde slechts verwisseld hebben met die van Staats- en Spaanschgezinden, onder elk van welke zich een groot aantal edelen, steden, en gewesten van beide zijden zamenschaarde, naarmate men de oude partij of der vrijheid of der overheersching was toegedaan.
Het was dus dezelfde oorzaak die dezen op-
{==11==} {>>pagina-aanduiding<<}
stand verwekte, als welke de natie nu reeds bijna twee eeuwen in beroerenis had gehouden; voorwerpen en omstandigheden alleen waren door den loop der tijden en gebeurdtenissen veranderd. - En dit doet ons duidlijk genoeg de reden ontdekken, waarom onze edelen en steden terstond bij den aanvang dezer onlusten derwijze verdeeld waren, waarom terzelfder plaatse nu de eene dan de andere partij werd aangekleefd, en waarom die XVII Gewesten, welke zich bij het Gendsch verdrag aan elkander verbonden hadden om eene gemeene zaak te maken ter afweering van het Spaansch geweld, zich weldra hierop verdeelden, met dat gevolg, dat tien derzelven aan Philips weder toevielen, terwijl de overige zeven eene nieuwe vereeniging bij de Unie van Utrecht hebben aangegaan, en welke thands nog bestaan als het Vereenigd Nederland.
De eerste zaaden van deze groote Staatsomwending zijn voorzeker te zoeken in de vrijheidszucht der landzaten, en in de schennis der capitulatien aan de zijde van het Spaansch Gouvernement. Ofschoon ik niet ontkennen wil, dat zich de woelige en onrustige geaartheid des volks, en de opruijing van Oranje en andere edelen, die te gelijk hun bijzonder misnoegen opvolgden en hunne eigene grootheid op het oog hadden, aanmerklijk hieronder gemengd hebbe; is het nogthands zeker, dat de geheele natie de grootste redenen tot misnoegen en opstand had, gelijk anderen in het breede hebben aangetoond. De waare oude vrijheid in het burgerlijke en godsdienstige, bij de inhuldiging van elken nieu-
{==12==} {>>pagina-aanduiding<<}
wen Graaf plechtig bedongen en bezworen, was lang en schandelijk vertreden. Het Spaansch bestuur, stout op zijne allesverslindende grootheid, ontzag noch eed noch wet meer, het ontveinsde niet langer zijnen toeleg, het was geheel niet kiesch meer in het aanwenden der middelen, om 's lands vrijheid en voorrechten ten eenemaal te overweldigen. Allerbijzonderst kan men de aanleiding tot den Nederlandschen opstand tegen Spanje zoeken in deze drie daadzaken: de geweldige afperssing van schattingen, den indrang van vreemdelingen in Staats- en Krijgsdienst, en de bloedige vervolging der zoogenaamde Ketteren, of den gewetensdwang in het stuk van den Godsdienst; drie roersels indedaad, te sterker voor de Nederlanderen, om dat zij juist inliepen tegen zoo veele vaste grondtrekken van derzelver Nationaal Character, te weten, gehechtheid aan het geld, eene sterke vóórliefde jegens zijne inboorlingen, waarmede een diepe afkeer van alle buitenlandsche overheersching gepaard gaat, en eindelijk eene onverzetlijke verkleefdheid aan eens omhelsde godsdienstbeginselen en plechtigheden. In dit een en ander vind derhalven die groote gebeurdtenis met alle hare gevolgen derzelver eigenaartige oplossing.
Wij zien hieruit, dat de verandering van Regeeringsvorm en Constitutie, en de oprichting dezer Republiek eene vrucht geweest zijn van het oorspronglijk volkscharacter zelve, en dat de natie niet dan getergd, genooddrongen, het juk der Graaflijke regeering hebbe afgeworpen. Het is echter tegelijk zeker, dat de eerste uitzichten

{==13==} {>>pagina-aanduiding<<}

der hoofden van den opstand zich minder gestrekt hebben ter volkomen vernietiging van de Graaflijkheid, dan wel ter bepaling van het Graaflijk gezag binnen zijne juiste grenzen. Toen Philips onbuigzame aart dit oogmerk verijdelde, drong de nood en veege oorlogskans de éénsdenkende gewesten tot eene naauwere verbindtenis, in den jaare 1579 te Utrecht aangegaan, en waarbij men eene soort van Confoederatie maakte, tot welke die der Duitsche en Zwitsersche Staten het voorbeeld schijnen gegeven te hebben, doch die, in zich zelf al te onvolledig om eene acte van Constitutie en eenen duurzaamen grondslag voor eene vrije Republiek opteleveren, meer het voorkomen heeft van een intermediair verdrag, geschikt om met vereenigde krachten en onderlinge hulp des te beter aan Spanje het hoofd te konnen bieden, en elkander getrouw te blijven tot men 's lands regeering in veiliger handen zoude hebben gesteld. Immers, de handelingen van Oranje in naam des Konings, de afzweering van Philips zelve, de opdracht van de Souverainiteit dezer landen aan Frankrijk en Engeland, en van de Landvoogdij aan Leicester, na het sluiten der Unie, om van andere omstandigheden niet te gewagen, toonen genoegzaam, dat men noch moeds genoeg, noch bepaalden toeleg had, om zich tot eene volmaakt vrije en onafhanglijke Republiek te vormen. Men had wel de Graaflijke regeering, waaraan men door lange gewoonte nog gehecht was, aan Willem I. opgedragen, doch zijn dood verijdelde het gefmeed ontwerp. Evenwel wist zijn opvolger zich, zonder den

{==14==} {>>pagina-aanduiding<<}

naam van Graaf, in het oppergezag meesterlijk te handhaven, en de Nederlanders hadden indedaad de Graaflijke regeering meer in den naam dan in de daad vernietigd. Weifelend en onzeker bleef onze Staatsgesteltenis, tot dat in den jaare 1609 de Spaansche Mogendheid bij een twaalfjarig bestand de Vereenigde Nederlanden voor vrij en onafhanglijk erkende, en onze Republiek in den rang der Souvereine Mogendheden van Europa met de daad werd ontvangen. Van toen af namen de Vereenigde Gewesten meer beslissend de gedaante van eenen eigenmachtigen Staat aan, welke zij zedert dien tijd tot heden toe behouden hebben. Ondertusschen bleef het Huis der Vorsten van Nassau in eene onafgebrokene reeks van afstammelingen in ons Vaderland gevestigd, en het bekleedde, ofschoon zomtijds door den invloed der Aristocratische Familiën en vreemde Mogendheden voor eenigen tijd uitgesloten, gedurende ruim twee eeuwen de hoogste waardigheden in deze Republiek. De afwezige Graaven hadden zich doen vertegen-woordigen door Stadhouders, welke een onding werden, en van zelfs vervielen, zoo dra men den Graaf afzwoer, en door Spanjen erkend werd voor onafhanglijke Mogendheid. Ondertusschen had het aanzien en de staatkunde van Oranje deze waardigheid bij de Unie doen behouden, en zijn huis daardoor van den ouden invloed op 's lands regeering verzekerd. Men behield de Stadhouders, zoo wel uit dankbaarheid, als om dat men gewend was door één hoofd bestuurd en vereenigd te worden.

{==15==} {>>pagina-aanduiding<<}

Zoo had men dan in de daad, zonder Graaf, eenen Graaflijken Vertegenwoordiger; zonder Heer, een Overhoofd; en zonder genoegzame instructie die de grenzen zijner macht duidlijk omschreef, eenen Stadhouder, welke op zijne beurt even gevaarlijk voor de Vrijheid worden kon als de Graaven immer geweest waren. In de daad, ik zie niet dat onze voorvaders, toen zij Philips afzwoeren, meer gedaan hebben dan Oostenrijk en andere vreemde Mogendheden uittesluiten van 's lands opperregeering; zij deden hierdoor slechts eenen eersten stap tot hunne vrijheid en onafhanglijkheid, en het is als of zij geen moeds genoeg bezeten hebben, om het inwendig Staatsgestel in zijne gewrichten aantetasten, en eene volkomen vrijë Staatsregeering, door de zuivere vertegenwoordiging des volks, zonder eenig Vorstlijk oppergezag, daartestellen. De oprichting onzer zoogenaamde vrijë Republiek in de XVIde eeuw was derhalven buiten kijf een gebrekkig stuk werks, men bracht daardoor de Nederlanden nagenoeg terug tot de eerste gesteldheid van zaaken, toen de Graaven, die destijds meer Vrederechters en Krijgshoofden dan Landsheeren waren, uit en door de edelen en het volk zelven gekozen werden. Ondertusschen werd de bronader van het despotismus, de ophooping van waardigheden in één Eminent Hoofd, niet gedempt. Het Stadhouderschap werd van tijd tot tijd aan de Vorsten van Nassau, met uitbreiding van macht, opgedragen, eindelijk in de beide linien erflijk verklaard, als een wezenlijk deel onzer Constitutie in de Republiek vast-
{==16==} {>>pagina-aanduiding<<}
gesteld, en door de toen met ons verbondene Mogendheden geguarandeert. Deze Vorsten zagen zich hierdoor geplaatst aan het hoofd der uitvoerende Macht, bekleed met het opperbevel over 's lands vlooten en legers, vereerd met de voorzitting in bijkans alle de wetgevende Vergaderingen, voorzien met het recht om de regeeringen te veranderen, gerechtigd om als scheidslieden zich tusschen de twistende Gewesten te plaatsen, en overladen met nog zoo veel meer gezags, dat zij, diep in de gunst van het gemeen verwikkeld, groote goederen alom bezittende; en eenen onbepaalden invloed op 's lands edelen, regenten, krijgsvolk, en geestlijkheid hebbende, indedaad Souvereine Heeren waren, zonder dien tijtel te voeren, en onder den naam van Eersten Staatsdienaar alles konden doen, wat hun behaagde, zonder belemmerd te worden door verandwoordlijkheid, of zich haatlijk te maken door openbare overheersching.
Ik heb met opzet dit stuk een weinig meer ontwikkeld, om te doen zien, dat men ons voorig Staatsgestel niet verwarren moet met dat eener vrijë Volksregeering bij repraesentatie; en derhalven, dat de oude Graaflijkheid bij de groote omwending der XVI de eeuw wel in naam maar niet in de daad vernietigd is geworden, en dat wij slechts eene andere gedaante en zachtere buiging gegeven hebben aan het voorheen Graaflijk despotismus. Mocht onze dwaling eene waarschuwing verstrekken aan alle volken die, zich vrijmakende, eenige brokken van het oude Staatsgebouw uit zwakke toegeeslijkheid of valsche

{==17==} {>>pagina-aanduiding<<}

Staatkunde hebben, of zouden willen, behouden in hunne veranderde Constitutie! Frankrijk, dat eenen Koning behield, toen het ophield een Koningrijk te zijn, is daarvan al ras met schrik en schade terug gekomen, en, bedrieg ik mij niet, dan zal America den zweem zijner Constitutie met die van het Moederland, het knellend juk van eenen bijna Souvereinen Praesident, zich niet dan te laat beklagen. Vergeet nooit, ô volken! dat er eens een Julius Caesar, een Cromwell, een huis van Medici bestond! - De Nederlanders hebben bij al te duur gekochte ervarenis geleerd, hoe eene macht, te groot om door een enkel persoon te worden uitgeoefend, trapswijze ontaarten konne in eene ondraaglijke overheersching; zij hebben geleerd, hoe moeilijk het zij den stroom dier overheersching te sluiten, wanneer dezelve éénmaal is doorgebroken; zij hebben geleerd, dat eene opvolging van hoofden van zelve in eene erflijke heerschappij ontaarte; eindelijk, zij hebben geleerd, dat de verzwagering van eenen kleenen Vorst met aanzienlijke buitenlandsche Huizen, gelijk die der Vorsten van Nassau met de geslachten van Stuart, Hanover, Brandenburg, en Brunswijk, hem allengs zelve groot maakt, en eene onafhanglijke Republiek even zo afhanglijk maken kan van eene andere Mogendheid, als de onze immer was onder de Graaflijke regeering der Oostenrijksche Vorsten. - Immers, het is aan deze omstandigheden voornaamlijk, dat wij te danken gehad hebben die heilloze voeding van binnenlandsche factien, welke ons hebben verdeeld zoo lang wij

{==18==} {>>pagina-aanduiding<<}

eene Republiek geweest zijn, en welker vuur zoo menigmaal met nieuwe woede opblakerde, als de Staats- of Prinsgezinde partij zich boven hare mededingeres verhefte; het is hieraan dat wij te danken gehad hebben die gedurige scheuringen in Kerk en Staat, alle die oproerige bewegenissen onder de volksheffe, die verbitteringen en bloedige worstelingen tusschen Burgeren en burgeren, die schroomlijke verdeeldheden en onophoudelijke twisten tusschen onze Patrice Familien en Gewesten, dien verouderden tweespalt, welke de Zee- en Land-Provintien omtrent de groote belangen en maatregelen van Staat eindeloos verdeelde, met één woord alle die rampzalige tooneelen, waarvan onze Vaderlandsche Geschiedenis zedert de Unie van Utrecht niet anders dan de droevige herhaling oplevert. - Het is tevens aan deze oorzaak meer dan aan eenige andere te wijten, dat wij, in de plaats van onafhanglijke Mogendheid, beurtlings een wingewest van Frankrijk, Spanjen, Engeland, Oostenrijk en Pruisschen zijn geworden, dat men ons de vernederendste wetten heeft voorgeschreven, de heillooste opofferingen gevergd, de verbazendste schatten zonder eenig voordeel, zonder eenige vergoeding, doen spillen, in de vernielendste oorlogen medegesleept, de schreeuwendste mishandelingen willekeurig aangedaan, en geëindigd met onzen Koophandel te krenken, onze zeemacht te verdelgen, onze legers te verpesten, onze fabrieken te sloopen, onze schatkisten uitteputten, onze waardigheid te vertrappen, onzen moed en vrijheidszucht uittedoven, en ons te voeren op dien

{==19==} {>>pagina-aanduiding<<}

steilen rand des verderfs, waarop wij heden waggelen, en van welke het Vaderland in den afgrond van zijnen eeuwigen ondergang dreigt te storten. Hebben wij niet, om slechts een en ander voorbeeld optenoemen, eenen Koning op den Britschen throon geplaatst, Oostenrijk naar de opvolging van den Spaanschen throon helpen dingen, voor eene Maria Theresia, met welke wij niets te maken hadden, onze schatten opgeofferd, en ons, ten gevalle van anderen, ten verderve van ons zelven, in den laatsten oorlog tegen de Franschen gemengd? Van waar, dat wij beurtlings door Frankrijk en Engeland, of door nabuuren, die hunner partij ten dienste stonden, besprongen, en door eene reeks van verwoestende oorlogen geteisterd zijn geworden, dan om dat wij, immer de speelbal van Vorstlijke Staatszucht, ons t'elkens dan naar de eene en dan naar de andere zijde lieten zwaaien, zonder ooit op ons zelve te durven staan, of een vast staatkundig stelsel te volgen? Er is alle reden om te onderstellen, dat indien wij ons tot eene waarlijk vrije en onafhanglijke Republiek voor meer dan twee eeuwen gevormd, en altoos bij dien vorm gehouden hadden, wij het slachtoffer zoo min van inwendige verdeeldheden als van uitwendige overheersching zouden geweest zijn, maar op dit oogenblik eene hoogte van aanzien en welvaart bereikt hebben, die den nijd onzer vijanden, den eerbied onzer vrienden, de bewondering van alle volken, zou hebben verwekt, en ons de panden van vrijheid en onafhanglijkheid duurzaam verzekerd. Nu integendeel zijn wij

{==20==} {>>pagina-aanduiding<<}

een zwak, weêrloos, uitgeput, inwendig verdeeld, uitwendig veracht, en ongelukkig volk, een volk zonder vaste beginselen, zonder veerkracht, zonder aanzien, blootgesteld aan den moedwil onzer nabuuren, bedreigd door zulken, die wij zelve hebben grootgemaakt, afhanglijk van het wisselvallig lot der groote Europische volken, en enkel gevormd om aan den leidband van het despotismus te gaan, en te worden het geen anderen van ons maken willen. Helaas! Nederlanders! zoodanige zijn de zuure gevolgen van de dwaasheid uwer Vaderen, verdubbeld door uwe eigene halstarrige verkleefdheid aan het oude, zonder u door uwe treurige ondervinding te hebben willen laten voorlichten! Gij boet al te wreed dien misslag, en terwijl gij uwe rampen aan anderen wijt, oogst gij de wrange vruchten uwer eigene lichtzinnigheid. -
Na deze korte schets van de gronds- en luchtsgesteldheid, den oorsprong, de lotgevallen, en den regeeringsvorm der Nederlanderen, zal ik een weinig zeggen over die grondregelen van Staat, welken zij, vooral zedert de oprichting der Republiek, bestendig hebben aangenomen, en die zoo veel invloeds gehad hebben op het algemeen bestuur en heerschend volks-character. Men kan dezelven mijnes oordeels bepalen tot de volgende hoofdpunten. 1. Bescherming en uitbreiding van 's lands Koophandel, Zeevaart, en Visscherijen; met achterstelling evenwel van den zoo edelen land- en akkerbouw, die nimmer behoorlijk is aangemoedigd, en van het Fabriek- en Trafiekwezen, waaraan, zedert onze naauwe verbindtenis met het wangunstig

{==21==} {>>pagina-aanduiding<<}

Engeland, alle mooglijke slagen zijn toegebracht, zoodat hetzelve thands zoo goed als vernietigd is; en ach! dat men den Nederlandschen handel zelve niet ten gevalle van dat ander Carthago van tijd tot tijd had gekrenkt en ontzenuwd! – 2. Het lokken van vreemdelingen herwaard, en het dulden van alle gewettigde Godsdiensten; een schoon beginsel voor eene handeldrijvende vrije Republiek, indien men hetzelve niet had overdreven door de voorkeus aan vreemde zeden en voordbrengselen te geven, en door vreemdelingen intedringen in posten en bedieningen, welken de landzaat zich op eene stuursche wijze zag ontweldigen; indien men tegelijk alle onderdrukking en overheersching van de dissenters in ons Vaderland geweerd, en burgerlijke verdraagzaamheid aan menschlijke rechtvaardigheid en Kristlijke liefde gepaard had. - 3. Bestendige vrede, en goede verstandhouding met de Europische Mogendheden. Indedaad, een voortreflijke grondregel, voor welke onze ligging, ons belang, onze geaartheid, de menschlijkheid zelve, pleit; doch die een doodlijke kanker voor land en volk word, wanneer men denzelven, gelijk zedert langen tijd in onze Republiek, derwijze overdrijft, dat men aan eene lafhartige zucht tot vrede de schoonste belangen opoffert, zijne rust voor goud koopt, en in alle de groote twisten deel neemt, om nimmer oorlog te hebben. Welk eene ongerijmde tegenstrijdigheid! Het is aan dit zelfde vredelievend stelsel, dat ons Vaderland zijne meeste oorlogen te danken heeft. Met niemand in vijandschap willende zijn, hebben wij nimmer waare vrienden, hebben wij allen beurtlings tot vijanden ge-
{==22==} {>>pagina-aanduiding<<}
had. - 4. Een andere grondregel is: de heiligheid der Nationale trouw en stipte nakoming der Tractaten. Had men dien altoos gevolgd, zonder aan den eenen kant bedektlijk inbreuken daarop te maken, en aan de andere zijde trouwloze bondgenoten lafhartig te blijven aankleven, voorzeker, een drom van rampen zou ons Vaderland nimmer getroffen, het zou eenen veel hoogeren trap van welvaren en luister bereikt hebben, dan thands. Zwakke vrees en valsche staatkunde hebben den Staat of trouwloosheden of laagheden doen begaan, die men voor zichzelf ontveinsde. De bondel onzer Diplomatieke verbindtenissen zedert de opkomst der Republiek vertoont ons eenen keten van tegenstrijdige verbindtenissen, allen gegrond op den willekeur van hen die ons overheerschten, en waarvan de eene de andere volmaakt vernietigde. Wij verzekerden onzen nieuwen bondgenoot van altoosdurende trouw in denzelfden adem, waarmede wij de ouden trouwloos verzaakten. - 5. De verwarring der Godsdienstige gevoelens met de Staatkunde, en de vermaagschapping onzer Stadhouderen met vreemde Hoven, heeft hierbij doen voegen de noodlottige stelling, dat ons belang vorderde steeds verkleefd te blijven aan de partij der Protestantsche Mogendheden. In gevolge hiervan gingen wij doorgaands getrouwelijk aan den leidband van Engeland, Pruisschen, en hunne bondgenoten. En welke vruchten wij daarvan geplukt hebben, moge de nakomelingschap, meer verlicht en onpartijdig dan wij, beoordeelen! – 6. Zeker is het, dat wij geen denkbeeld meer ten

{==23==} {>>pagina-aanduiding<<}

koste van ons volksgeluk hebben omhelsd en doorgehouden, dan dat van steeds te leunen op de hulp van machtiger bondgenoten, en nimmer op onszelven te durven staan. Zagen wij dan niet, dat kleene Staaten altoos de speelbal en het slachtoffer moesten zijn van grootere Mogendheden, en dat het belang eener zwakke handeldrijvende Republiek vorderde in goede verstandhouding met alle natien te leven, en zich te houden buiten het gedrang van die machtige volken, die zints eeuwen wedijveren om de opperheerschappij van Europa? - 7. Eindelijk, vergeten wij niet hierbij te voegen het ongerijmd en schadelijk maxime van onzen Staat, zedert langen tijd door het bestuur aangenomen, om, onder het voorwendsel van heilzame bezuiniging, steeds bedacht te zijn op het aflosschen en verminderen van 's lands schulden. Indedaad, zuinigheid is een hoofdvereischte in alle huishoudingen van Staat; maar, wanneer de Staat weigert de schatten zijner rijke leden ten algemeenen nutte aanteleggen, wanneer dezen genoodzaakt worden om hun geld bij andere Mogendheden te plaatsen, wanneer langs dien weg de harten der ingezetenen, ingevolge de waarachtige spreuk van den Zaligmaker der wereld (*), van hun eigen Vaderland afgetrokken en aan het beboud van vreemde landen verbonden worden, wanneer men zich van zijne natuurlijke vijanden hierdoor afhanglijk maakt, en hun de wapenen doet toe-
{==24==} {>>pagina-aanduiding<<}
reiken om onzen koophandel te vernielen en met overmacht ons te beoorlogen; dan voorzeker volgt men eene verderslijke Staatkunde, en de anders prijswaardige bezuiniging ontaart in eene verfoeilijke verraderij der belangen van het Vaderland. -
Wij hebben deze grondregelen van onzen Staat hier ingevlochten, niet, om dat zij allen even heilzaam, of door het tijdelijk bestuur steeds getrouw zijn opgevolgd; maar dewijl de heerschende Staatsmaximes bij alle volken altoos gegrond waren in en invloed maakten op hun eigenaartig bestaan, en dus ook eene leerzame vingerwijzing konnen zijn bij de naspooring van ons Nationaal Character. -
Ik ga nu over tot de middelen en wijze van bestaan der Nederlanderen. En hier vinde ik juist dat alles, wat bodem, ligging, en landaart elken wijsgeerigen beschouwer natuurlijk moest doen verwachten. In eene landstreek, gelijk de onze, kan nimmer de land- en akkerbouw het eenig of voornaam middel van bestaan hebben opgeleverd. Hoe zeer geschikt, om den veeteelt, en het vertier van allerlei zuivel tot eenen elders onbekenden graad van volkomenheid te brengen, wegens de menigte zijner vette beemden, moet echter het laag, waterachtig, en van rivieren en zeeën zoo zeer doorsneden als bespoeld Nederland van de vroegste tijden af zijne inwoneren voornaamlijk gelokt hebben tot visscherij, scheepvaart, en koophandel. Geplaatst op de grenzen van den Oceaan en het vaste land, kan het niet missen van ouds her de markt- en stapelplaats van ver-
{==25==} {>>pagina-aanduiding<<}
schillende landen, en voordbrengselen te zijn geweest. Geene eigene producten van belang hebbende, was het natuurlijk, dat de ruiling van vreemde waaren, de over- en wedervoering van goederen uit en naar andere gewesten meer dan de positive handel in dit land gedreven werd. Tot dat einde waren er schepen nodig; het is des niet te verwonderen, dat scheepvaart, scheepsbouwen zeevaartkunde, nevens alle de konsten en wetenschappen, daaraan verknocht, vroeger dan elders, hier te lande gebloeid hebben. De opkomst van handel en scheepvaart had eigenaartig ten gevolg, dat de rijkdommen vermeerderden, koopsteden uit moerassen oprezen, de schoonste binnenlandsche Canalen gegraven werden, en de natie over het geheel in welvaren toenam. Dan even dit moest den nijd der nabuuren verwekken, en kon niet anders dan roofzuchtige Anglo-Saxen en Deensche Normannen aanlokken om van tijd tot tijd invallen in dit land te doen, en eenen grooten roof met zich te voeren. De landzaat zag zich dus genoodzaakt zijne bedreigde kusten, zijnen gekrenkten koophandel krachtdadig te beschermen, en ziet daar den oorsprong onzer gewapende zeemacht, waardoor wij allengs tot den rang eener eerste Zeemogendheid geklommen zijn. Het geen onze eigen bodem niet opleverde, moesten wij noodwendig elders zoeken. Men moest zijne specerijen uit den Levant, zijne wol uit Spanjen, zijne zijden stoffen en wijnen uit Frankrijk, zijn koorn uit Engeland, Polen en Duitschland, zijne pelterijen uit Rusland, en zijn hout uit Noorwegen doen aanvoeren; van hier de

{==26==} {>>pagina-aanduiding<<}

vroege handel onzer voorouderen op alle deze en meer andere landen.
Na de vestiging der Portugeezen en Spanjaarden in Asia en America, en na de uitbarsting van den grooten oorlog tusschen ons en deze laatsten, moedigde winzucht en volkshaat onze kooplieden aan tot die beroemde tochten naar en veroveringen in Oost- en Westindiën, welke den grond gelegd hebben tot het vestigen der aanzienlijke Vaderlandsche Coloniën in de drie werelddeelen, tot het oprichten der grootsche Handelsmaatschappijën in onze Republiek, en tot het bijna uitsluitend drijven van den Oosterschen en Westerschen handel, gedurende eenen zeer langen tijd, met bijkans geheel Europa. Het is van dit merkwaardig tijdpunt in onze Ceschiedenis, dat zich de hoogste luister van het Gemeene best, de schitterendste bloei onzer negotie, de roemrijkste overwinningen onzer geduchte zeevlooten, en onze beslissende invloed op het evenwicht der Europische Mogendheden; maar tevens, dat zich eene geheel nieuwe wending van het volkscharacter, die ophooping van verderslijlijke schatten, die uitbarsting van overdaad, pracht, weelde, en allerlei zedenbederf, die toevloed van allerleie natiën, op winst belust, naar onzen rijken bodem, en gevolglijk die noodlottige vermenging en verbastering van onzen aêlouden landaart, begeleid van den treurigen sleep der vreemde zeden en manieren, kenlijk dagtekenen. Zints dien schoonen dag onzes Vaderlands hebben wij allengs opgehouden een groot, een edel, een oorspronglijk volk te zijn. De

{==27==} {>>pagina-aanduiding<<}

nieuwe werelden, door onze winzucht overweldigd, hebben zich aan ons gewroken, door ons de bronnen van rijkdom en van weelde te ontsluiten, welke ons vergiftigen moesten; en Europa, door ons van alles zoo mild verzorgd, heeft ons daarvoor beloond met een ruim geschenk van zijne vereenigde dwaasheden en ondeugden. Zoo zeker is het, dat de hoogste middag des geluks ook in groote maatschappijën doorgaands op de hielen gevolgd word van eene daling naar den avond der tegenspoeden, en dat de voedsels die een volk groot maken, niet zelden met zich voeren de weelige zaden van deszelfs verderf en ondergang.
Dit in het voorbijgaan. Ik zal er, betreklijk Neêrlands koophandel, alleenlijk nog bijvoegen, dat een aantal van staatkundige en zedelijke oorzaken, doch waaronder de verslaauwing onzer nijverheid door de rijkdommen, en de toeneming van die der andere handeldrijvende volken, door ons voorbeeld uitgelokt en geleerd, eene voorname plaats bekleeden; dien bloeiënden tak van ons welvaren langzamerhand geknot hebben, en tot zulk eene kwijning gebracht, dat het wangunstig Albion zich eindelijk meester op de zee, bezitter van onze aêloude meerderheid in den handel, en eigenaar van het grootste deel onzer schatten ziet; dat andere volken thands zelven bezitten of door die eilanders ontvangen, hetgeen zij voorheen bij ons alleen moesten zoeken; dat vreemdelingen onze vrachtschippers zijn geworden, daar wij eertijds die van de geheele wereld waren; dat onze Colonien verloren of

{==28==} {>>pagina-aanduiding<<}

uitgeput zijn, onze Maatschappijën zieltogen, onze bank zonder crediet, onze zeemacht zonder vermogen, onze scheepvaart zonder bescherming, onze beurs zonder handel, en onze val, buiten tusschenkomst der gelukkigste wendingen, onherstelbaar is. -
Een waterrijk en aan zee gelegen land zal doorgaands niet alleen de scheepvaart, maar ook de visscherijen, bij zijne inboorlingen aankweken. Deze bron van bestaan, door de natuur zelf aangewezen, hebben de vroegste bewoners van ons Vaderland reeds voor zich geopend, en zij is, trapswijze, eene goudmijn voor den Nederlander geworden. Reeds voor veele eeuwen bloeide onze groote Visscherij of Haringvangst; die der Kabellaauw en Zalm heeft ook zedert langen tijd zich onder ons gevestigd. Wat de Walvisch-vangst betreft, welke, van de Spanjaarden geleerd, onzen voorvaderen in de XVIIde eeuw aanzienlijke voordeelen opleverde, zij is zints eenige jaaren aanmerklijk in verval geraakt, en schijnt hare afneming verschuldigd te zijn aan meer natuurlijke oorzaken, dan wel andere takken der Nationale Visscherij. -
De industrie, de werkzame aart der Nederlanderen is niet enkel de vrucht van hun natuurlijk instinct, zij is tevens voor een groot gedeelte aan de gesteldheid van hunnen grond, aan de ligging van hun Vaderland haren oorsprong verschuldigd. Kan het wel anders, of een werk-zaam en winzuchtig volk in zijnen aanleg, moest dit meer en meer worden op eenen bodem, die den noesten vlijt des arbeiders over het geheel

{==29==} {>>pagina-aanduiding<<}

zoo karig beloonde, en integendeel zoo veele zorgen en moeiten vorderde, om zich aan de woede der zeeën, en de overrompeling der rivieren bij aanhoudendheid te doen ontweldigen? In een land, vol van dras-staande gronden, en door het binnen- en buitenwater beurtlings over-stroomd, blootgesteld daarenboven aan geweldige orkanen, die den vloed te hooger opruiën en alles voor zijn verslindend geweld doen bezwijken, in zulk een land is het zeer natuurlijk, dat de konst van dijken te leggen, sluizen te maken, en allerlei waterweeringen en waterleidingen te vervaardigen, al vroeg bekend geweest, en tot eenen uitnemenden graad van volkomenheid gebracht zij geworden. Niemand, die de Zeeuwsche en Hollandsche waterwerken immer gezien heeft, zal aan onze natie den roem betwisten, van in dit vak, en in veele daartoe vereischte wetenschappen, zeer uittemunten. -
De watermolen is eene oorspronglijk Vaderlandsche en reeds zeer oude uitvinding; en kan het ons wel verwonderen dezelve aantetreffen bij eene natie, bijna de helft van het jaar door kwel-of regen-water verontrust, en welker weidlanden geen behoorlijk voedsel voor het vee zouden konnen opleveren, tenzij men door eene verbazende menigte dier konstwerktuigen het overtollig water gedurig uitpompte, en de velden droog maakte? - De molen éénmaal uitgevonden zijnde, was natuurlijk een zeer geschikt hulpmiddel ter volmaking van veele Vaderlandsche Fabrieken en Trasieken, inzonderheid van die welke voorname bronnen van bestaan voor de natie ople-
{==30==} {>>pagina-aanduiding<<}
veren; het is dus niet vreemd, dat de houtzaagmolens in een land van handel en zeevaart, dat de papiermolens in het Vaderland der edele Drukkonst zich derwijze vermenigvuldigd hebben (*), om nu te zwijgen van meer andere aanwendingen dier nuttige machine. - Het was noodzaaklijkheid meer nog dan vernuft, die den Nederlander leerde zijne veengronden uittedelven, en langs dien weg zich eene Vaderlandsche brandstof te bezorgen, welke, bij mangel van houtrijke bosschen en van koesterende steenkoolmijnen, in eene zoo waterige en koude landstreek volstrekt onontbeerlijk was. - De uitgeveende gronden, in plassen verwandeld, verplichtten den landzaat om middelen uittedenken ter droogmaking dezer onbruikbare en gevaarlijke waterpoe-
{==31==} {>>pagina-aanduiding<<}
sen. Hij vond in zijne bergachtige streeken geene steengroeven; de harde zelfstandigheid zijner kleigronden gaf hem een middel aan de hand om dit gebrek te vergoeden, hij vond dus steentegel- en pannebakkerijën uit, en bezorgde zich daardoor de hoofdstoffen tot aanbouw van stevige woonhuizen. - Bevindende, dat deze soort van aarde voor meer andere bewerkingen en bereidingen vatbaar was, maakte hij daarvan weldra gebruik, om zich verschillende levens-beno-digdheden te verschaffen; en dit was de oorsprong onzer vroegtijdig beroemde aardenwerks- of plateel-potten- pijpen- en meer andere bakkerijen; welke echter in deze eeuw, bij de verflaauwing der volksnijverheid, en bij gebrek van aanmoediging door het Gouvernement, voor den naarijver en de winzucht onzer nabuuren maar al te zeer hebben moeten onderdoen. –
De staalen, die ik heb opgegeven, bewijzen genoeg hoe zeer natuur en behoefte in veele op-zichten de leermeesteressen der natie; en de voorname oorzaken geweest zijn van hare industrie en uitmunting in verschillige Konsten en Wetenschappen. Er zijn nogthands andere vakken van werkzaamheid, er zijn andere middelen van bestaan, welke niet tot deze soort behooren, maar die de natie zich echter van oude tijden af door schranderheid en vlijt heeft weten eigen te maken, en die, zomtijds door toevallige oorzaken geholpen, in ons Vaderland tot eenen aanmerklijken trap van bloei gestegen zijn.- Men kan b.v. de zijde, het vlas, noch de wol niet rangschikken onder de hoofd-producten van ons Vader-
{==32==} {>>pagina-aanduiding<<}
land; niettemin hebben onze voorvaders al zeer vroegtijdig deze stoffen weten te verwerken op eene wijze, die hun door geheel Europa roem en vertier bezorgde. Reeds in de VIIIste en IXde eeuwen waren de Friesche lakens wijd en zijd in hooge achting. Van tijd tot tijd namen onze Weeverijen en Fabrieken in menigte en in welvaren toe. Andere volken leverden ons hunne voordbrengselen, en, terwijl wij hen en ons zelve daarvan kleedden, verrijkten zij ons andermaal met hun eigen goed weder intekopen. Niet weinig droeg onder anderen hiertoe bij de verplaatsing der Vlaamsche Weeverijen naar onze gewesten in de XIVde, het verloop des Brabandschen handels in de XVde, en de overkomst van zeer veele Fransche Handwerkers en Fabriekanten na den Parijsschen moord in de XVIde eeuw, door welk een en ander ons Fabriekwezen ten toppunt van bloei steeg. Dan, dezelfde oorzaken die onzen Koophandel ondermijnden, hebben ook deze zenuw van den Staat verlamd. Onze Weeverijen zijn trapswijze tot een nietsbeduidend aantal gesmolten, en onze Fabrieken kwijnen aan het jammerlijkst verval. Mocht de oude nijverheid eens herleven, en de aanmoedigende bescherming van het Gouvernement het neêrgebogen hoofd van dezen weldadigen nandelstak allengs wederom opheffen!
Het zou ons te lang ophouden, alle de voorname vakken van werkzaamheid, waardoor de Nederlanders zich van tijd tot tijd een bestaan hebben weten te verschaffen, en welke als een oorspronglijk voordbrengsel van deze natie kon-
{==33==} {>>pagina-aanduiding<<}
nen worden aangemerkt, slechts vluchtig te doorlopen. Dit was ook in geenen deele mijn oogmerk. Ik wilde slechts eene en andere proeve voor de aandacht mijner lezeren brengen, om hen te overtuigen, welk een tastbaar verband er te vinden zij tusschen den aart onzer voordbrengselen, onzer gronden, en betreklijke ligging zelve, en tusschen zeer veele wijzigingen van onze Nationale industrie en bedrijvigheid; en hoe deze laatste derhalven veelal in de eerste oorzaken haren voornamen grondslag hebben. - Zijn er nogthands ook hier uitzonderingen, gelijk wij daarvan zoo even een voorbeeld hebben aangewezen, zij bevestigen niettemin de waarheid dezer algemeene aanmerkingen, waarmede ik van dit stuk zal afstappen: de natuur en de noodzaaklijkheid zelve hebben de Nederlanders tot een werkzaam, nijver, en vindingrijk volk moeten maken. Wilden zij in hun vaderland blijven bestaan, zij moesten wel alle de hulpmiddelen aangrijpen, die hetzelve hun aan de hand gaf. De Koophandel opende nieuwe bronnen voor hunnen vlijt, en vermeerderde langs dien weg de voorwerpen hunner vernuftige pogingen. Niets was den winzieken en natuurlijk aan een werkzaam leven gewonen landzaat te moeilijk. De hagchlijkste tochten, de zwaarste ondernemingen, de stoutste ontwerpen werden telkens met eenen zoo gelukkigen uitslag bekroond, dat de Natie zich eindelijk ook andere landen cijnsbaar maakte door zich een bestaan te verschaffen uit de verwerking van vreemde voortbrengselen; Deze tak van welvaren is indedaad op eene aanmerklijk wijze geknot, zints de volken geleerd

{==34==} {>>pagina-aanduiding<<}

hebben hunne eigene producten te bearbeiden, en onze handwerkers en konstenaars door kracht van geld tot zich te lokken; dan er blijven andere bestanmiddelen over, die de natuur als voor ons gespaard heeft, en welke, door vlijt-betoo aangewend, nog lange zullen blijven buiten het bereik onzer wedijverende nabuuren. –
Het kon niet misfen, of eene schrandere, arbeidzame, en met den geest van Koophandel bezielde Natie, geplaatst in een land dat zoo veele hulpmiddelen van vernuft en vlijt vorderde en aan de hand gaf, van vroege tijden af bezocht door vreemdelingen, waarvan elk eenige nieuwe kundigheden uit zijn eigen vaderland herwaard bracht; het kon niet anders of zulk eene Natie moest boven anderen groote vorderingen maken in zeer veele Konsten en Wetenschappen, geschikt om haar groot doelwit des te gelukkiger te bereiken, en de bronnen van haren welvaart te vermeerderen. Handeldrijvende volken hebben doorgaands de meeste Konstenaars voordgebracht, en ruim gedeeld in de eer der menschlijke uitvindingen. Noodzaaklijkheid, belang, en opscherping van het vernuft deden deze volken altijd bedacht zijn op de uitbreiding van kundigheden, welke hun nieuwe middelen van bestaan konden verschaffen, terwijl andere natiën, voldaan met het geen de natuur haar overvloedig aanbood, de grenzen van hun ongeoefend verstand traaglijk en niet dan zeer spade begonden uit te zetten.
Het is dan niet te verwonderen, dat de Konisten en Wetenschappen al vroegtijdig in Nederland

{==35==} {>>pagina-aanduiding<<}

gebloeid hebben. Het is niet vreemd, dat onze Voorouders zich bijzonder op de Mechanische Wetenschappen, in alle derzelver gewichtige vakken, zoo wel als op de Natuur- Hemelloop- Aardrijks- Zeevaart- en Wis-kunde met de borst hebben toegelegd. -Handwerken en werktuigen van allerleien aart moesten hier noodwendig hun vaderland vinden. - Even natuurlijk was het, dat die Konsten, welke geschikt zijn om aan den rijkdom en de weelde voldoening te geven, met deze laatsten zich onder ons vestigden. - De ongezondheld van onze luchtstreek en gronden door een heir van landziekten aangekondigd, door de weelde bevorderd, en vermeerderd door de inlijving van vreemde besmettingen, vorderde de hulp eener zeer diepe Genees- Heel- Plant- en Kruidmengkunde; en ziet daar de genoegzame reden voor die opvolging van gewichtige ontdekkingen en groote mannen in elk dezer studiën, waarop ons vaderland billijk roem draagt. - De belangen van den Koophandel zeer ingewikkeld zijnde, en aanleiding gevende tot menigvuldige zeer netelige pleitgedingen; kon het niet missen of de Rechtsgeleerdheid moest in allen haren omvang hier te lande met glans beoefend worden. - Even blijkbaar zijn de oorzaken onzer vordering in veele andere vakken van kennis, b. v. het bereiden van allerleie levensbehoeften, suiker, zout, zeep, olie, traan, huiden, gestookte wateren, enz. de verwerking en het munten van metalen; het slijpen van glazen en edele gesteenten; de Tactiek, de Geweermaak- Geschutgiet- Vestingbouw- en Waterleidkunde; be-
{==36==} {>>pagina-aanduiding<<}
nevens eene groote menigte van andere bijzonderheden, waarvan de opsomming niet zoo zeer tot onze taak behoort, en ons te lang zoude ophouden.
Dat de Nederlanders ook in het doen van uitvindingen geslaagd zijn, bewijst het voorbeeld der edele Drukkonst, dat der Verrekijkers, der Microscopen, der Slinger-uurwerken, en van meer andere Konsten zoo duidlijk, dat het onnodig is één oogenblik langer bij dit onderwerp te toeven.
En, schoon de beoefenende Konsten en Wetenschappen uit haren aart meer berekend zijn voor den geest van een handeldrijvend volk, verbeelde men zich echter niet, dat onze landzaten de bespiegelende, afgetrokkene studiën, de eigenlijke gezegde geleerdheid daarom hebben uitgesloten, wijl zij dezelve minder onmiddelijk tot hun bestaan nodig hadden. Onze van ouds wereldberoemde Hooge Scholen, en de doorluchtige mannen die ons vaderland in alle de vakken der Wijsgeerte, in de Godgeleerdheid, in de kennis der Taalen en Bijbelverklaring, in de Geschied-Staat- Tijdreken- en Oudheidkunde, enz. heeft opgeleverd, zouden dit gevoelen, zo het één oogenblik in iemand van eenige ervarenheid op rijzen kon, ten sterkste logenstraffen.
Heeft Minerva in ons vaderland aan Mercuur hare hand niet geweigerd, hunne verbindtenis is nogthands minder vruchtbaar in eigenlijk gezegd genie dan wel in andere voordbrengselen van menschlijk vernuft geweest. Werken en gewrochten van genie zullen altoos meer het eigen-
{==37==} {>>pagina-aanduiding<<}

domlijk voordbrengsel blijven van zachte lucht-streeken en levendige gestellen, dan van eene koud-bloedige, diksappige natie, geplaatst onder eenen guuren, zwaar benevelden hemel. Het oude Griekenland, nevens Italiën en Frankrijk, voldingen dit pleit. - Evenwel zou men den Nederlander onrecht doen, indien men hem eenen rang weigerde onder die Natiën, welke in meer dan één vak groote genieën hebben opgeleverd. Zijn vernuftige aart, zijne bedrevene hand kon niet nalaten gelukkig te slagen in voordbrengselen van smaak en verbeelding, wanneer hij zich daaraan overgaf. Ik zal hier ten voorbeelde alleen gewag maken van Neêrlands Dichterenrei, in welke wij vernuften tellen, gelijk aan de grootste buitenlandsche Genieën, en daarin boven hen, dat de onzen|vroeger gebloeid hebben; als mede en voornaamlijk van onze vaderlandsche Konstschilders, wier beroemde school in de voorige eeuw met die der Italiaansche en Vlaamsche meesters wedijverde. Het is bekend, welk eene verbazende reeks van groote mannen en zelfs ook vrouwen wij in dit edel vak noemen konnen, hoe zeer hun fiks pinseel in het afmalen vooral van levendige beelden, landschappen, zeegezichten, stillevens, fruiten en bloemen, hebbe uitgemunt, en met welk eene gretigheid thands nog de vorsten van Europa zelven voor aanzienlijke sommen onze meester-stukken opkoopen, om er hunne Cabinetten mede te doen pralen (*). - Ik voeg er bij, dat

{==38==} {>>pagina-aanduiding<<}

wij konstenaars konnen aanwijzen, die niet minder voortreflijk met de tekenpen, het graveerstift en de borduurnaald gearbeid hebben; Konstenaars zelfs, die elders nergends wedergade hebben gehad, b.v. in het knippen van papier, houtsnijden, glasschilderen enz. (*) - Hoe zeer intusschen is het te bejammeren, dat het bloeiënd getijde der

{==39==} {>>pagina-aanduiding<<}

fraaië konsten ook in ons vaderland zoo aanmerklijk verlopen is! dat wij bijzonder aan groote schilders hedendags een schijnbaar gebrek hebben! en dat hetzelfde genie, welk zekerlijk nog bij onze natie fluimert, en hier en daar in stilte en armoede moet verkwijnen, niet meer word uitgelokt door aanmoedigende beloningen! - Neen, Nederlanders! uwe groote vernuften, uwe meesters in de teken- graveer- en schilderkonst, zijn niet geheel uitgestorven, wij kennen er nog; enkele stoute proeven van hun konstvermogen hadden u reeds lang moeten opwekken om hen aan de schamele duisternis, waarin zij nu zuchten moeten, te ontrukken; en indien gij nog eenigen volksgeest bezit, dan moet gij uwe schatten niet langer te lief hebben, om een gedeelte daarvan opteofferen aan de herbouwing eenes eeretempels voor den Bataafschen Genius.
Laat mij, van dit onderwerp afscheidende, met eenige algemeene aanmerkingen besluiten. - Ik geloof niet, dat de Nederlandsche Natie, ofschoon thands in alle vakken van geleerdheid en konst minder rijk aan groote mannen dan voorheen, daarom minder aanleg heeft om die alsnog aantekweken. Er is eene ebbe en vloed in de maatschappijën waartenemen, welke over dit stuk, gelijk over anderen, noodlottig beschikt. De wetenschappen schijnen, zoo wel als de rijkdom en de heerschappij, in eene gedurige omreize rondom de wereld te zijn, en beurtlings de eene Natie te verlaten, om der andere een bezoek te geven. - De Nederlander is, wegens zijne werkzame geaartheid en schranderheid van geest, om zoo te

{==40==} {>>pagina-aanduiding<<}

spreken tot alles bruikbaar en uit hoofde zijner winst-begeerte verwisselt hij t'elkens de voorwerpen zijner industrie, naarmate de loop der dingen hem nieuwe doet voorkomen. Dezelfde man, die voor twee eeuwen een geleerd man of konstenaar zou geweest zijn, om dat zijne opvoeding, en belangen hem toen daarvoor bestemden, is nu misschien - een handelaar in Effecten, of een ledig rentenier. Niet de aanleg, maar de aanwending, doet een volk van zich zelf verschillen. - Ondertusschen is het wenschen, dat de nieuwe orde van zaken in ons Vaderland -eenen nieuwen keer geven moge aan de ellendige geschapenheid zoo wel van onzen handel, onze visscherijen, onze fabrieken, en andere takken van ons bestaan, als aan die van onze geleerdheid en konstoefeningen. Dat het bestuur beiden bescherme, beiden aanmoedige, beiden door goede inrichtingen en uitlokkende vergeldingen doe herleven! Dit is waar Patriotismus; dit zal het vaderland niet alleen vrij, maar ook gelukkig en ontzagchlijk maken; dit zal onze omwending zegenen, en duurzamer gedenkteken dan van goud en marmer zijn voor de eerste grondleggers onzer vernieuwde Staatinrichting! -
Weinig kan ik, als zijnde enkel waarnemer en niet ingewijd in die geleerde wetenschappen, welke hiertoe vereischt worden, over de Physieke gesteldheid der Nederlanderen zeggen. Dit weten en zien wij allen, dat de aêloude grof heid, sterkte, en rustigheid van gestalte onzer vroegste landzaten niet meer het erfdeel der tegenwoordige geslachten zijn, ofschoon onze eilanden in de

{==41==} {>>pagina-aanduiding<<}

zuiderzee, onze stranden, en meer afgelegene oorden nog een ras van menschen opleveren, in dit opzicht veel meer zweemende naar den oorspronglijken landaart, dan het gros der Natie; zoo zelfs dat het blondachtig, lichtbruin haair en blaauw oog, welke van oudsher den inboorling kentekenden, nog niet geheel hebben opgehouden, heerschende eigenschappen onzer volksteelt te zijn. Ja, er was in onze voorouderen van de naastvorige eeuw nog veel te ontdekken van het geen de geschiedenis ons had overgeler verd, aangaands het ligchaamlijk gestel der eerste landzaten; zij hadden eene kloekheid, stevigheid, en mate van krachten, die ons thands verbazen, en doen zien, hoe schielijk de Physieke veerkracht eener Natie kan verlamd worden en bijna geheel verloren gaan.
In een aantal van oorzaken vind dit treurig verschijnsel zijne oplossing. De beschaving van Zeden en Godsdienst was natuurlijk geschapen om het ruuw gestel van een volk, in den staat der natuur levende, trapswijze te verfijnen, te vertederen. Zoo dra de Koophandel ons land tot een mengelmoes van allerleie Natiën en tot eene stapelplaats der rijkdommen maakte, moest er noodweridig eene groote verbastering ontstaan in het dierlijk gestel zijner bewoneren. De weelde, het invoeren van vreemde zeden, eene gemaklijke en wellustige levenwijze, droegen eigenaartig bij om ons meer en meer te ontzenuwen, en tot een weeklijk, verwijfd volk te maken. - Toen wij onze eenvouwige vaderlandsche spijzen met verhittende specerijen begonden aantezetten, toen de

{==42==} {>>pagina-aanduiding<<}

Franschen ons hunne prikkelende wijnen, gouts fines, en alle de rafinaments derspijs bereiding leenden, toen wij onze stevige vaderlandsche bieren verruilden tegen de verpestende warme dranken, waartoe Oosten West ons om strijd de hulpmiddelen aanvoerden, toen overdaad van allerleie vreemde voedsels het vast, eenvouwig voedsel onzer voorouderen, uit de dierlijke en groeiënde voordbrengselen van ons eigen vaderland zaamgesteld, verdrong, toen onze maaltijden verwandelden in gastmaalen, waarin pracht en overdaad heerschte; toen wij bij dit alles onze deftige vaderlandsche kleding afleiden, om ons naar den luchtigen maar voor ons luchtsgestel weinig berekenden smaak der Franschen te tooiën; - toen indedaad moest de ondermijning van ons Physiek gestel hand over hand toenemen, en de ontaarting volkomen worden. Hinc illae lacrymae! van hier die algemeene zwakheid en kwijning der hedendagsche Nederlanderen, in vergelijk met de geslachten van vroeger eeuwen. Van hier, dat bederf in maag en vochten, die verzwakking in het spier- en zenuwgestel, die weeke aandoenlijkheid voor de nukken van saisoen en weder, die sukkelende ziekten (morbi Chronici) en dat heir van Volkskwaalen, daaruit geboren, waaraan onze voorouders ter naauwer nood kennis hadden, en die thands niet ophouden het beschaafdst gedeelte onzer Natie te tuchtigen voor zijne eigene lichtzinnigheid. Er is wellicht geen land onder den gantschen hemel, waar inwendige en uitwendige ligchaamsgebreken naar evenredigheid zoo talrijk en zoo heerschend zijn, als in ons vaderland zedert ruim eene eeuw.

{==43==} {>>pagina-aanduiding<<}

Schoon wij toch erkennen, dat gezondheid, sterkte, en een lang leven, onder onze landlieden en meer geïsoleerde inwoners nog heden niet zeldzaam zijn, en er ook welvarende en robuste menschen in de groote steden en verfijnder kringen gevonden worden, is nogthands het volksras, over het geheel beschouwd, zeer verre van zijnen aêlouden bloei ontaart. Het is waar, de luchts- en grondsgesteldheid dezer landen schijnt ongunstiger voor het dierlijk gestel dan elders te zijn; maar zien wij niet, dat de ongezondste climaten alom gezonde inboorlingen opleveren? Is de mensch niet door eene weldadige wijsheid zoo gemaakt, dat hij zich aan elke luchtstreek met den tijd gewennen en er zonder merklijk nadeel in leven kan? Waren onze voorvaders niet frisch en sterk op denzelfden bodem, waar wij nu meestal met waggelende schreden een sukkelend leven ellendig voordslepen? Indedaad, wij hebben ongelijk in bestendig ons te beklagen van een natuurlijk kwaad, dat ons weinig deeren zou, indien wij het door, moedwillig zedelijk kwaad geenen vat op ons gegeven hadden.
Wat hiervan zij, dit mogen wij er bij voegen, dat de Nederlander als gevormd schijnt door en voor de landstreek, dje hij bewoont. Men heeft hem slechts oppervlakkig te beschouwen, en zijne bewegingen en handelingen op eenen afstand gadeteslaan, om in hem trekken van dien koelen, bedaarden, droogen, Phlegmaticus te ontdekken, wiens bloed koud en met waterdeelen rujm bezet, wiens spieren taai, week, gerekt, wiens vochten dikslijmig, wiens zenuwen slap en zonder veerkrach-
{==44==} {>>pagina-aanduiding<<}
tige spanning zijn, en die bij dit alles eene goede mate van zwartgalligheid bezit. Hij heeft dus een hem eigen volkstemperament, dat in de vochtige gesteldheid zijner lucht en gronden, en in de slijmerigheid en zwaarte zijner vaderlandsche voedsels deszelfs, natuurlijke oplossing vind. Een middending tusschen de wufte levendigheid der bloedrijke Franschen, en de trotsche somberheid der dikbloedige galachtige Engelschen; tempert hij die beiden door een inmengsel van Duitsche koelheid, waarbij echter de Spaansche deftigheid, zeder het laatste Graaflijk bestuur, ook eenige druppelen schijnt gestort te hebben. De Nederlander is gevolglijk uit zijnen Physieken aart langzaam, dralende, omzichtig, nadenkend, wantrouwende, koelzinnig, niet licht ingenomen noch innemende op het eerste voorkornen, geduldig tot laagheid toe als hij beledigd word; maar te gelijk standvastig, gezet, doorzettend, vasthoudend aan gevoelens en plichten, warsch van gedurige verandering, en hardnekkig wanneer hij éénmaal verbitterd word. Weinige driften beroeren zijn gestel, verstooren hem in zijne rust; langzaam worden dezelve in hem gaande gemaakt; dan éénmaal in staat van gisting gebracht, rijzen zij bij hem tot eenen graad van hevigheid en duurzaamheid, die hem woedend en halstarrig maakt. Alles wat lang en diep nadenken, moeilijk blokken en gezetten arbeid vordert, is berekend voor zijn natuurlijk verstand. Hij is minder een scheppend genie, een vlug spelend vernuft, dan een diepe doordenker. Hij kan beter in de details, dan in het groote arbeiden. Het geen hem in scherpzinnigheid ontbreekt, vergoed hij door vlijt en aanhoudend-
{==45==} {>>pagina-aanduiding<<}
heid. Het valt even moeilijk hem van dwaling te overtuigen als tot andere denkbeelden te brengen. Belang en voordeel is het groote roersel dat hem in alle zijne ontwerpen en werkzaamheden beweegt, en het geen hij zelfs invloed doet hebben op voorwerpen van uitspanning en vermaak voor Natiën, minder zelfszoekende dan hij. Met één woord, hij vereenigt in zich meest alle de goede en kwade hoedanigheden van het Phlegma, waarvan zijn natuurlijk gestel zoo onderscheidend bedeeld is.
Het spreekt van zelve, dat al het dus ver gezegde omtrent den Physieken aanleg en het temperament der Nederlanderen vatbaar blijft voor een aantal zeer merkwaardige uitzonderingen. Er is waarlijk, zoo dra men van geheele volken spreekt, vooral in de eeuw die wij leven, niets volstrekt algemeens over dit of eenig wijsgeerig onderwerp te zeggen; en er bestaat geen volk, bij het welk de uitzonderingen meer en grooter moeten zijn, dan bij ons. Behalven de meerdere nadering van alle de Europische volken tot elkander door middel van Godsdienstige verlichting, beschaving, koophandel, en reistochten, heeft nog inzonderheid ons vaderland dit eigene, dat het zedert eeuwen doorzaaid is van vreemdelingen uit alle landen en werelddeelen, die zich daarin nederzettende, langzamerhand het Physieke der Natie met het hunne besmetten. Hieruit ontstaat noodwendig eene onophoudelijke verscheidenheid van rassen en gestellen, die zoo dra niet weder begint den zweem van het oorspronglijke aantenemen of zij word door nieuwe

{==46==} {>>pagina-aanduiding<<}

invloeden van denzelfden aart andermaal verlevendigd. Op deze wijze vertoont ons land, vooral in de hoofdsteden, eene wanstallige verwarring van bijkans alle bekende Natiën, door welke het eigene Nationale slechts wat sterker doorschijnt, en het word langs dien weg meer en meer moeilijk om onvermengd Nederlandsch bloed te vinden, het geen, zedert drie of vier geslachten, niet is ontaart door gemeenschap te hebben met dat der Duitschers, Zwitsers, Franschen, Engelschen, Italianen, Zweeden, Deenen, ja zelfs der bastaarden uit de vaderlandsche Coloniën in de beide Indiën. - Maar, wanneer wij van Characterkunde en Natiekennis spreken, dan bedoelen wij het gros der landzaten, dan tekenen wij hunnen oorspronglijken aart, voor zoo veel dezelve nog in zijne hoofdtrekken, ondanks en zelfs te midden van alle de heerschende verbasteringen, kenbaar blijft. -
Thands ga ik over tot de zeden en levenswijze der Nederlanderen. - Van ouds her heeft dit volk den roem gehad van hieromtrent in eenvouwigheid, matigheid, spaarzaamheid, arbeidzaamheid, en betaamlijkheid uittemunten. Wanneer in de voorige eeuw een vreemdeling, na andere landen doorreisd te hebben, ons vaderland een bezoek gaf, werd hij verbazend getroffen op het gezicht van een volk, welks groote daden en ontzagchlijke rijkdommen, zich paarden met eene zoo eenvouwige en slaafachtig werkzame levenswijze, als zich alom aan zijn oog vertoonde. Men kan zich hedendags naauwlijks verbeelden, met hoe weinig praal en pracht onze voorouders, zelfs in de

{==47==} {>>pagina-aanduiding<<}

aanzienlijkste standen en kringen, gewoon waren te leven en zich te geneeren. De schoonste eenvouwigheid, met rijke deftigheid vereenigd, spreide zich in hun huislijk en gezellig leven, in hunne kleding, in alle hunne manieren ten toon. Zoo ver waren zij af van eene valsche grootschheid te voeden, dat zelfs 's lands hoogste machten, de leden der Staatsvergaderingen, op hunne voeten, met een reiszakjen onder den arm, naar de Residentie-plaats gingen. De groote de Witt, een man van vorstlijk aanzien niet alleen in zijn vaderland, maar ook bij geheel Europa, bediende zich zeldzaam van eenig rijdtuig, en was doorgaands slechts van één enkel Heer als Secretaris of reisgenoot vergezeld. Wanneer men zich eenig denkbeeld vormen wil van de nedrige en nijvre levenswijze dier tijden, heeft men zich slechts te herinneren het geval van den grooten Moscovischen Czaar Peter, die, zonder iets te verliezen van dat aanzien waartoe zijn throon hem recht gaf, zich eenen geruimen tijd in het burgerlijk Zaandam, in eene waarlijk ellendige woning, die wij nu een hutjen zouden noemen, ophield, en als knecht op de scheepstimmerwerf arbeidde. Het is dus niet te verwonderen, dat de trots van eene Oostenrijksche Gouvernante, op het gezicht van de bloem van 's lands edelen, in het stemmigst gewaad uitgedoscht, hun den vereerenden smaadnaam van Gueux of Bedelaars gaf.
Dan, zoo dra waren met de rijkdommen niet de weelde, de vreemde zeden en manieren, allengs ten lande ingedrongen, zoo dra had het

{==48==} {>>pagina-aanduiding<<}

Stadhouderlijk huis zich niet eene vorstelijke Hofhouding aangeschaft, en 's lands hoogheid Fransche Modes, Fransche Leermeesters en Leermeesteressen, Fransche Spijsbereiders, met één woord al de dwaasheid en ijdelheid dier Natie aangenomen, of alles verkreeg eene geheel nieuwe gedaante. Pracht, zwier, overdaad in huishouding, kleding, en levenswijze, lediggang en drist tot vermaken, eene gemaakte hoflijkheid en wufte spilzucht, verdrongen, thands de aêloude zeden, en dat geen, waarin men voorheen eene eer gesteld had, werd nu eene bron van schande en minachting. Zedert dien tijd verloren de beschaafde standen en kringen in Nederland zeer veel van het oorspronglijke Nationale; zij stelden een ongerijmd mengsel daar van inlandsche en uitheemsche manieren, het geen tot op dit oogenblik belagchlijk is voor den kundigen vreemdeling, en elken oplettenden beschouwer doet zien, hoe weinig de oud-vaderlandsche gewoonten voor volkomen uitrooijing vatbaar of geschikt zijn om zich te verdragen met den geleenden tooi van vreemde zeden, waardoor zij nog gedurig heenschijnen. Met één woord, onze beschaafde wereld heeft wel eene vreemde houding aangenomen, maar zich nimmer geheel konnen ontdoen van hare eigene gedaante. Door alle die glimpige blanketsels heen vertoont zich hares ondanks gedurig de Nederlander. Onze stijve gemaaktheid en kreupele navolging bewijst het onnatuurlijke van onzen tegenwoordigen stand, en geeft indedaad den ervaren wereldkenner recht om ons de Aapen van Europa te noemen. Men behoeft

{==49==} {>>pagina-aanduiding<<}

zelfs maar weinig van de geschapenheid der Europische wereld te hebben leeren kennen, om overtuigd te wezen, dat wij slechts zwakke nabootsers zijn van die buitensporigheden en uitspattingen der weelde, praal, en pracht, welke onze nabuurvolken van tijd tot tijd sterker vertoonen. Zij die Italiën, Frankrijk, en Engeland gezien hebben, komen terug met die erkentenis, dat deze landen ons in het stuk van weelde oneindig ver overtreffen, en zij staan verbaasd over de zedigheid en matigheid van een volk, het geen bekrompene wereldkennis hen te vooren had doen beschouwen als het verdarteldste van den geheelen aardbodem.
Het is eene juiste aanmerking, dat men bij geenerlei beschaafd hedendagsch volk het charactermatige in de meer aanzienlijke kringen moet zoeken. De verfijning van den menschlijken smaak heeft de groote en voorname lieden in alle landen eene soort van algemeenen tact en leefregel doen aannemen, die hen, slechts met weinige bijzondere bepalingen, eenen zweem van gelijkvormigheid aan elkander doet hebben. - De oude zeden en levenswijze, hoe zeer nooit geheel zwichtende voor aangenomene vreemde gebruiken, behouden overal hare zuiverheid het langst bij den middenstand en de gemeene classen der burgeren. Men kan derhalven weinig omtrent dit gewichtig onderwerp zeggen, dat volstrekt algemeen en op alle de standen eener Natie even toepaslijk is. Indien men er naar waarheid iet van zeggen wil, zonder met de

{==50==} {>>pagina-aanduiding<<}

meeste Characterbeschrijvers, ook van onzen landaart, slechts in het wilde voord te revelen, en een schoon ideäal op te hangen, waarin echter de vreemdeling bij een plaatslijk onderzoek nimmer de Natie volkomen herkennen zal; dan is men wel verplicht zich te bepalen bij dat gedeelte des volks, het geen, uit hoofde van zijne opvoeding en bestemming, minder in de gelegenheid is geweest, om besmet te worden van vreemden invloed, en het welk dus nog meestal vasthoud aan voorouderlijke zeden en levenswijze, van kind tot kind ongevoelig overgeleverd.
Hoewel ik overtuigd ben, dat de man van geoefende wereldkennis geenen stand van menschen onder ons zal aantreffen, in welken hij te midden van de heerschende verbastering onzer tijden, niet eenig overschot, eenige zichtbare spooren vinde van het oorspronglijke vaderlandsche, wil ik echter, al wat ik nog over dit onderwerp zeggen zal, niet aangemerkt hebben als volstrekt algemeene waarheden, maar alleen als beschouwingen van het gros der Natie, en dus in den eigenlijken zin, van het volk van Nederland, in den deftigen of gemeenen burgerlijken, en boerenstand.
En het is in dien zin, dat ik, schoon eene aanmerklijke en steeds toenemende afwijking onzer Natie van de oude levenswijze en zeden in alle kringen maar al te zeer betreurende, nogthands vrijmoedig durve beweeren, dat er nog kentrekken genoeg van onze voorgaande voortreflijkheid overig blijven, om ons van onze meeste nabu-
{==51==} {>>pagina-aanduiding<<}
ren duidlijk en op eene voordeelige wijze te doen onderscheiden.
Niemand zal immer den Nederlanderen betwisten van eene bij uitstek arbeidzame, nijvere Natie te zijn. Dat onze vaderen dit zijn geweest, leeren ons hunne daden, hunne overgeblevene werken, hunne schriften, hunne schatten, zelfs hunne vijanden. De rijkdommen hebben ons geleerd hunnen noesten arbeid te verpoozen door de genieting der aangenaame vruchten van hunne rustloze zwoeging. Schoon wij dus thands niet meer gelijk voorheen die zwoegende werkëzels, die stroeve letterblokkers zijn, welke enkel schenen te leven om te arbeiden, hebben wij echter niet opgehouden een van nature werkzaam, en industrieus volk te wezen. Den regel onzer voorvaderen omkeerende, arbeiden wij nu om te leven. En in de daad, alles noopt, alles bestemt ons tot een werkzaam bestaan. Dit is het groote behoedmiddel voor onze gezondheid tegen de nadeelen van het climaat. De weinige hulp der natuur vordert groote pogingen om in dit land zijn bestaan te vinden. De weelde heeft onze behoeften vermeerderd, en de duurte der levensmiddelen vermindert de waarde van het geld. De Braspenning onzer voorvaderen is thands weinig meer dan een aêlmoes, en men zou veel meer besteden moeten om met droog brood zijnen honger te stillen. Voeg bij dit alles den prikkel der geldzucht, die ons, nevens dien der eerzucht, gestadig aandrijft, en men zal zich niet verwon-
{==52==} {>>pagina-aanduiding<<}
deren, dat, schoon de rijkdommen, de weelde, en het kwijnen van meest alle de takken van bestaan, veelen tot lediggang of tot een gemaklijk leven gebracht hebben, onze Natie echter over het geheel in werkzaamheid en vlijtbetoon nog blijve uitmunten. Welk een noeste arbeid het geheele jaar door onder onze landlieden! welk eene drukke bezigheid in alle steden en dorpen! welk een rustloos gewoel op onze zeeën, op onze rivieren, in onze havens, in en rondom onze Koopsteden, zoo dra de handel onbelemmerd zijnen gang gaat! Het is treffend voor eenen vreemdeling het tooneel der Zaansche molens in volle beweeging te zien, het gekletter der Schoenmakerijen langs de geheele uitgestrektheid der Langstraat te hooren, of aanschouwer te zijn van het gewemel onzer nog levende Fabrieken. Dezelfde handelaar, die u des avonds vorstlijk opwacht, zwoegt bijna den geheelen dag met zijne bedienden in zijn Comptoir, ontziet geenerlei saisoen om zijnen beursgang te maken, noch schaamt zich om, als het nodig is, in een knechtlijk pakjen zijn werk in het pakhuis te verrichten. Vlijtbetoon is zelfs in het algemeen een' noodzaaklijk vereischte om zich in ons land te doen achten, en een man die ledig loopt zonder een bekend vermogen te bezitten, zal doorgaands worden aangezien als een voorwerp van algemeene verachting.
Ik heb lieden gekend, die reeds voor jaaren het Koopgewoel met een stil leven verwisseld hebbende, niettemin, uit eene ingeschapene zucht

{==53==} {>>pagina-aanduiding<<}

tot werken, eene kamer voor hun Comptoir bleven afzonderen, waar men al den toestel tot hun voorig handels-bedrijf verzameld vond, en in welke zij gewoon waren zich als van ouds eenige uuren van den dag op te sluiten en bezig te houden. -
Hoe zeer ook de overdaad, spilzucht, en verkwisting, vooral in de Koopsteden en onder onze meer aanzienlijken de overhand genomen, en reeds veele vermogende Familiën ongelukkig gemaakt hebben; tot welk eene hoogte men hedendags de kostbaarheid in huizen, huiscieradien, maaltijden, Equipages, klederdracht, enz. onder ons drijve, en niettegenstaande het verleidend voorbeeld in dezen maar al te veel navolgers van tijd tot tijd aanwint; blijft nogthands tot heden toe een overschot van de aêloude matigheid en eenvouwigheid het deel der Nederlanderen. Dit is vooral dan merkbaar, wanneer men het oog vestigt op de meer burgerlijke en gemeene volksclassen, en die vergelijkt met het gros van andere volken. Er is bij onzen burgerstand nog allerwege spoor te vinden van dat sobere, met weinig te vredene, en deftig eenvouwige, het geen onzen voorvaderen tot roem verstrekte. Niet, dat het zelfs hier aan pracht en praal ontbreekt, maar zij is meer rijk en massief dan schitterend en uitvoerig. Woning, kleding, tafel, levenswijze, alles ademt nog eene stemmigheid en ingetogenheid, die berekend is naar den ouden zedigen trant der Natie. In het bezit gesteld van alle de hulpmiddelen der weelde door den Koophandel,

{==54==} {>>pagina-aanduiding<<}

weet men zich hier te behelpen, en met weinig te vergenoegen, om de voedsels der overdaad aan andere volken gestadig toetevoeren. Men stelt zijne eer in deftig voor den dag te komen, terwijl eene vertoning van uitstekenden zwier den eenen burger verachtlijk maakt in het oog van den anderen. Noordholland, het geen geheele drommen van schatrijke Kooplieden en Fabrikeurs bevat, vertoont ons alom eenen tact van weeldeloosheid, en burgerlijkheid, aan die landstreek bijzonder eigen. Men zou zich verbeelden daar te treden in den kring der volkomenste gelijkheid, terwijl men zich bevind in een gezelschap, dat deels uit arbeiders en ambachtslieden deels uit millionaires is zaamgesteld. Zelfs de overdaad en pracht bestaat bij het gros onzer Natie meer in eene smaakloze en kwistige ophooping van enkele kostbaarheden, dan wel in die uitvoerigheid en verscheidenheid, welke andere volken aan hunne luxe weten te geven; een duidlijk bewijs dat de weelde onzen aêlouden stelregel: weinig, maar goed nog niet geheel verdrongen heeft. Over het geheel valt de keus der Nederlanderen nog altoos op een matig en eenvouwig leven; hunne aardappelen, hun brood, vleesch, en visch, hunne zuivels en melkspijzen, zijn de grootste ingrediënten van hun daglijks onderhoud. Het ontbreekt zelfs bij hen niet aan huisgezinnen, die, hoe welgegoed ook, zich de eerste noodwendigheden ontzeggen, en waarlijk sober eten en drinken; onder de rijke Noordhollanders, b.v. eet men weinig vleesch, drinkt zelden wijn, en maakt schier nimmer gebruik

{==55==} {>>pagina-aanduiding<<}

van de fijnere lekkernijën, die het land zelve oplevert. Niet minder armoedig, als ik het zoo noemen mag, is hun leefregel in de Landprovinciën, vooral ten platten lande. - Een rijker disch is onder hen niets zeldzaams, wanneer zij gastmalen aanrichten; maar hij behoort tot die bijzonderheden, waarvan zij zich meer uit mode dan uit verkiezing bedienen. Eene reeks van gasterijen is een waare last voor hen, en zelfs de aanzienlijksten, wanneer zij onder zichzelve zijn, geneeren zich op eene zeer eenvouwige en burgerlijke wijze. -
De Nederlander, hoezeer thands van zijne oude reine zeden en natuurlijke levenswijze, vooral in beschaafder kringen, aanmerklijk afgeweken, behoud echter doorgaands nog eenen heerschenden afkeer van alle gemaaktheid en geveinsde plichtplegingen. Niets valt hem lastiger dan het bijwoonen van gezelschappen, waarin hij onder het bedwang der etiquette, eene stijve afgemetene houding in alle zijne gesprekken en daden moet aannemen, en waar complimenten aan de orde van den dag zijn. In deze bijeenkomsten, het zij manlijke, vrouwlijke, of gemengde, word hij stil en stijf, omdat hij zich verveelt, en geheel niet op zijne aise is; en dit heeft zelfs plaats onder die geenen, die uit mode gewoon zijn gezelschappen van dezen aart bij te woonen. Men kan zich niets onaartigers voorstellen dan eene recht Hollandsche Assemblée, eene zoo genaamde statieuse partij, waar alles gewoonlijk verbazend ceremoniëel, is; dit gezicht heeft iets zoo popachtigs, zoo belagchlijks, dat het niet te verwonderen is, wanneer

{==56==} {>>pagina-aanduiding<<}

vreemdelingen daaruit een zeer ongunstig denkbeeld over de vaderlandsche zamenleving hebben opgevat. De waarheid is, dat de Nederlander uit zijnen aart voor geene gemaaktheden berekend is; niets is hem aangenamer dan een gul, natuurlijk, ongekunsteld verkeer; daarin vertoont hij zich op het voordeeligst, en dan ziet men nog altoos dat oude ronde en oprechte, dat ten allen tijde in het Nationaal Character heerschte, bij hem doorstralen. De Nederlander is waarlijk in den grond gezellig, maar hij is tevens een vijand van ceremonie en van alles wat hem uit zijnen natuurlijken plooi brengt: zijne koele gerustheid laat zich ongaarne verstooren. Hij bepaalt zich derhalven in de verkeering meestal tot zijne kennissen, tot vrienden- of Familie-kransjes, Niet licht breid hij den eens beschreven kring uit, omdat hij zich daardoor nieuwen dwang zoude geven. Van hier dat hij eene stroef heid aanneemt in het bijzijn van onbekenden, en zich buiten 's lands - niet geheel ongegrond - den naam bezorgd heeft, van onvriendelijk, ongezellig, achterhoudend, en gesloten jegens vreemdelingen te zijn. Hij maakt in de daad niet alleen traaglijk kennis met den zwervenden vreemden, waartoe hij zekerlijk een aantal duchtige redenen heeft, maar hij drijft dit zelfs tot onbescheidenheid en ongemanierdheid toe, en moet den bereisden wereldkenner daarom natuurlijk voorkomen als een lomp wezen, dat, met een weinig beledigde eigenliefde aan de zijde des vreemdelings, dra beschuldigd kan worden van onbeschoftheid. Laat

{==57==} {>>pagina-aanduiding<<}

echter zijne natuurlijke oprechtheid een weinig voor hem pleiten, en laat de buitenlander niet vergeten, dat het geen hij gewoon is aan hooggevoelendheid en onbeschaafdheid bij den Nederlander toeteschrijven, veelal meer het gevolg is van schaamachtigheid en van een al te kleen vertrouwen op zich zelve. Indien hij eenigen tijd onder ons verkeert, indien hij de toegangen tot het hart des Nederlanders weet te vinden, dan zal hij volkomen voldaan zijn met dien zelfden man, die in den eersten opslag zoo veel terugstuitends voor hem had. - Trouwends, zoo onbevallig onze landaart is in het oog van onbekenden, zoo innemend word dezelve in den vriendschaplijken kring. Hier weet men weinig of niets van dat gemaakte, welk elders eene werktuiglijke vertoning en lieftalige veinzerij in de plaats van gulle hartetaal stelt. Men is er natuurlijk, men vertoont zich gelijk men waarlijk is, men laat er de ziel onbedwongen werken. Het geen aan bevalligheid en zwier ontbreekt, vergoed men door overvloed en het geen men noemt voldoenend te zijn. De gastheer of vrouw van den huize overlaad de gasten met vriendschapsbewijzen, dezen zijn zoo vrolijk als de musschen, en men eindigt met aan beide zijden de genoeglijkste voldaanheid te betoonen. Het is waar dat dit alles voornaamlijk geld van onze burgerlijke en landlijke verkeering; want de zoogenaamde grooten, bijzonder in onze Hoofdsteden, vallen meer onder het bereik eener heilloze mode-verbastering. Dan het is ook in de middelbare

{==58==} {>>pagina-aanduiding<<}

kringen, bij den deftigen burger- en boerenstand, dat men doorgaands het eigenaartige Nationale te zoeken heeft. Zelfs is het verschil in dezen tusschen de inwoners der Provintie van Holland, en die der afgelegener gewesten, b.v. Gelderland, Friesland, Overijssel, en Groningen, aanmerklijk groot. De gulheid, de natuurlijkheid, het voldoende in de zamenleving, is over het geheel in de laatsten veel meer merkbaar, en men is er minder ontaart van den ouden Nederlandschen trant. Men leeft daar waarlijk nog volgends het grijze spreekwoord: goed rond, goed Zeeuwsch; en deze landzaten hebben tot nog toe weinig geleerd dien geest van plichtpleging en van wantrouwen te voeden, welke elders het gezellig leven meer en meer verpest.
Dit kan men in het algemeen zeggen, dat de Nederlanders, vergeleken met andere Volken van Europa, liefhebbers van eene stille, bezadigde levenswijze, en van geregelde zeden zijn. Ik ontken niet, dat wij overvloed hebben van lieden, die in woelige vermaken en in eene uitspattende losbandigheid hun leven doorbrengen, en zelfs hunne eer stellen; het zou te verwonderen zijn, dat men dezen onder een vermogend, verweelderd, en door vreemde verleiders onophoudelijk aangezocht wordend volk niet in grooten getale vond; dan het gros der Natie is voorzeker nog niet door dezen smet aangetast. Windmakers en losbollen zijn tot heden toe onder ons voorwerpen van algemeene verachting. Ook zijn de beminnaars van luidruchtige vermaken en uitbundige vrolijkheden in ons vaderland niet recht te huis.

{==59==} {>>pagina-aanduiding<<}

Alles heeft er nog een zweem van de oude stemmigheid en bezadigdheid; zelfs bij onze openbare vermaaklijkheden, Tooneelen, Assemblées redoutes, enz. heerscht een graad van welvoeglijkheid, die niet gemeen is in andere landen, eene ingetogenheid, die men elders drooge stroefheid zoude noemen. Ik verbeelde mij dat een vreemdeling, aan woeliger levenswijze en gestadige uitspanningen gewoon, zich in ons land schreeuwend verveelen moet. De gewoone trant van den Nederlander is het stil, geregeld, huislijk leven; weinige partijën, weinige luidruchtige vreugdebedrijven, en nog minder openbare Volksfeesten. Heeft hij bij eene of andere bijzondere gelegenheid eens eenen uitstap gedaan, hij boet daarvoor door eene lange stilte, en noemt dit zijne netjens droogen. - Het is van daar, dat men onder ons niet zoo dikwijls die groote dristen, die woeste buitensporigheden ziet uitbarsten, welke elders zoo gemeenzaam zijn. Niet, dat de zedenloosheid in ons Vaderland niet tot eene ontzettende hoogte gestegen en heinde en ver verspreid zij; maar de geest der Natie is oorzaak, dat men zijne spoorloosheden met een waas van betaamlijkheid poogt te beleggen, door het kleed van geheimhouding daarover te spreiden; men dingt naar de algemeene achting, terwijl men die verbeurt, en men voegt zich naar den zedigen smaak des volks, op het zelfde oogenblik dat men zich overgeeft aan de grootste zedenloosheid. Weinigs lieden hebben stoutheids genoeg, om hunne euveldaden onbewimpeld te plegen; zij geven doorgaands aan dezelven eenen

{==60==} {>>pagina-aanduiding<<}

glimp van onschuld, en trachten in weêrwil daarvan hunnen goeden naam te behouden. - Schoon alle de menschlijke ondeugden in ons land, vooral hedendags; maar al te weelig tieren, en de brave menschenvriend derzelver toeneming, het zinkend verval der zeden, en de onbeschaamdheid waarmede zommigen zich thands de zwaarste wanbedrijven openlijk laten zeggen, van harte betreurt, moeten wij echter, willen wij rede en ondervinding hulde doen, erkennen, dat andere Natiën ons ten deen opzichte nog verre vooruit zijn, en dat zij, als onze leermeesteressen, het zedenbederf, de schaamteloosheid hebben opgevoerd tot eene hoogte, welke het ernstig te wenschen is dat de Nederlanders nimmer bereiken mogen. - Voor het overige begeef ik mij hier ter plaatse niet in een verslag van de bijzondere Nationale deugden en ondeugden. Dit zal een voornaam deel van mijne Characterschets zelve uitmaken. Ik blijve nu slechts in het algemeene, omdat ik nog bezig ben met de bijzonderheden op te geven, uit welke ik oordeel die schets zoo onpartijdig mooglijk te moeten opmaken. -
Er is nog een trek in de levenswijze en zeden der Nederlanderen, die wij bij deze gelegenheid niet moeten voorbij zien. Deze is hunne gehechtheid aan het oud gebruik. Wat men ook, en met recht, over derzelver afwijking van de voorvaderlijke zeden, en op hunne zelfs voor den vreemdeling belagchlijke volg- en mode-zucht moge aanmerken; dit alles bepaalt zich nogthands voornaamlijk tot de groote steden en meer aanzienlijke

{==61==} {>>pagina-aanduiding<<}

standen der maatschappij, het is ten minste niet zoo algemeen, dat daarop geene veelvuldige uitzonderingen te maken zijn. De Landprovinciën, de kleene steden, het platte land, ja zelfs de voorname steden, leveren integendeel eene menigte van voorbeelden op, welke doen zien, dat er nog eeene classe van menschen is, en wel eene zeer talrijke, die zich, wel verre van door den smaak der tijden te worden medegesleept, stipt en zelfs halstarrig verkleefd houd aan het ouderwetsche, oud-burgerlijke der voorige dagen, in kleding, leeftrant, en manieren. Wij hebben reeds meermalen gelegenheid gehad om op te merken, dat de Nederlander ook in andere betrekkingen getoond heeft eene sterke verkleefdheid voor het oude vaderlijke te hebben. Ik weet niet meer, waar ik onlangs gelezen heb, dat men bij de Franschen altoos vraagt: is het nieuw? en bij ons: is het oud? - Ik heb deze aanmerking zeer aartig, juist, en leerzaam voor de Characterkunde gevonden. - Ik durf over het geheel staande houden, dat onze middelbare en boerenstand eene sterkere zucht heeft voor het, ouderwetsche dan voor het nieuwmodische, en dat er onder die beiden nog veel meer van het eerste is overgebleven, dan men oppervlakkig denken zoude. De afwijking is zekerlijk in veele opzichten merkbaar en groot; dan zij zou minder zijn, indien eene zwakke vrees van als bijzonder te worden uitgelagchen, en eene ijdele zucht om te behagen en fortuin te maken, veelen niet aanzettede om in weêrwil van zichzelve met den groo-
{==62==} {>>pagina-aanduiding<<}
ten stroom mede te drijven. Het is immers niets vreemds, vooral onder lieden van het begin dezer eeuwe herkomstig, nog gewoonten, gevoelens, en het geheel costuum van den ouden tijd, diezelfde eenvouwigheid, en massive deftigheid onzer voorvaderen aanterreffen. Het ontbreekt niet aan Familiën, die zich door hare ouderwetsche stemmigheid en matige levenswijze tot heden toe doen onderscheiden. Er zijn zelfs verscheidene volksverkiezingen van de voorige eeuwen overig gebleven; en de zogennamde liefhebberij voor bloemen, konstverzamelingen, enz. (*) de smaak voor oude Porceleinen, voor eene rijke deftige klederdracht, voor eenen stapel van massief goud en zilver, ook tot lijfsieraad meer kwistig dan keurig ten toon gespreid, met één woord de zucht voor al wat duurzaam, sterk, bij anderen zeldzaam, en een afbeeldsel van rijkdom is, behoud nog altoos bij het gros der Nederlanderen zijne talrijke voorstanders, hoe zeer ook door den wuften en beuzelenden smaak dezer eeuwe aanhoudend bestreden. Hoe ouderwetsch zien er nog onze landlieden, onze strandbewoners, onze visschers, en scheepsgezellen uit! Met welk eene taaie verkleefdheid blijft de Friesche, de Noordhollandsche vrouw, zelfs wanneer zij al het overige van haren ouden tooi aan de voeten van den Mode-god heeft afgelegd, haar eigensoortig vaderlandsch kapsel omdragen! en welk eene vreem-
{==63==} {>>pagina-aanduiding<<}
de vertoning maakt eene inwoneres van Hindelopen, van Molquerum, van onze Zuiderzeesche eilanden, wanneer zij te midden onder de drommen van gemodernizeerde Koopstedelingen daar heen zweeft! Zij schijnt niet alleen door hare kleding, maar ook door haar gelaat, nog een wezen van de voorgaande eeuw te zijn, dat uit het rijk der schimmen opgerezen, zich eenige oogenblikken vertoont, om met bewonderende opgetogenheid de nieuwe menschenwereld rondom zich te beschouwen. Meer zulke staalen van eene strakke vasthouding aan vereeuwde gewoonten en zeden treft men aan, wanneer men het vaderland doorreizende, in de afgelegenste oorden komt, vooral ook op het stuk van bruiloften en begravenissen. Dan, daar men hieromtrent zoo wel als omtrent andere bijzonderheden, die ik boven slechts heb aangestipt, elders genoegzaam onderricht bekomen kan (*), sta ik bij dit stuk niet langer stil, maar spoede mij om nog iets te zeggen over een onderwerp dat met hetzelve in een natuurlijk verband staat, te weten, de Nederlandsche netheid en zindelijkheid.
Het is bekend dat onze Natie van oudsher

{==64==} {>>pagina-aanduiding<<}

door geheel Europa den roem heeft gehad van uittemunten in reinheid van ligchaam en huislijke levenswijze, zoo wel als in netheid van kleding, en een geregeld huishoudlijk bestuur. De Nederlandsche vrouwen vooral zijn wegens dit één en ander buiten 's lands zeer vermaard. Geen vreemdeling, die ons immer bezocht, geen schrijver die over dit land eene pen op het papier zettede, of hij verklaarde met verwondering ooggetuige te zijn geweest van eene bijzonderheid zoo vreemd in zijn vaderland, dat hij de zwellende verhalen daarvan te vooren grootendeels als verdichtselen had aangemerkt. Men heeft zelfs niet nagelaten de waarheid aanmerklijk te vergrooten, en het is koddig de berichten der buitenlanderen omtrent dit stuk te lezen, daar zij opgevuld zijn met vertelseltjens, die of ongerijmd en logenachtig zijn, of meer t'huis behooren op het een of ander afgelegen Noordhollandsch dorp, dan zij wel op de geheele Natie passen. - Ik ontken niet, dat de Nederlander over het algemeen zijne nabuuren, vooral de Duitschers en Franschen, in zindelijkheid en netheid den loef afsteekt, en dat er streeken zijn in ons vaderland, vooral in Noordholland en Friesland, waar men dit stuk tot belagchlijke uitersten drijft; dan men dwaalt, wanneer men het laatste tot eene algemeene en doorgaande eigenschap der Nederlanderen maakt. Wij weten, dat het bergachtig gedeelte van de Republiek ten dezen opzichte in verre na niet halen kan bij de laage en waterachtige landen; ja, onze Hollandsche vrouwen

{==65==} {>>pagina-aanduiding<<}

beschuldigen doorgaands de Gelderschen van ruuw, slordig, en morsig in haren aart te zijn; en niets verbaast deze laatste meer, dan de zindelijke smaak van het Noorder-Quartier voor de eerstemaal te zien. Het Sticht zelve wijkt reeks merklijk af van die kieschheid, welke men in Noordholland en een gedeelte van Zuidholland en Friesland waarneemt, en wanneer men deze oorden uitzondert, zal men bij den Nederlander doorgaands wel eene gepaste, maar geene zoo monsterachtige netheid en zindelijkheid ontmoeten, als hem buiten 's lands nagaat. Beschouw de verschillende volken van Europa uit dit oog punt, en gij zult bevinden, dat zij zich overal meer op ligchaamlijke en huislijke zuiverheid hebben toegelegd, naarmate zij laager, vochtiger, en ongezonder landouwen bewoonden. Deze zelfde aanmerking geld met betrekking tot onze landgenoten, en zij bewijst middagklaar, dat, indien de Nederlanders reiner en netter zijn dan andere Natiën, zulks meer een werk der natuur dan wel eene vrucht van hunnen oorspronglijken aanleg, van hunne verkiezing is (*). Geleerd door hunne ondervinding, hebben zij dit heilzaam behoedmiddel voor hunne gezondheid tegen de

{==66==} {>>pagina-aanduiding<<}

ongemakken van lucht en landstreek aangenomen, en het geen oorspronglijk eene wezenlijke behoefte was, is van lieverlede eene van zelfsheid, ja een punt van eerzucht vooral onder de vaderlandsche vrouwen geworden. Het voorbeeld heeft eenen, overmeesterenden invloed gekregen; vrouwlijke naarijver heeft allengs de natuurlijke grenspalen overschreden; onze grootmoeders hebben door eene bezuinigende huishoudlijkheid willen beandwoorden aan den vlijt harer mannen; men heeft noch zindelijk noch huishoudelijk konnen zijn, zonder in kleding en woning eene keurige netheid te betrachten; en ziet daar den waaren oorsprong van eene eigenschap der Nederlanderen, die wij niet weten of wij meer onder hunne zwakheden dan wel onder hunne talenten moeten rangschikken. - Zoo veel is zeker, dat de Natie, hoe zeer ook in andere opzichten meer en meer verbasterende, zich ten aanzien van dit stuk tot heden' toe vrij gelijk blijft. Men treft nog dat keurige, dat tentige, dien zelfden helderen blink, ter gewooner plaatsen aan; de malle zindelijkheid der vrouwen vertoont ons nog de eigene grilligheden; en Keizer Josephus zelve heeft bij zijne komst hier te lande voor weinige jaaren tol betaald aan de deune viesheid der Noordhollanderen. (*) De

{==67==} {>>pagina-aanduiding<<}

nette en fraaie smaak der aanzienlijke huizen en huiscieradiën in onze groote steden, de eenparige voet van derzelver inrichting zoo uit- als inwendig, het kostbare en tevens puntlijke dat alom bij onze vermogende lieden heerscht, moet zekerlijk verbazend zijn voor eenen vreemdeling, die elders nimmer iets van dien aart, althands niet zoo algemeen, gezien heeft, en die meer gewend is aan schitterende vertoningen, dan aan eenen wezenlijken rijkdom met orde, reinheid, en stemmigheid gepaard. -
Ik moest niet vergeten, ten slotte mijner voorlopige aanmerkingen, nog een weinig stil te staan bij den Godsdienst en de Wetten der Nederlanderen. Onze vroegste Geschiedenis gewaagt reeds van de levendige denkbeelden en gevoelens der eerste landzaten omtrent de vereering van het Opperst Wezen; en er is reden om te geloven, dat zij, ofschoon besmet met de drieste afgoderijen dier tijden, en wellicht door hunne gemeenschap met de Romeinen nog dieper in het bijgeloof gezonken, nogthands door alle die zwarte nevelen heen eenen Almachtigen Wereldregeerer beschouwd en geëerbiedigd hebben (*). Er is misschien geen sterker bewijs voor het Godsdienstig Enthousiasme dezer aêloudë volken, dan hunne onbegrijplijke verkleefdheid aan de vaderlijke instellingen, en de drie eeuwen tegenstands, door hen geboden aan den hun opgedrongen Kristlij-
{==68==} {>>pagina-aanduiding<<}
ken Godsdienst. De Romeinen waren oulings in het heidensch geloof zoo ijverig, dat zij zelfs allen de Goden hunner wingewesten en bondgenoten in hun vaderland invoerden, en niet toegaven aan de Grieken, van welken Hesiodus verhaalt, dat zij het getal hunner Godheden tot 30,000 gebracht hadden; hoe geweldig evenwel zijn de worstelingen van dat volk geweest ter weering en verdelging van het Kristendom! Hoe veel tijds werd er vereischt, om Italie volkomen aan den Evangelischen Godsdienst te onderwerpen! - En ondertusschen, toen de Romeinen éénmaal de leer van het Kruis omhelsd haden, hoe spoedig vestigde zich onder hen de opperheerschappij van den Bisschop! hoe ras zien wij ditzelfde volk met eenen dweependen ijver zich onder het juk zijner Pausen krommen, de ketterij met het zwaard in de vuist verbannen, hun voorig blind bijgeloof in den nieuwen Godsdienst hervatten, en wanhopige tochten ondernemen, om de ongelovigen in Palestina te verdelgen! - Gelijksoortige verschijnselen bied ons de vaderlandsche Geschiedenis aan. Het voorbeeld van den Frieschen Koning Radboud, en de verbazende moeilijkheid om hier te lande den Godsdienst van Jesus te vestigen, kenmerken een volk, dat in het stuk van Religie naauwgezet, kiesch, en tot dweepens toe standvastig is; een volk, welks wederzin van de slavernij hetzelve de genade van het kruis deed afwijzen, om dat de Frank zich daarvan bedienen wilde, ter volkomen onderwerping dezer Natie aan zijne heerschappij.

{==69==} {>>pagina-aanduiding<<}

Eindelijk, het Kristendom, door welke middelen dan ook, behoud het veld; maar het verandert, met den eerdienst, de geaartheid der landzaten niet. Zij brengen hunnen voorigen Godsdienstijver, hunne oude drieste dweepzucht, en hardnekkige vasthouding aan ééns omhelsde leerstellingen, tot den nieuwen Godsdienst over. Deze versterkt hen in het een en ander, door het geweten-overheerschend gezag der Kerkvoogden bij eene aangeboren zucht voor den dienst der Godheid te voegen. Ziet daar den waaren grondslag, op welken zich het Pauslijk gezag, de dolle Hiërarchie der Bisschoppen in Nederland zints de VIIIste eeuw gevestigd heeft. Het is niet te verwonderen, dat de Geestlijkheid bij zulk een volk weldra in het hoogste aanzien geraakte, door de menigte blindeling geloofd, afgodisch geëerd werd, en de wereldlijke macht ongevoelig in handen kreeg. Even weinig kan het ons vreemd dunken, wanneer wij de Nederlanders, Godsdienstig en dweepzuchtig in hunnen aart, even zeer aan Kristlijk als aan heidensch bijgegeloof verslaafd, zien zamenschoolen onder de banieren van het kruis, om de heerschappij der Kerklijken uittebreiden, en alles neder te vellen, wat dezen in den weg stond; wanneer wij hen in dolle woede zien optrekken tegen de hulpbenden der bestrijderen van eenen heersch-zuchtigen Bisschop, of tegen de overweldigers van het kristendom in het oosten, of tegen de herauten eener zoogenaamde Ketterleer; wanneer wij hen bij de opkomst der Hervorminge ge-
{==70==} {>>pagina-aanduiding<<}
scheurd zien in partijën, waarvan de eene voor de leer der Kerke ijvert, en de andere even onbezuisd het nieuw gevoelen aankleeft, terwijl zij beiden elkander als ingekankerde vijanden beurtlings verwoesten en vervolgen, tot dat eindelijk eene meerderheid, door den wereldlijken arm gesterkt, haren zegepraal bekroont door het verbrijzelen dier zelfde beelden en kerksieraden, waarvoor zij eeuwen lang eenen Godsdienstigen eerbied had betoond, en haar gevoelen over dat der onderliggende partij doet heerschen door deze uit het regeeringsbestuur te verbannen, en zelfs hare Godsdienstoefening aan de drukkendste, de vernederendste voorwaarden te onderwerpen; wanneer wij eindelijk dit zelfde volk, altoos gewoon aan den leidband der geestlijken te gaan, op nieuw verdeeld zien over eenige bespiégelende geloofspunten, en door heeten ijver voor de rechtzinnigheid der kerkleer derwijze verhit, dat het de rechtzinnigheid in zijne Evangelische plichten ten eenemaal vergetende, het geloof door eene omheining van Kerklijk en Wereldlijk gezag doet bebolwerken, in hetzelfde oogenblik, waarin het dwalende broederen vervolgt, en het bloed hunner voorstanderen op het moordschavot doet stroomen. - Indedaad, zulke tooneelen moeten wij bij zulk een volk natuurlijk verwachten, zoo dra de loop der tijden en gebeurdtenissen hetzelve daartoe wenken geeft; en het is als een gevolg van deze onverdraagzame denkwijze aantemerken, dat men bijna twee eeuwen lang eene tolerantie, die minder de vrucht van E-
{==71==} {>>pagina-aanduiding<<}
vangelische broederliefde, dan het gevolg eener staatkundige kansrekening was, in ons vaderland heeft doen gepaard gaan met het stelsel eener heerschende Kerk, welke moest aangemerkt worden als de strenge meesteres van alle andere Kerkgenootschappen, als de eenige bevoorrechte gunsteling van den Staat, en derhalven, even gelijk de Roomsche Kerk in alle Catholieke landen, als Prima inter pares. (*)
De Nederlander is in zijnen aart Godsdienstig, om dat hij ernstig, nadenkend, en zedig is. Maar hij staat tegelijk bloot voor dweepzucht, en bijgeloof, wegens zijn goed vertrouwen op het geen eigene of anderer verbeelding hun als waarachtig doet voorkomen. Zwak, wanneer slimme en deftige Priesters zich van zijn geweten meesters willen maken, laat hij zich in zijne heilige onkunde door hen geleiden in het bepalen der gronden van zijn geloof. Onverzetlijk, zoo dra hij éénmaal een gevoelen voor het zijne heeft aangenomen, blijft hij stipt verkleefd aan oude leerbegrippen, en laat zich martelen voor het geen naar zijn inzien waarheid is. Hij is naauwgezet op den uitwendigen eerdienst, en doet zich, zelfs nu nog, in de waarneming vah den rustdag der Kristenen derwijze boven andere volken uitmunten, dat de algemeene stilte, de deftige kleding, de vlijtige kerkgang, de stichtende aandacht der leeken, het schorsen van alle openbare bezigheden en vermaken, op den Zondag, elken

{==72==} {>>pagina-aanduiding<<}

vreemdeling verbaast, die hier te lande daarvan aanschouwer is geweest (*). De Godsdienst bestaat echter bij het gros indedaad meer in uitwendigheden en schoolsche twisten over het geloofsbegrip, dan in wezenlijke kundigheden, plichts- en deugdsbetrachtingen. Om in de algemeene achting te deelen, moet men bij de Nederlanders te boek staan voor een Godsdienstig man; maar het middel om dien naam te verwerven, is zoo weinig moeilijk, dat het geen men hier Kerksch noemt, ijverige rechtzinnigheid, en het gezet bijwonen van Godsdienstige bijeenkomsten, met eene zekere ingetogenheid van leven en houding gepaard, over het geheel tot dat oogmerk vrij toereikend is. Het is hierom in dit land vrij algemeen kerkgezinde en uitwendig Godsdienstige lieden, gezinnen, en familiën, maar ook even gemeenzaam er huigchelende geveinsden aantetreffen. De leeraars zijn er bij de onderscheidene gezindheden in groot aanzien en zeer getrokken. De eerste geslachten van den vaderlandschen adel hebben zich voorheen niet geschaamd aan den Priesterlijken tabbaard verzwagerd te zijn. Over het geheele wezen der Natie ligt een uiterlijk van eerbied voor God en Godsdienst verspreid, het welk algemeene achting verwekken zou, indjen het innerlijke en de betrachting zelve doorgaands daaraan beandwoordde. Ik ontken niet, dat de heerschende zucht voor Godsdienst eenen nuttigen invloed hebben konne op de zeden en 't character van

{==73==} {>>pagina-aanduiding<<}

een volk; nog minder wil ik aan de Nederlanders alle deugd, alle beginselen van zedelijkheid betwisten. Hoe ver ook hedendags van de aêloude braafheid en wezenlijke vroomheid onzer vaderen afgeweken, konnen wij ons echter in dit stuk nog meten met alle de volken van Europa. Ik erken, dat uiterlijke Godsdienstigheid geen bewijs van een deugdzaam hart oplevert, maar nogthands kan dezelve bij een geheel volk het behoedmiddel tegen grove ondeugden zijn, en eene zekere geschiktheid en betaamlijkheid van zeden uitwerken. Dit is daadlijk het geval bij onze Natie, welker Godsdienstige stemming over het gantsche volkswezen een uitwendig decorum verspreid, en langen tijd ten minste eenen slagboom gesteldd heeft tegen den indringenden stroom van zedenloosheid. Het is Nederland, waar de Openbaring en de openbare eerdienst nog behandeld worden met eene mate van ontzag en eerbied, elders meestal niet meer te vinden. Het is Nederland welk, ja, zijne ongelovigen had en nog heeft, maar nimmer, buiten Spinosa, zoo veel ik wete, eenen Apostel van het ongeloof voordbracht; en waar zelfs de grootste vijanden van den Kristlijken Godsdienst door ontzag voor het algemeen gevoelen in een bedwang gehouden worden, het geen een krachtig behoedmiddel oplevert tegen de verspreiding hunner smetstoffen. Met één woord, de uitwendige Godsdienst blijft nog altoos in dit land veel behouden van dien beslissenden invloed, welken dezelve van onheugelijke tijden af op alle de standen en op het geheel burgerlijk verkeer der Natie gehad heeft.

{==74==} {>>pagina-aanduiding<<}

- En ik beschouw dit als eene medewerkende oorzaak van die meêwarigheid, welwillendheid, en liefdadigheid, welke in het Nederlandsch Character altoos hebben uitgeblonken, en die wij beneden zullen doen zien, dat nog niet uit hetzelve verbannen zijn, ofschoon door de behoeften der weelde en de verwarring der burgertwisten thands aanmerklijk belemmerd en verdoofd. - Ondertusschen is de zedelijkheid der Natie in geenen deele geëvenredigd aan hare zucht voor den Godsdienst, en Godsdienstigheid word onder ons maar al te veel verward met de deugdzaamheid van het hart, daar deze laatste alleen de moeder van waare en standvastige deugdsbetrachtingen zijn kan. Ook schijnt men doorgaands niet genoeg te letten op den invloed der volkstemperamenten op hunne Godsdienstige denkwijze, wanneer men dit stuk wijsgeerig behandelt (*). Zou men b.v. in het Phijsiek gestel der vrouwen niet voornaamlijk de reden moeten zoeken, waarom deze altoos in alle landen, en ook onder ons, zich veel talrijker en overdrevener aan den Godsdienst hebben toegeweid, en veel hooger tot dweepzucht zijn opgewonden, dan de mannen? Zou het niet

{==75==} {>>pagina-aanduiding<<}

mooglijk zijn, dat dezelfde oorzaak, welke den zwaarmoedigen Engelschman in zwarte wanhoop toevlucht tot het ongeloof doet nemen, dezelfde oorzaak, die den wuften Franschman zoo onverschillig maakt omtrent den staatlijken eerdienst van het Opperwezen; bij den koelen, ernstigen, bedaard nadenkenden, en door weinige hevige driften beroerden Nederlander zeer aanmerklijk had bijgedragen, om hem te wijzigen tot dien zedigen en stipt Godsdienstigen man, welke hij volgends zijnen oorspronglijken aanleg is? En zouden wij, op deze wijze voord-redeneerende, niet bijna overhellen om te geloven, dat verscheidene volksdeugden meer temperaments-deugden dan vruchten van den Godsdienst in het hart zijn? Men roemt de Nationaie verdraagzaamheid; maar kan een volk, natuurlijk tot vrede geneigd, en zelf de moeder van bijna alle Protestantsche secten, onverdraagzaam zijn, zonder zichzelve te verloogchenen? Men verheft den ijver der Nederlanderen voor de zuiverheid der leer en het gezag van den Godsdienst; dan, kon deze minder zijn bij een volk, dat, uit zijnen aart gewoon halstarrig vasttehouden aan leerbegrippen die men het geweldadig ontwringen wilde, bestendig waken moest tegen den indrang van zoo veelerleië dissenters wier jaloesij door het stelsel eener heerschende Kerk was opgewekt? Men prees de zoogenaamde grooten en leden van regeering voorheen wegens hunne toegedaanheid aan de zaak van den Godsdienst; maar was eigenbelang, eer- en heerschzucht, hier geheel en al

{==76==} {>>pagina-aanduiding<<}

zonder invloed? Men heeft dikwijls hoog gelopen met de vlijtige opkomst en de aandacht der Natie in hare openbare Godsdienstoefeningen; maar zou dit verschijnsel niet voor een goed gedeelte te verklaren zijn uit het aanzien en voordeel hier te lande aan een Godsdienstig Character verbonden? Indien het zijnen grond alleen in zedelijkheid des harten had, van waar dan, dat het getal van Kerksche met dat van brave lieden zoo weinig onder ons geëvenredigd is? Van waar, dat men bij hetzelfde volk, welk in een voorig jaar tot het openbaar gebed stroomswijze zamenvloeide, in een volgend jaar de Tempels zelfs op den dag van Godsdienst genoegzaam ledig ziet staan, enkel door tusschenkomst van burgerlijke verwarringen, die met den eerdienst van het Opperwezen even weinig te maken hebben, als de Wisselcours met de Zedenkunde? Wij doen gaarne hulde aan de liefderijke milddadigheid der Nederlanderen, welke als een uitstekende trek van hun Character zelfs door buitenlanders altoos met billijken lof vermeld is geworden (*); doch moeten wij daarbij niet tevens in aanmerking nemen, deels den aanzienlijken rijkdom der Natie boven de meeste andere volken, eer de weelde hare behoeften nog zoo aanmerklijk had uitgebreid, deels den invloed van bijgeloof en geestlijkheid, welke haar in dien tijd, toen de meeste armen-fondsen en Godshuizen gesticht

{==77==} {>>pagina-aanduiding<<}

zijn, deden geloven, dat men zijne gelukzaligheid door soortgelijke goede werken kopen kon, deels de zucht den Nederlander natuurlijk eigen om zich door groote geld-bestedingen eenen eeuwigen naam te verwerven, deels eindelijk, de ontheffing bij de Reformatie van dien drukkenden last, om, behalven een kostbaar Gouvernement dat den landzaat onnoemlijke sommen afperste, eenige duizenden luie geestelijken in hunne kloosters en conventen te moeten onderhouden? - De trapswijze afneming van het een en ander, terwijl het getal der behoeftigen in de omgekeerde reden toeneemt, is een genoegzaam bewijs, dat de milddadigheid der Nederlanderen meer in hun temperament en in den loop van wisselvallige omstandigheden gegrond, dan wel eene zedelijke volksdeugd is; ofschoon ik, gelijk reeds gezegd is, het liefderijk vermogen van den Kristlijken Godsdienst hier niet wil hebben iutgesloten. - Een der treurigste en zekerste bewijzen intusschen voor het verval der Nationale deugd en zedelijkheid, is, mijnes bedunkens, het staatkundig spel dat men zedert etlijke jaaren begonnen heeft met de burgerlijke eeden in ons Vaderland te drijven; ik doe geene uitspraak voor of tegen het Politiek gebruik van dat Godsdienstig hulpmiddel, doch dit mag ik niet verzwijgen, dat de eerbied voor den eed altoos de Thermometer is geweest van de zedelijke braafheid van regeeringen en maatschappijën, en dat, wanneer in een land de eeden zeer vermenigvuldigd, en alle burgerlijke inrich-
{==78==} {>>pagina-aanduiding<<}
tingen aan derzelver bedwang onderworpen worden, de eerbied voor God en Godsdienst weldra geheel verloren gaat, het bedrieglijk zweeren en eedverbreken eene beuzeling, een staatkundig point d'honneur word, en de Natie met reuzenschreden nadert aan haren volmaakten ondergang. -
Daar de Godsdienst de voorname bron der zedelijkheid, en deze de sterkste band der wetten is, moest ik nu nog over de Staats-, Burgerlijke, en Lijfstraflijke wetten der Nederlanderen, voor zoo veel dezelve in verband staan met hun Nationaal Character (*), handelen. Dan, wat de eersten betreft, heb ik boven reeds het gebreklijke der Unie van Utrecht, onze eenige algemeene Staatswet, aangewezen; en ten aanzien van de burgerlijke en lijfstraflijke wetten, moet ik erkennen geene genoegzame kunde te bezitten, om dat geducht en ongerijmd zamenweefsel van Romeinsche Rechtsgeleerdheid, van oud Gothische, Saxische, en Frankische wetten, van Graaflijke Handvesten, Keuren en Privilegiën, en van plaatslijke gewoonten en herkomens, derwijze te doorgronden, dat ik mij zoude durven vermeten, daaruit zekere vaste gevolgtrekkingen voor het Nationaal Character afteleiden. Men vergenoege zich derhalven met de volgende algemeene

{==79==} {>>pagina-aanduiding<<}

aanmerkingen over dit netelig en zeer ingewikeld onderwerp.
1. Daar het in ons Vaderland tot hier toe altoos ontbroken heeft aan eene behoorlijke Constitutie, heeft het Staatsrecht er natuurlijk zeer gebrekkig moeten zijn. Wij zien hieruit aan den eenen kant de zwakheid en traagheid van eene Natie, die geen moeds genoeg gehad heeft, om gedurende meer dan twee eeuwen zich eene volkomene grondwet van staat te geven; maar die zich al dien tijd heeft beholpen en vergenoegd met een ontwerp, dat, vluchtig zamengesteld, op zijn best geschikt was om eene tijdlijke voorziening daartestellen tegen die wanordes, welke uit den afval van Spanje noodwendig moesten voordvloeiën. Dan, aan de andere zijde ontdekken wij uit dit zelfde verschijnsel de eerlijkheid, de goede trouw, en het edelmoedig vertrouwen der Nederlanderen, welke zedert twee honderd jaaren de eenige waarborgen zijn geweest van hunne inwendige hagchlijke staatsinrichting. In de daad, men moet zich een volk gelijk dat van Nederland voorstellen, om te konnen geloven, dat het mooglijk zij zoo langen tijd eene Republiek staande te houden, zonder evenwicht van machten, zonder middelen van bedwang tusschen zeven bondgenoten, zonder genoegzame éénheid in het algemeen bestuur, en zonder behoorlijke lastbrieven voor de eerste Staatsdienaren. Onderling belang, vrees voor Staatsomwentelingen, natuurlijke drift voor vrijheid, en persoonlijke braafheid, zijn de eenige

{==80==} {>>pagina-aanduiding<<}

hulpmiddelen geweest ter verhoeding of liever matiging dier onafzienlijke reeks van rampen, welke uit zoo veele gebreken noodwendig moesten voordvloeiën. Een volk, twee eeuwen alleen hierdoor staande gebleven, zou wellicht even goed hebben konnen bestaan zonder eenige Constitutie, zonder eenige staatswet in het geheel. Dan, naarmate de oude vroomheid week, begon de Natie ook allengs meer de gebreken en nadeelen van haar goed vertrouwen te ondervinden. Eene Staatswet, in onzekere omstandigheden vluchtig ontworpen, door lieden, die zoo wel in de Staatkunde als in den Koophahdel, veel op het woord af durfden waagen, kon voorzeker, althands aan het einde der XVIIIde eeuwe, niet anders dan het doodlijkst verderf bereiden voor het Vaderland. - Te meer, daar bij dezelve geene de minste zorg gedragen was, noch voor de openbare opvoeding en het Nationaal onderwijs, noch voor eene Geneeskundige Staatsregeling, noch voor de zedelijkheid der Maatschappij, welke door de bescherming en beloningen van den Staat te genieten, zoo aanmerklijk kan worden aangemoedigd, noch voor de uitlokking van talenten, uitvindingen, verdiensten, industrie, vaderlandsche ondernemingen enz. door dezelven of op eer of op voordeel te doen hopen. - Niets van dit alles vinden wij bij ons voorig Gouvernement in een tijdsverloop van ruim twee eeuwen behoorlijk geregeld; zelfs niet bij de oprichting der Hooge Scholen, bij de Schoolreglementen, Kerklijke Placaten, verleende Octrooijen, enz. Alle

{==81==} {>>pagina-aanduiding<<}

deze gewichtige voorwerpen der Staatswetten zijn hier te lande doorgaands aan het goed geluk of aan de zwakke pogingen van eenige bijzondere Maatschappijen of personen overgelaten, terwijl deze laatsten nog meestal door het Gouvernement werden tegengewerkt, gelijk wij weten uit hetgeen zedert weinige jaren omtrent den Oeconomischen tak en de Maatschappij tot Nut van 't Algemeen is voorgevallen. Het is uit dien hoofde niet te verwonderen, dat voor opvoeding, publiek onderwijs, gezondheidsinrichtingen, zedelijkheid, konsten en wetenschappen, industrie, en meer van dien aart, over het algemeen zoo weinig in ons vaderland gezorgd is; dat onze Natie, bij het verlies harer oude veêrkracht in het zedelijke en burgerlijke, haren ouden roem in kundigheden, deugden, en verdiensten merklijk heeft zien verdonkeren; dat de Nationale gezondheid in ziel en ligchaam verwaarloosd is geworden; en dat eene onbezefbaar diepe en vrij algemeene onkunde nog verspreid ligt over een volk, dat, bij eene behoorlijke aanwending zijner hulpmiddelen, het verlichtste van den aardbol had konnen en moeten zijn.
2. Onze burgerlijke wetten, hoe onvolledig, verward, ongerijmd, en tegenstrijdig met elkander ook in veele opzichten, hebben echter dit heerschend charactermatige, dat zij tot zachtheid en gematigdheid overhellen. Zij verzekeren de dierbare veiligheid van personen en eigendommen (*). Zij waarborgen de vrijheid van spre-
{==82==} {>>pagina-aanduiding<<}
ken en schrijven, zoo wel in het burgerlijke als Godsdienstige. Zij moedigen den geest van Koophandel en Nationale industrie aan. Zij begunstigen de inwoning van vreemdelingen hier te lande. Zij waken voor de rechten van koop en verkoop, beveiligen het algemeen en bijzonder credit, bevorderen de goede trouw in den handel en in het gemeene leven, verleenen bescherming aan ongelukkigen, en wreeken de schennis van der burgeren eer en goeden naam. Voor het overige word de ouderlijke macht, het erfrecht, de heilige Huuwlijksband, en wat meer van dien aart is, daarbij behoorlijk gehandhaafd. Met één woord, de geest der burgerlijke wetten hier te lande in gebruik, stemt taamlijk wel overeen met den zachten, billijken, republikeinschen, en handeldrijvenden aart der Natie. Met dat al blijft er op ons oud burgerlijk wetboek zeer veel aantemerken. Er is misschien geen volk in Europa, dat met zoo veele wetten van allerlei soort en oorsprong als overladen is. De Placaatboeken der afzonderlijke Provinciën maken reeds Colossale werken uit, en dit is een zeker kenmerk van eene gebrekkige inrichting zoo der regeering als der burgerlijke wetten. Het meerder deel derzelven strookt al te weinig met de tegenwoordige

{==83==} {>>pagina-aanduiding<<}

gesteldheid der Nederlanderen, om voor hun geschikt te zijn; het bestaat uit onregelmatig zaamgesleurde stukken der Romeinsche of Barbaarsche wetgeving, welke men, bij gebrek van beter, tot dus verre heeft doen dienen om de naaktheid van vrouw Justitia te bedekken. Er is eene zeldzame tegenstrijdigheid tusschen de wetten van Provinciën en Provinciën, districten en districten, ja van steden zelfs, in het gezicht van elkander gelegen. Een algemeene regel des rechts mangelt alom; de ééne vierschaar moet wel veroordeelen het geen de andere wettig keurt, en men wikkelt zich op de ééne plaats in de neteligste pleitgedingen door het geen op de andere hoogst rechtmatig zoude zijn. Van hier die oneindigheid van verschillen en rechtsgedingen, welke menig een hebben ongelukkig gemaakt, en van hier tevens die heerschende pleitzucht, welke in den Nederlander van oudsher zoo diep geworteld is, en die aanleiding heeft gegeven tot het zoo geducht vermenigvuldigen der Rechtsgeleerden van beroep, b.v. Advocaten, Procureurs, Notarissen, Solliciteurs enz. Het gevolg van dit alles is, dat de Natie eene wijziging bekomen heeft om alles, zelfs de staatszaken, op eenen Juridiquen trant te behandelen, en dat Raadzaal en Rechtbank bestendig hier te lande zijn vermengd geworden, tot onberekenbaar nadeel van 's volks burgerlijke vrijheid, en ter verkrachting van de wet door talloze onrechtvaardigheden, die het noodlottig gevolg van de verwarring dezer Machten in alle landen al-
{==84==} {>>pagina-aanduiding<<}
toos geweest zijn. Behalven dit aanmerklijk gebrek zijn er nog veele anderen in ons burgerlijk wetboek aantewijzen, gelijk, b. v. dat het ongerijmd Feodaal of Leenstelzel daarin nog voor een aanzienlijk gedeelte behouden is; dat hetzelve steunt op bevoorrechtingen van bijzondere landstreeken, plaatsen, ligchamen, of personen, die, het zij Graaflijkheids-voorrechten, Dominiale vrijdommen, stedelijke privilegiën, rechten van gilden en broederschappen, monopoliën, of welken mislijken naam zij ook dragen mogen, altoos onrechtvaardig in zich zelf, drukkend voor anderen, en onvoegzaam zijn in eene vrije Republiek, waar de Wet voor allen gelijk moet zijn; eindelijk, dat op de meeste plaatsen, in zeer veele gevallen, bij mangel van sprekende wetten, de onwisse schemering van oude herkomens, eigendunklijke Keuren, en Handvesten der oude Graaven, of zwakke gewijsden, het eenig licht is, waarbij de rechtzaken moeten beslist worden, terwijl de stem der rechtvaardigheid zich bij een hooger beroep veelal niet durft verheffen tegen dezen onbillijken, maar door gewoonte geheiligden indrang der schadelijkste misbruiken. - Nog een hoofdgebrek onzer civiele Wetten, en waardoor zij natuurlijk verbazend hebben moeten vermenigvuldigd worden, is dit, dat dezelve zelden op het Natuurrecht, maar veelal op loutere Conveniëntie gegrond zijn; en dat zij, weinig zorg dragende om het onrecht te voorkomen, uitvoerig en twijfelachtig spreken over de middelen en wijze om hetzelve

{==85==} {>>pagina-aanduiding<<}

vergoed te krijgen, en door eene allerlangwijligste rechtspleging voorteschrijven, en den verongelijker duizende uitvluchten aan de hand te geven, ter ontduiking van de uitspraak der Wet, den verongelijkten genoegzaam buiten de mooglijkheid stellen om langs eenen weg van rechten zijne zaak te handhaven. Het is om alle deze en meer andere redenen zeer te wenschen, dat de maatregel, onlangs genomen ter ontwerping van een algemeen burgerlijk wetboek voor Nederland, de gewenschte gevolgen hebben moge en de Natie eindelijk, na bijkans XVIII eeuwen onder vreemde wetten gebukt te hebben, zich zal konnen verheugen in het bezit van een oorspronglijk en volledig vaderlandsch Recht.
3. Veel van het geen in de voorgaande aanmerking gezegd is, geldt ook omtrent onze lijfstraflijke wetten. Ook hier vind ik eene onregelmatige verzameling van brokstukken, eenen verwarden hoop van Romeinsche, Barbaarsche, Graaflijke, en latere instellingen, zonder éénheid, zonder evenredigheid, zonder afmeting naar de eeuwige wetten der natuur en der rechtvaardigheid, zonder raadpleeging met het menschlijk hart, zonder verwantschap met het Nationaal Character, zonder bijhouding eindelijk van den gedurig veranderenden loop der tijden en omstandigheden. Ik zie in het kleen bestek van Nederland dezelfde misdaad zeer verschillend, en op de ééne plaats veel zwarer gestraft dan op de andere; ik zie heerschende euveldaden, b.v. de burgerlijke Simonie, het schenden van ambtsëeden, schelmachtige banqueroeten, het

{==86==} {>>pagina-aanduiding<<}

tweegevecht, flaauwelijk beteugeld, en in tegendeel ontzagchlijke uitspraken gedaan tegen dezulke, die zeldzaam onder ons plaats hebben; ik zie in eene Republiek de strengheden van eene aêloude Monarchie, van duistere en tirannische middeneeuwen, van een wilkeurig Despotismus overgebracht; ik zie het geweld geheiligd, de menschlijkheid verkracht, en het veege lot eenes dierbaren levens opgehangen aan de waagschaal van ligchaamlijke sterkte en van eene stoute onverschrokkenheid, door de afschuwelijke pijnbank; ik zie de misdaad, uit nijpenden nood, uit jeugdige ligtzinnigheid gepleegd, en vaak nog gepaard met treffende blijken van een onschuldig hart - waarvan wij zeer onlangs in den ongelukkigen Meyer te Rotterdam een aandoenlijk bewijs gehad hebben - gelijk gesteld met verharde en moedwillige boosheid; ik zie eenen paarden en schapendief even zoo wel ter dood gedoemd, als den moordenaar en brandstichter; ik zie de ondeugd bij eene zachtmoedige Natie door een scherp Criminalismus, door afzichtige galgen en raderen, beteugeld, daar dezelve door zedelijke vorming, door prikkeling der Nationale eer en belangzucht, moest bedwongen zijn geworden; ik zie de schroomlijke onrechtvaardigheid der Graastijke knevelarij nog hier en daar vereeuwigd door het in stand houden eener verbeurdverklaring van goederen, (Confiscatie), die het gewicht der straffe op onschuldige huisgezinnen doet nederstorten, en de wraak der wet overbrengt tot volgende geslachten; ik zie het zwaard der gerechtigheid uit de

{==87==} {>>pagina-aanduiding<<}

hand des scherprechters gewrongen, door een wilkeurig gebruik van het zoo bedenklijk recht van pardon en gratie, waarvan zich de uitvoerende Macht van Nederland al te vaak bediende, om uit staatkundige oogmerken de snoodste pesten der maatschappij, niet opoffering van onschuld en braafheid, te behouden, ja te verheffen; ik zie, door de onbestemdheid der Jurisdictiën, verschillende rechtbanken en rechters in gestadige botsing en tweestrijd met elkander; ik zie den misdadiger niet zelden betrokken voor eene vierschaar dit niet bevoegd is om hem te vonnissen, veelal dubbel of onschuldig gestraft door eene akelige en gezondheid-verpestende gevangenis, en bijkans altoos versteken van genoegzame gelegenheid, om zijne zaak, waarvan het geluk, de eer, ja het leven eenes zedelijken wezens kau afhangen, behoorlijk te verdedigen. Met één woord, ons crimineel wetboek is zoo gebrekkig, dat het de vernieuwing, waartoe thands aanstalte gemaakt word, hoogst nodig heeft. - Ik zal het derhalven ook niet wagen daaruit eenig ander gevolg voor onze Nationale Characterkunde asteleiden, dan dit alleen: dat de zachte aart, de eerlijkheid en braafheid onzer voorvaderen, dit gebrek voorheen in zekeren zin hebben vergoed, ten minste voorgekomen dat hetzelve niet alle alle schadelijke invloeden op de rust en het geluk der Maatschappij maakte, welke zich bij een.toenemend verval der zeden, en naarmate de ondeugd zich ineer van listen leerde bedienen, allengs ontwikkeld hebben. Dan, in onzen leeftijd, en de tijden die wij verwachten

{==88==} {>>pagina-aanduiding<<}

moeten, waarin de schelmerij, het onrecht, en bedrog, zich zoo veel mooglijk verspreid en versijnd hebben, waarin nieuwe misdaden de oude als hebben verdrongen, waarin genoegzaam de geheele maatschaplijke orde eene andere gedaante heeft aangenomen; nu - deugt dit ellendig wetboek niets meer voor de Natie, en het zou, nog langer blijvende stand houden, een der krachtigste hulpmiddelen zijn, om derzelver zedelijke en burgerlijke verwoesting volkomen te maken. -
In deze voorlopige aanmerkingen heb ik bedoeld de voornaamste bijzonderheden te doorlopen, welke eenigen merkbaren invloed konnen gehad hebben op, de vorming van het Nationaal Character der Nederlanderen, zoo als dit zich thands vertoont, en welke ons eenig licht konnen' geven in het opmaken van hunne Characterschets. Op kleenere bijzonderheden, b.v. het Tooneel, de Modes, de Romans, het voorbeeld van eene prachtige Hofhouding der Nassausche vorsten, enz. heb ik kortheidshalve niet opzetlijk willen stilstaan. Ook heb ik van de gevolgen der weedle hier en daar zoo veel gezegd, als ik nodig oordeelde, om mij van eene afzonderlijke beschouwing derzelve te konnen verschoonen, zonder nogthands aan de volledigheid van mijn ontwerp iet wezenlijks te laten ontbreken. Ik vertrouw, dat een oordeelkundig lezer in het tot dus ver gezegde wenken genoeg vinden zal ter diepere nasporing van het onderwerp, en dat hij in staat zal zijn gesteld, om er met vrucht die gevolgtrekkingen voor de Chracterkennis der Nederlanderen uit

{==89==} {>>pagina-aanduiding<<}

afteleiden, welke ik hem wilde doen maken, deels tot beter verstand, deels tot uitbreiding en voltooijing van het geen ik over het Nationaal Character zelve kortbondig zeggen zal. Het zou indedaad niet onvoegzaam zijn, hier te spreken over het aanmerklijk en in het oog springend verschil van eenige Charactertrekken, welk zich opdoet tusschen de bewoners onzer onderscheidene gewesten, naarmate dezelven in climaat, ligging, levenswijze, middelen van bestaan, beschaving, zeden en gebruiken, enz. van elkander afwijken; ook zijn de jongste gebeurdtenissen en herhaalde omwendingen der Republiek, zedert 1780, al te gewichtig en van te veel belang voor de Characterkennis der Natie, darr dat ik dezelve met stilzwijgen zoude durven voorbijgaan; dan daar ik beide deze onderwerpen niet wel afgetrokken behandelen kan, noch zonder eenige bijzondere trekken ea wendingen van het Character in mijne redeneering intevlechten, oordeel ik het geschikter, dit een en ander te maken tot afzonderlijke deelen van mijne Characterschets zelve, waartoe ik nu overga, en die zich dus natuurlijk rangschikt onder de volgende drie hoofdtijtels: Het Algemeen Nationaal Character. - De Provinciale Charactertrekken. - En die, welke zich, zedert de uitbarsting der laatste burger-onlusten door den Amerikaanschen en Engelschen oorlog, in den Nederlander meer vertoond of waarschijnlijk gevestigd hebben.


{==90==} {>>pagina-aanduiding<<}

Het Algemeen Volks-character.

Wij zijn dan nu genaderd tot de toepassing van onze gelegde gronden. Wij moeten het stout ontwerp ter hand nemen, om - niet een enkel persoon, niet eene bijzondere classe van menschen, maar een geheel volk met de tekenpen der Characterkunde aftebeelden; een volk aftebeelden, niet bedeeld van die sterke en licht te achterhalene trekken als de Engelschen en Franschen, noch van dat natuurlijk onbesmette gelijk de Zwitsers, noch van die verwonderlijke eenparigheid, welke ons de oostersche volken, den Arabier, den Turk, den Chinees, zoo kenbaar maakt, neen, maar een volk, welks Character over het geheel slaauw en zacht genuanceert, van groote driften beroofd, op menigerlei wijze gemengeld en verbasterd is. En dit volk moeten wit zoo afbeelden, dat, het. geheel der Caricatuur de meestmooglijke gelijkenis hebbe met de Natuur, althands dat dezelve, aan den kuudigen beschouwer eenige voldoening geve, en den vreemdeling, zo hij die immer met eenen onderzoekenden blik verwaardigen mocht, meer bekend make met de wezenlijke geaartheid der Nederlanderen, dan hij tot nog toe heeft konnen worden door middel van Characterbeschrijvingen, welke hem dit volk of alleen uit een oogpunt van volmaaktheid deden beschouwen, en als een uitstek in zijne soort bewonderen, of die, door eene nijdige pen ingegeven, hetzelve

{==91==} {>>pagina-aanduiding<<}

aan hem vertoonden als een afzichtig monster, in eenen hoogen graad besmet van alle de menschlijke ondeugden, of op zijn best als een onnozel, dom, laf, en ellendig volksken, naauwlijks de aandacht van eenigen buitenlander een oogenblik waardig, als eene Natie zonder Character, en dus ook zonder belangrijke eigenschappen van geest of hart. -
Deze taak is niet weinig moeilijk, om meer dan ééne reden. Zoo dra ik dezelve aanvang, moet ik alle hulpmiddelen ter zijde leggen, en vergeten dat ooit iemand, hij moge vriend of vijand, bevoegd of niet bevoegd geweest zijn, iet diergelijks daarstelde, ten einde ik niet door de dwalingen en vervoeringen van anderen zoetvoerig medegesleept worde, noch ongemerkt Copieïst worde, daar, ik de Natuur alleen te volgen heb. Ik moet mijne eigene oogen voor het licht der waarheid ontsluiten, de Natie grondig, alom, en aanhoudend bestudeeren, mijnen geest door koele bedaardheid en reinheid van alle vooroordeelen, zoo gunstige als ongunstige, in staat slellen tot een onpartijdig wijsgeerig onderzoek, en eene naauwkeurige schifting houden tusschen algemeene en bijzondere, bestendige en toevallige verschijnselen. Ik moet niets geven van het mijne, maar enkel nemen hetgeen ik vinde. Ik moet de Natie kenschetsen, zoo wel in de bijzondere eigenschappen en plooiën van het verstand als in die van het hart. Ik moet mij hierin niet bepalen tot hare goede zijde, maar hare zwakke zijde even duidlijk, even getrouw bloot-
{==92==} {>>pagina-aanduiding<<}
leggen. Dit alles moet ik niet in brokstukken en gesnipperde aanmerkingen voordragen, die eeuwige waarheden en veel schoons behelzen konnen, zonder nogthands eenige aanspraak te hebben op den naam van eene goede Characterschets; neen, ik moet uit deze hoofdstoffen en tinten een konstig zamenweeffel, eene schakeering van licht en donker, een wel-gelijkend en uitvoerig geheel maken, waaruit men de Natie, zoo als zij in de Natuur is en werkt, herkennen kan; ik moet talenten en gebrekan, deugden en ondeugden onder elkander zoodanig mengelen, dat er eene harmonische éénheid uit ontsta, welke het Volkscharacter daarstelt. Eindelijk, ik moet eene schilderij ophangen, niet in het oud costuum, maar in dien smaak behandeld, waarin de zaken thands zijn; ik moet eene schets geven van hetgeen de Nederlander tegenwoordig is, en niet van hetgeen hij was voor eenige eeuwen of geslachten. - Ziet daar een aantal van moeilijke vereischten, waarvan ik mij echter niet vermeten durve bezitter te zijn. Dan ik zal trachten in de bewerking mijner schets het oog daarop gevestigd te houden; en volgends deze regelen, door den aart van het onderwerp zelve voorgeschreven, schoon zeldzaam gadegeslagen bij het vervaardigen van zekere lofredenen of hekelschristen, die men verkoos met den grootschen naam van Characterschets te betijtelen, wil ik trachten thands eene afbeelding te geven van het Character der Nederlandsche Natie. –
Ik begin met den ruwen omtrek en de grond-
{==93==} {>>pagina-aanduiding<<}
lijnen dier beeldnis te beschrijven. Ik vind dezelven aangewezen door het geen ik tot hiertoe over de land- en luchtstreek, den oorsprong, de lotgevallen, den regeeringsvorm, de staatkundige grondbeginselen, de middelen van bestaan, de verlichting, het Physiek gestel, de zeden en levenswijze, den Godsdienst, en de wetten van dit volk met weinigen heb voorgedragen. Uit het beloop dezer voorbereidende aanmerkingen meen ik met recht te mogen opmaken, dat het Nationaal Character der Nederlanderen is zaamgesteld uit de volgende voorname bestanddeelen.
Een overblijfsel van hunne oorspronglijke Duitsche geaartheid, ofschoon veel verstompt door de afslijtende schuuringen des tijds, en verbasterd door de herhaalde overstrooming van andere volken, welke in vroegere eeuwen zich met geweld hier te lande genesteld, en de aêloude rassen zelfs aanmerklijk verdrongen hebben.
Een sterke indruk van het climaat op hun dierlijk gestel, en Volkstemperament; zijnde het heerschende daarvan, in eenen vrij aanzienlijken graad, koudbloedigheid en Phlegma, waarvan alle de eigenschappen zich bij hen levendig vertoonen.
Een geest van vrijheidszucht, en Republicanisme, met alle de deugden en gebreken die dezelve doorgaands bij een volk voordbrengt.
Een geest van koophandel en industrie, welke hen in groote talenten en voortreslijke hoedanigheden doet uitmunten, maar tevens de bron is eener menigte van dwaasheden en ondeugden,

{==94==} {>>pagina-aanduiding<<}

waardoor de glans der eersten niet weinig verduisterd word.
Eene zucht voor het vormlijke van den Godsdienst, door alle tijden heen den Nederlanderen bijzonder eigen gebleven, en waarvan de uitwerkselen op het Nationaal Character deels zeer gunstig, maar deels ook vrij ongunstig zijn.
Eene geschiktheid en betaamlijkheid van zeden, die het gebrekkige der Nationaale wetten tot hier toe aanmerklijk heeft vergoed en veelen der onheilen voorgekomen, welke anders daarvan het natuurlijk gevolg hadden moeten zijn; zoodat men op de Nederlanders bijna zou konnen toepassen, hetgeen de Apostel Paulus zegt van de heidensche volken: dezen, geene wet hebbende, zijn zich zelf ten wet. (*)
Eene volksverlichting en beschaving, die veel van de driestheid, het ruwe en grove van voorgaande tijden, heeft verbannen, maar tevens de scherpe omtrekken van het Nationaal Character zeer verstompt en doen verflaauwen; en welke nog altoos zeer bepaald is zoo wel ten aanzien van den kring dien zij beschrijft, als van de vakken waaromtrent zij verkeert.
Eene verfijning, door volkscultuur, rijkdom, en weelde veroorzaakt in der Nederlanderen dierlijke bewerktuiging, gevoel, smaak, zeden, driften, deugden en ondeugden; waaruit, natuurlijk en zedelijk, bij veel goeds, niet weinig kwaads geboren werd. En eindelijk

{==95==} {>>pagina-aanduiding<<}

Eene vermenging met allerleie vreemde volksrassen, aan welke onze Natie zoo zeer en zoo aanhoudend is blootgesteld, en die de noodlottige oorzaak is eener oneindigheid van verscheidenheden en verbasteringen in het Nationale der Physiognomiën, Temperamenten, en Charactertrekken. Treurige verwarring, in de daad! die uitlopen moet op eene volkomene Physieke en Moreele volksontaarting, of met andere woorden, op eene volmaakte vernietiging van 't Nationaal-Character. Trouwends, dit laatste is nu reeds dermate vermengd en met ongelijkaartige (heterogene) trekken doorweven, dat hetzelve zich veelal slechts flaauwelijk vertoont, en dikwijls niet laat onderkennen dan door het scherptoetsend oog eenes wijsgeerigen waarnemers.
Zoodanig zijn, mijnes bedunkens, de hoofdlineamenten van ons hedendagsch volkscharacter; zoodanige de grondtrekken van deszelfs tegenwoordige vorming. Men kan alle de bijzondere eigenschappen der Natie in het een of ander van deze eerste beginselen (elementa) oplossen, en ze dus beschouwen als uitvloeisels en fijnere aanvullingen van de gegevene grondschets.
Indien de Gelaatkunde zich meer volmaakt had in de konstmatige uitbeelding van Nationaal-Physiognomiën, dan zou zij in staat zijn om ons hier de behulpzame hand te bieden en een gelaat te tekenen, waarin elke der aangewezene grondlijnen zich duidlijk op hare rechte plaats vertoonde, althands waarvan het geheel, uit de afgemetene zamenvoeging dier lijnen ontstaan-
{==96==} {>>pagina-aanduiding<<}

de, ons op het eerst gezicht den Nederlander deed herkennen; wij zouden dan geen oogenblik in bedenking staan, waar dit beeld, zoo zeer gekenmerkt door zijn onderscheidend spier- en beendergestel, door zijne uitstekende gewelfde voorhoofdsbeenderen, sterke luchtig gebogene wenkbraauwen, zachtlijk geopende oogen, gerekte wangspieren, lange en smalle kaken, manlijk vooruitstaande neus en kin, welgevormde en golvend geslotene lippen, en bijzondere eigenschappen van hair, en gelaatsverw, te huis behoorde. - Dan, tot dezen graad van volkomenheid is de konst nog niet gestegen. Lavater zelf doet omtrent de Nationaal-Gelaatkunde belijdenis van zijne zwakheid, in de plaats van toetegeven aan de stoute vlugt zijner verbeelding, en hij erkent dat hij weinig bestemds over dit belangrijk onderwerp zeggen kan. Wij zien, doorgaands op den eersten aanblik, het verschillende in de Volks-Physiognomiën, niet zelden onderscheiden wij zelfs in het gelaat bepaaldlijk dien landaart waarvan iemand zijnen oorsprong heeft, doch deze uitdrukking zweeft op het geheel der tronie, en wanneer men tot de plaatslijke en bijzondere verscheidenheden afdaalt, dan gevoelt men de onbestemdheid zijner waarnemingen, en vind zich buiten staat om juiste rekenschap te geven van hetgeen elke trek betekent, en tot het Nationale in de Physiognomie bijdraagt, ja zelfs om aan te wijzen, waar dat Nationale voornaamlijk in het gelaat huisveste. Hoe veel zou de groote Camper, bij hetgeen hij werklijk hieromtrent gedaan

{==97==} {>>pagina-aanduiding<<}

heeft, nog ten nutte der wetenschappen en tot roem van zijn vaderland hebben konnen doen, indien zijn nuttig leven had mogen verlengd geworden zijn! Na Albert Durer heeft de Gelaatkunde misschien aan niemand grooter verplichting ten dezen opzichte dan aan Alexander Cozens, die zich de moeite gegeven heeft, om alle de mooglijke afwijkingen en verscheidenheden der afzonderlijke deelen van het gelaat naauwkeurig aftebeelden (§). Dit is waarschijnlijk het eenig middel, om de zitplaatsen van het Nationale in de Volkstroniën nader te bestemmen, en, indien er dan slechts een nieuwe Porta of Lavater opstaat om ons te zeggen, wat elk dezer afwijkingen betekene, en welke Charactertrekken iedere verscheidene vorm aanwijze dan zullen wij in staat zijn om in onze waarnemingen op dit stuk gelukkiger dan tot nog toe te slagen. - Ondertusschen is het zeer te bejammeren, dat meest alle en zeker de beste Nationale Portraiten, die uitgaan, en welke ons anders veel zouden konnen voorlichten, afbeeldingen zijn of van diepdenkende geleerden, of van groote helden en vorsten, of van blokkende konstenaars, of - van beruchte booswichten. Het verstaat zich van zelve, dat het niet bij zulk soort van lieden is, dat zich de Nationale trekken onbesmet en in hunnen ruwen natuurstaat aan het oog vertonen; neen, hiertoe moest men Portraiten vervaardigen van stille en onbeschaafde landlieden,

{==98==} {>>pagina-aanduiding<<}

althands van zulke personen, wier geboorte, opvoeding, levensstand, en beroep, hen in den gemeenen burgerlijken kring geplaatst hield, en waarbij dus het Nationale zich meer onvermengd en ongekunsteld deed zien. Goedkeuring en navolging verdient derhalven de invoeging der beeldnissen van de gebroeders Naerebout, en van den Franschen zeeloots Boussard, zeker werkjen 1780 uitgegeven onder den Tijtel: Handleiding tot de Physionomiekunde (*), ofschoon dat geschrift anders te oppervlakkig en met te veel overhaasting geschreven is, om in dit moeilijk vak genoegzame handleiding en toereikend licht te konnen geven. Ik houde mij verzekerd, dat uit deeze twee, drie afbeeldingen meer Volks-Physiognomiekunde te scheppen is, dan uit zoo veele honderd prenten van beroemde mannen, waarvan wij overvloed hebben. Ondertusschen mangelt het ons aan eenen behoorlijken voorraad van diergelijke afbeeldingen zoo van Nederlandsche als van andere Natien, om daaruit voor de Characterkunde eenig wezenlijk voordeel te trekken, dat is, om grondige waarnemingen te doen, en dezelven onder zekere hoofden en regels te brengen. - Daarenboven hebben genoegzaam alle de uitgaande Portraiten voor ons oogmerk nog dit één heerschend gebrek, dat zij gemaakt zijn niet zoo zeer om de Natie, als wel om den man bepaaldlijk te doen kennen, wien zij voorstellen; met één woord, wij missen tot heden toe eene langgewenschte verzameling van eigenlijk gezegde, naar het leven juist gete-
{==*1==} {>>pagina-aanduiding<<}


{== afbeelding 
	
==} {>>afbeelding<<}
    


{==99==} {>>pagina-aanduiding<<}
kende, Nationaal-Physiognomiën, welke tot uitbreiding, verfijning, en opheldering der Volks-Characterkunde zoo onontbeerlijk is. Niettemin voegen wij, zoo tot opheldering als veraangenaming van deze en de volgende Volks-Characterschetsen, hierbij eenige voorname beeldnissen, waarin het Nationale, mijnes achtens, zoo sterk sprekend is, dat men niet zal behoeven te vragen, welk een landsman is deze? en welke men op ééne plaat heeft doen snijden, om door derzelver tegenstelling en vergelijking, den lezer het verschil van Nationale trekken duidlijker in het oog te doen vallen. -
Ik ga dus over tot de Characterkundige beschouwing der Nederlanderen. Eerst zal ik hen in de hoedanigheden van hunnen geest, vervolgends in de neigingen van hun hart kenschetsen; beiden toch behooren even zeer tot het rechtsgebied der Characterkunde. -
Wanneer ik zeg: de Nederlander is over het geheel bedeeld met eene goede mate van gezond verstand, én van juiste oordeelkunde; hij is uit zijnen aart schrander, vernuftig; hij heeft eenen bijzonderen aanleg tot diep en geregeld denken; hij kan in alle vakken van wetenschap aanmerklijke vorderingen maken; hij bezit eenen onderzoekenden, en onvermoeid werkzamen geest; hij dringt gaarne door tot eene volkomene bevatting, en bemint in ieder vak meer solide dan schitterende kundigheden; - dan zeg ik indedaad eene waarheid, maar die zoo dikwijls herhaald, zoo geheel onbestemd is, dat men dezelve bijna even rechtmatig op den Chinees als op den Nederlander zoude konnen toepassen. Algemeene uitspraken, hoe vaak ook door anderen

{==100==} {>>pagina-aanduiding<<}

gedaan of nageschreven, kenschetsen niet genoeg een bijzonder volk, om hetzelve van alle anderen te doen onderscheiden; zij zijn slechts hulpmiddelen, waarvan traagheid of oppervlakkige kunde zich bedient, om zich met één pennetrek van de zaak aftemaken, en de zwakheid zijner denkbeelden door eene zwierige machtspreuk te bedekken. Elk ziet, dat het onderwerp voor nadere bepalingen vatbaar, en waardig is dieper te worden uitgehaald. Ik moet derhalven veel meer doen, ik moet meer in bijzonderheden afdalen, ik moet de vatbaarheden, wendingen, en talenten van den geest der Natie, hare verstandlijke begrippen en dwalingen, hare vooroordeelen en opklaring, naauwkeuriger en uitgewikkelder bestemmen. Met één woord, ik moet eene beeldnis ophangen, in welke men den Nederlander, maar ook hem alleen, juist herkent. Op dit ongebaand en glibberig spoor zal men de waggeling mijner treden licht verschoonen, en zich gaarne vergenoegen met de volgende aanmerkingen.
De Nederlander, ofschoon tot alles bruikbaar door zijn goed verstand, schijnt van de Natuur meer bijzonder gevormd tot ernstig en bondig nadenken, tot diep indringen, juist redekavelen, onvermoeid arbeiden, aanhoudend letterblokken, en vlijtig streeven naar volmaking zijner kundigheden. Hij bemint bij voorkeus eene uitgebreide en stroeve geleerdheid (*), en legt zich voor-
{==101==} {>>pagina-aanduiding<<}
naamlijk toe op zulke wetenschappen die groote inspanning, gezette applicatie vorderen, en in onmiddelijk verband staan met de Nationale industrie en belangen. Geen land heeft naar evenredigheid meer geleerde lieden voordgebracht, noch zich in het rijk der letteren grootere verdiensten verworven dan het onze. De lettervruchten van onze menigvuldige beroemde Schrijvers beslaan een aanzienlijk gedeelte der groote boekerijën van Europa, en zommigen zijn genoegzaam in alle bekende talen overgegoten. Onder de werken onzer vroegere Aucteurs zijn er eenigen van zulk eenen wijden omvang, dat het gezicht daarvan ons verbaast, en in twijfel doet staan, of het wel mooglijk geweest zij, dat één man van eenen gewoonen leeftijd zoo veel papiers slechts hebbe konnen beschrijven. De Nederlander heeft indedaad voor geheel Europa het ijs der Letterkunde en der Wetenschappen voorheen gebroken, en uitgemunt in veele vakken, toen andere volken nog naauwlijks den drempel der geleerdheid bereikt hadden (§).

{==102==} {>>pagina-aanduiding<<}

Zijne vorderingen vooral in de geleerde taalen, in de Critiek, in de Wijsgeerte, Natuur- Genees- en Rechtskunde, zijn, nevens zijne verdienstlijke pogingen in de Godgeleerdheid en geweide Uitlegkunde, alom met roem bekend. - Hij bezit niet alleen eene gelukkige vatbaarheid van geest, maar ook eene sterkte en assiduiteit van ziel, die hem in staat stelt, om grondige bekwaamheden te verkrijgen, zich eene diepe belezenheid te verwerven, en groote vordering te maken in alle studiën, wier stroefheid en moeilijkheid elk ander mensch, indien hij geen Nederlander ware, daarvan zoude afschrikken. Niet voldaan met eene oppervlakkige kennis, dringt hij moedig en met aanhoudend poogen door tot de gronden eener wetenschap; hij brengt alles tot zekere vaste beginselen terug; en van daar, dat hij met eenig recht beschuldigd word van doorgaands al te Systhematisch of Methodiek in zijne studiën en schriften te zijn. Geene moeilijkheden, geen tijd, geen

{==103==} {>>pagina-aanduiding<<}

arbeid schrikken hem af. Wanneer hij besloten heeft zich in eenig vak te bekwamen, dan legt hij er zich met de borst op; de beletselen doen niets anders dan, zijnen ijver aanvuuren, en hij heeft een geheel menschenleven veil, om hetzelve in de afmattende bezigheden eener sombere studeercel doortebrengen. Het is bekend, dat Leeuwenhoek zich meer dan zestig jaaren bezig hield met het vervaardigen en toepassen der Microscoop; en soortgelijke voorbeelden van Konstenaars of Geleerden zouden wij, indien het nodig ware, in menigte konnen aangeven. Hier vinden wij derhalven dienzelfden geest van onderneming en moedige, hardnekkige doorzetting, welke over alle de geschiedenissen van dit volk zweeft, en zonder welken hetzelve nimmer zijn Vaderland aan het geweld der zeeën en tirannen zou ontweldigd en op den duur betwist hebben, door die wanhopige pogingen, waarvan alle deszelfs oorlogen, alle de Vaderlandsche dijken, droogmakerijën, sluizen, en waterweeringen, het verbazendst getuigenis dragen. De Nederlander, die wegens zijn Physiek gestel en dierlijk temperament met geene mindere hindernissen in het rijk der Letteren, dan in de Natuur en Staatkunde, te worstelen heeft, overwint de stroefheid van zijne geestvermogens door aanhoudenden vlijt, en weet het gebrek van vlugheid en verbeeldingskracht te vergoeden door eenen rijkdom van kennis, en door de bondigheid van een welwikkend oordeel. Minder geschikt om te schitteren dan Natiën van levendiger geaart-
{==104==} {>>pagina-aanduiding<<}
heid, gaat hij die te boven in wezenlijke en beoefenende kundigheden. -
Zoodanig een aanleg bestemde hem natuurlijkerwijze voor die uitstekende vorderingen in de Wetenschappen, waardoor onze voorvaders bijna twee eeuwen in zoo grooten getale hebben uitgeblonken; en wanneer wij den kleenen omvang van ons plekjen gronds tegen de wijde uitgestrektheid en talrijkheid van onze nabuuren meeten, dan behoeven wij hun zelfs heden niet toetegeven in menigte van geleerde mannen. Wij hebben er onder dezen nog, die door hunne schitterende kundigheden den roem van Neérland staande houden, en met wien de grootste letterhelden van Europa het zich tot eene eere rekenen in levendige briefwisseling te zijn. Ondertusschen is het niet te ontkennen, dat zedert de algemeene en grootere verlichting van dit werelddeel, zedert de opkomst van verscheidene nieuwe Konsten en Wetenschappen, en de doorgaande omwending die eene hervormde Wijsgeerte, nevens de beoefening der fraaie Letteren, in den menschlijken geest, en in alle vakken van geleerdheid heeft voordgebracht, andere Volken, voornaamlijk de Engelschen, Franschen, en Duitschers, onzen voorigen luister aanmerklijk hebben doen taanen; hiervan was natuurlijk het noodlottig gevolg, dat de toevloed naar onze Academiën hand over hand verminderde, de aanmoedigingen tot studie en geleerdheid ophielden, de Nederlander op zijne beurt bij andere Volken, die hij zelf eerst had onderwezen, moest ter

{==105==} {>>pagina-aanduiding<<}

school gaan, en, zich behelpende met een van anderen ontleend licht, van zijn voorig toppunt, tot den tweeden rang in de geleerde maatschappij nederzonk. Zedert dien tijd nam het getal van groote mannen in ons Vaderland zichtbaar af, oppervlakkige kundigheden verdrongen de oude soliditeit, en de verbazende stroom van buitenlandsche werken en vertalingen, welke zints herwaard begon te vloeiën, en die door de winzucht der boekhandelaren eindelijk in eenen allesverzwelgenden oceäan verwandeld is, heeft den gevaarlijksten dolksteek aan de Nationale geleerdheid en lettervlijt gegeven. Het is toch in den aart der menschlijke natuur gegrond, dat zij gereedlijk de moeite spaart van zelf natespooren en doortedenken, het geen haar van elders gemaklijk word aangebracht en, gelijk men zegt, voorgesneden. Ziet daar de oorspronglijkheid der Natie door zwakke navolging verdrongen, en hare oppermacht in het rijk der wetenschappen gebukt onder vreemde overheersching. Weldra wist het eigenbelang zich, van deze gelegenheid te bedienen, om van den buitenlandschen boekhandel en van de vertalingen eene heilloze negotie te maken, en nu overstortte men ons met zulk eene menigte van Romans en andere vermaaklijke lectuur, dat er noch tijd noch lust tot grondig studeeren overbleef. De geleerde taalen zelve werden verzuimd, om dat men alles in zijne eigene of in eene andere levende taal kon lezen, zonder zich, gelijk onze voorvaders, in het vermoeiënd worstelperk der

{==106==} {>>pagina-aanduiding<<}

taalkundige studiën aftematten. Wij hebben het als een droevig gevolg van dit een en ander te betreuren, dat bijkans alles, wat onze talrijke Vaderlandsche perssen zedert een aantal van jaaren deed zweten, vertaling is, dat de beste werken van dezen tijd, welke in onze boekerijën pronken, op vreemden bodem ontstaan zijn, terwijl oorspronglijke schriften van eenig gewicht zeldzame verschijnfels zijn geworden in ons Vaderland, en het weinige goede, dat nu of dan uitkomt, door dien onophoudlijken stroom van vreemde letterproducten en laffe, snuisterij, als, verzwolgen word. Zoo verloren wij van lieverlede onzen ouden roem, en vervielen van eene schitterende geleerdheid tot den laffen, bedorvenen, oppervlakkigen, smaak onzer nieuwmodische veelwetenschap. Ik erken, dat langs dezen weg kunde en wetenschap zich veel meer onder de geheele Natie verspreid hebben, en dat wij nu belezenheid en verlichting aantreffen bij lieden en in kringen, welke voor eene eeuw in drieste onkunde gedompeld zouden zijn geweest (§). Het is thands geene vreemde zaak, bij ongeletterden, bij kooplieden en dier-
{==107==} {>>pagina-aanduiding<<}
gelijken, voortreflijke boekerijën, konstverzame lingen, en meer dan gemeene kundigheden aantetreffen, ofschoon Pilati niet geheel en al ongelijk had, toen hij schreef, dat veele eigenaars van Konstkabinetten en Bibliotheeken hier te lande weinig ander nut daarvan trokken, dan het genoegen en de eer, dat zij die aan vrienden of vreemdelingen bij gelegenheid vertoonen (*). Dan, gelijk ik in het Eerste Stukjen bij de opgave van het Character dezer Eeuwe reeds heb aangemerkt, naarmate de stroom van kennis zich verbreed heeft, is zij ook in ons Vaderland meer ondiep geworden, en het verschilt veel, dat wij hedendags in evenredigheid niet zoo veele groote mannen en van eene solide geleerdheid onder de Nederlanders aantreffen, als wijleer. Maar is dit niet even zoo bij verscheidene nabuurvolken? Is Europa zedert vijftig jaaren over het algemeen niet merklijk oppervlakkiger geworden, althands in die vakken van studie, waarop, voorige geslachten zich hebben afgesloofd, en worden de stroevere letteroefeningen, vooral de kennis der ouden, welergends zoo algemeen aangekweekt, als wijleer? - Indedaad, wij moeten overtuigd wezen, dat de wetenschappen aan dezelfde ebbe en vloed, en aan geene mindere plaats- en gedaante-wisselingen onderhavig zijn, dan de modes, en alle andere spelingen van den menschlijken geest.
Men heeft met eenig recht, mijnes bedunkens,

{==108==} {>>pagina-aanduiding<<}

aangemerkt, dat het den Nederlander doorgaands meer aan goeden smaak, aan warme verbeeldingskracht, en een levendig genie mangelt, dan aan gezond verstand en vatbaarheid voor geleerde kundigheden. Het is eene waarheid, waarvoor de ondervinding duidlijke uitspraak doet, dat bondigheid en bevalligheid zich zelden laten vereenigen, en de Nederlandsche Geleerden hebben veelal deze laatste aan de eerste opgeofferd. Langen tijd was het bij hen bon ton, eene opstapeling van geleerdheid te vertoonen, en zijne schriften te doorweven met auctoriteiten, en proeven van belezenheid, in de plaats dier trekken van oorspronglijkheid en vernuft, welken men in de werken van andere, zelfs meer oppervlakkige, Natiën zoo menigvuldig aantreft, en die zulk een bevallig sieraad aan derzelver geletterden arbeid bijzetten. Het geen Demades wijleer van de redevoeringen des grooten Demosthenes pleeg te zeggen, is misschien meer toepaslijk op het gros derzelven, naamlijk: dat zij naar de olie en de lamp rieken. Natiën van een warmer gevoel en levendiger verbeeldingskracht mogen minder rijk zijn aan voordbrengfelen eener diepe geleerdheid, zij zullen ons nogthands altoos blijven overtreffen in originaliteit, en in die stoute vlugt van het scheppend vernuft, welke de schitterende talenten verwekt, en groote geniën vormt. Indien het geoorlofd is eene vergelijking te maken tusschen de wijzigingen van het menschlijk verstand, voor zoo veel die onder den invloed van temperament

{==109==} {>>pagina-aanduiding<<}

en Character staan, komt het mij voor, dat de sterkte van den Nederlander niet zoo zeer ligt in den kring van het eigenlijk gezegd genie, van die wetenschappen welke uit verbeelding en smaak haren oorsprong hebben, dan wel in het doordringen van een helder en uitgebreid verstand, met eenen schat van ontleende kundigheden verrijkt, en in het wel wikken van een bondig oordeel. Met één woord, ik zou zeggen, dat zijn talent meer gelijkt naar het effenbaar, glanzig, maar koel en teruggekaatst licht der maane, dan naar de gloeiënde en allesdoordringende stralen van de zon. Het vuur der menschlijke driften fchijnt vereischt te worden, om de vonken van een smeulend genie in volle vlam te zetten, en ik geloof, dat het Phlegma den Nederlander even zeer voor werkzame en inspanning-vorderende letteroefeningen bestemt, als het warm bloed den Franschman, den Italiaan, tot levendige, beeldrijke, en de zinnen streelende konsten en wetenschappen.
Hieruit volgt echter geenszins, dat de Nederlanders geen genie zouden bezitten. Hem, die deze ongerijmde stelling wilde staande houden, zou ik tot zijne beschaming verwijzen naar die groote en vernuftige pogingen, welke de Natie met zulk eenen gelukkigen uitslag gedaan heeft, om zich uit moerassen een Vaderland te scheppen, den Oceäan zijnen prooi te ontwoekeren, en een stipjen op de landkaart der wereld të verrijken met den koophandel en de schatten van geheel Europa; ik zou hem doen

{==110==} {>>pagina-aanduiding<<}

blozen door de opsomming van alle onze groote Schilders en Tekenaars, beroemde Dichters, en uitvinders van nuttige of aangename Konsten en Wetenschappen; ik zou hem herinneren, dat wij tot zeer onlangs in het uitsluitend bezit geweest zijn van zommige belangrijke kundigheden (§), dat wij andere bezitten, in eenen graad van volkomenheid, waartoe buitenlanders nog niet hebben konnen geraken (*), en dat nieuwe uitvindingen in onzen leeftijd den roem van het. Vaderlandsch genie vergroot hebben (†); ik zou hem zeggen, dat wij nog, gelijk voorheen, onze savante vrouwen, onze voortreflijke Dichters en Dichteressen, onze op het land geborene en door de natuur zelf gevormde groote vernuften konnen opnoemen; dat eene van Merken, eene Post (nu Overdorp), eene Elter, eene blinde Moens vrouwen zijn, welker verdiensten in de Dichtkunde en Belles Lettres niemand betwisten kan; dat wij eenen Pieter Nieuwland gehad hebben,

{==111==} {>>pagina-aanduiding<<}

die van zijne vroegste kindschheid af uitgebreide hem aangeborene talenten ontwikkelde, als jongeling reeds een groot man was, en voorzeker een der beroemdste Geleerden van Europa zou geworden zijn, had hij voor de letteren en het Vaderland mogen leven; dat wij onder onze vergetene dorpelingen en landbewoners hier en daar voortreflijke boekerijën, groote belezenheid ja zelfs geleerde kundigheden aantreffen; dat zommigen onzer landgenoten den ploeg met de lier weten te vereenigen; dat een Poot andermaal in eenen van Dyk bestaat; dat wij zelfs op het platte land Natuurkundigen, Wijsgeeren, Taalmeesters, bekwame Mechanische werklieden, Tekenaars, Musikanten, en Zangkonstenaars aantreffen, die zich, zonder eenige hulpmiddelen, enkel door hun eigen voordbruischend genie, gevormd hebben, en die nu, met glans, in hun vak onderwijs geven (*); dat het

{==112==} {>>pagina-aanduiding<<}

der Natie nog niet ontbreekt aan bekwame werklieden, voortreflijke konstenaars, en schrandere uitvinders, zoo min als aan oorspronglijke en fraaie vernuften, in onderscheidene wetenschappen; dat nieuwe aanwendingen van het dichterlijk talent zedert weinige jaren het Lierdicht en de Nationale tooneel-poësij met uitmuntende bijdragen verrijkt hebben; dat de VaderlandscheMusebillijk roem draagt op eenen van Alphen Feieh, Bellamy, Bilderdyk, Vereul, en een aantal andere Dichters van onzen tijd, die voorzeker met de besten van onze nabuuren konnen vergeleken worden; en dat dit alles ten onwraakbaren bewijze strekt, dat de Nederlanders niet geheel van verdiensten ontbloot zijn in zoodanige oefeningen en konsten, welke meer onmiddelijk onder het rechtsgebied van smaak en genie behooren.
Niettemin is het buiten tegenspraak, dat hierin minder het hoofdvak en de sterkte der Natie ligt, dan wel in wetenschappen van stroeveren aart, welke eene aanhoudende en gezette inspanning van ziels- en ligchaamskrachten vorderen, en rechtstreeks aanlopen op de groote voorwerpen der Nationale industrie. Men zou mij alleen konnen tegenwerpen, dat wij evenwel voorheen eene der beroemdste scholen in de Schilderkunde hebben opgeleverd; doch, hoe zeer ik dit talent der Nederlanderen in zijne verhevene waarde schatte, wil ik tevens hebben

{==113==} {>>pagina-aanduiding<<}

opgemerkt, dat in dien tijd, toen hetzelve in volle kracht bloeide, de schilderkonst wezenlijk een der beste, middelen van bestaan opleverde, en hier te lande inzonderheid door veelen als eene kostwinning beoefend werd. Zoo dra de geestdrift van Europa voor schilderijën door de verbetering der plaatdrukkonst en andere bijkomende oorzaken verdween zoo dra onze meesters niet meer die ruime beloning en aanmoediging vonden, welke in alle kringen de geniën, de groote mannen schept, zoo dra het Gouvernement de voordplanting der konsten en wetenschappen geheel en al begon te verwaarlozen, en derzelver beoefenaars dus aan zich zelve werden overgelaten; nam ook die edele konst hand over hand af, en eindelijk verviel zij zoo diep, dat men thands een enkel goed meester, die nog hier of daar schuilt, bij het toortslicht, niet zelden in een schamel en berookt hutjen, of, op eene derde verdieping, moet zoeken.-
Het is toch niet enkel eene natuurlijke stroefheid van geest, of liever eene langzaamheid van bevatting en koele zielsgesteldheid, die schoon voor eene bedaarde nasporing en grondige studie misschien recht geschikt, echter de oogebliklijke werkingen, de stoute vlugt, van het genie bij den Nederlander aanmerklijk belemmert; neen, het is tevens gebrek aan behoorlijke ondersteuning van den kant der Overheid, welke tot hier toe het graf voor 't Nationaal vernuft gedolven heeft in een land, welks ongunstige bedeeling en handelsgesteldheid bij zijne inwoneren van

{==114==} {>>pagina-aanduiding<<}

jongs af de grootste en noestste pogingen vordert om zich een genoegzaam bestaan te verschaffen, tot merklijk nadeel van alle zoodanige wetenschappen, als daartoe niet volstrekt onontbeerlijk zijn. Van daar wellicht, dat de meeste Fraaië Konsten, b.v. de Beeldhouw- Bouw- Mufieken Zangkonst, in ons Vaderland nimmer den hoogsten graad van volkomenheid hebben bereikt. Van daar, dat andere volken, en onder die zedert het midden dezer eeuwe voornaamlijk de Duitschers, ons in de Belle-Lettrie zoo ver vooruit geraakt zijn, als wij in de voorgaande eeuw hun voorbijstreefden in solide wetenschap, en geleerdheid. Van daar, dat wij tot heden toe zoo weinig goede oorspronglijke Romans en Vaderlandsche Tooneelspelen bezitten, en dat onze.voordbrengfelen in verscheidene vakken der Fraaië Letteren, b.v. in het waare verhevene, in het gevoelige, niet bloempappig maar Sterniaansch sentimenteele, in het proefondervindelijk mensch- en geestkundige, in het naïve en echt comieke, in de fijnere satyre, enz. over het geheel zoo zwak en mager zijn; ofschoon ik niet betwisten wil, dat de Natie eenigen aanleg bezit tot, en etlijke vrij goede slukken geleverd heeft in het burlesque, kluchtige, en in het geen de Franschen le bas comique (*)

{==115==} {>>pagina-aanduiding<<}

noemen: ja ik geloof zelfs dat zij misschien, bij de verfijning van haren smaak, in de Juvenalische en Swiftsche Satyre gelukkig genoeg slagen zoude, daar zij ten allen tijde in hekelschriften en spotprinten heeft uitgemunt. - Over het geheel mangelt het den Nederlander aan dat vuur van verbeelding, aan die levendigheid van gewaarwordingen, aan die kieschheid van gevoel, en aan die stoute vlugheid en gloeiende warmte van geest, welkeer vereischt worden, om in de Fraaië Konsten en Wetenschappen, door een aangeboren genie, te schitteren. Zijn Physiek gestel legt hem onoverkomelijke hinderpalen hiertoe in den weg; en dat wij zoo zeldzaam Vaderlandsche Virtuosen gehad hebben, dat wij van tijd tot tijd uitheemsche Componisten, Violisten, en Zangers, ten duursten prijze herwaard hebben moeten lokken, is voornaamlijk toeteschrijven aan een gebrekkig stem-organe, waarbij de buitenlanders ons tevens het gemis van een goed gehoor en van eenen fijnen Musicalen smaak ten laste leggen. Wat onze Acteurs en Actrices betreft, ik ben niet gemeenzaam genoeg met het Vaderlandsch Tooneel bekend, om hunne talenten juist genoeg te konnen waardeeren: ik weet, dat wij er eenige uitmuntenden gehad hebben, en ik behoef alleenlijk eene Wattier te noemen, om te doen gevoelen, wat wij nog bezitten;- evenwel schijnt het mij bij mijn licht toe, dat eene vergelijking derzelven met die der beste buitenlandsche tooneelspeleren over het geheel niet in ons voordeel zoude uitvallen. In het

{==116==} {>>pagina-aanduiding<<}

algemeen schijnt de welsprekendheid in ons Vaderland tot heden toe merklijk veronachtzaamd te zijn, onze kansels, pleitzaalen, en tooneelen, zijn veelal schaars voorzien van goede redenaars, en het is eerst zedert korten tijd, dat men zich op de waare taal der hartstochten en op het regelmatige in de gebaarmaking (*) met ernst heeft begonnen toeteleggen. - Aan geleerde Mannen en Genootschappen, die in het stoflijke, Grammaticale der Nederlandsche taal met roem gearbeid hebben, mangelt het ons in geenen deele, dan het vormlijke, het Musicale en Melodieuse derzelve, waarop het boven alles aankomt, en waarover zoo veel belangrijks te zeggen was, is verwaarloosd en onbeärbeid blijven liggen. Ik ken geene der hedendagsche beschaafde en verlichte Natien in Europa, welke nog zoo zwak is in haren volkstijl, die nog zoo weinig theorie heeft van zich vloeiënd, sierlijk, mergachtig, en bevallig in hare taal uittedrukken, en welker heerschende schrijfwijze voor meer hervorming, meer verbetering vatbaar is, als de Nederlandsche. Indedaad, het schaamt zich, dat eene zoo schoone en rijke taal, vol van kracht en melodie, aan het einde der XVIII de eeuwe nog op zulk eene jammerlijke wijze geradbraakt word, en dat wij, onder een legioen van daaglijks uitkomende, vertaalde en oorspronglijke schriften, en vooral onder die, welke

{==117==} {>>pagina-aanduiding<<}

gewichtige stoffen of de Fraaië Letteren ten onderwerp hebben, er geene meerderen aantreffen, die ons ten minste door eene bevallige wijze van voordracht leeslust inboezemen, en onze aandacht gaande houden (§). Waarom geeft men ons niet van tijd tot tijd werken, in den bekoorlijken, recht wijsgeerigen stijl van eenen Feith, R. van Ommeren, of van Stuarts Romeinsche Geschiedenis geschreven? Is het dan in Nederland niet mooglijk het aangename, het schoone, met het nuttige te paaren? Heeft men dan het zwak van navolging voor alles, behalven alleen voor den kieschen stijl der Grieken, voor de Romeinsche meesterstukken, en voor den manlijken schrijftrant der anders al te gretig nageäapte Franschen? Een weinig aan den beschaafden toon van deze volken gewend, verveelt men zich in het lezen eener broddeltaal, die dikwijls meer geschikt is om het onderwerp te verduisteren, of in eenen vloed van woorden zonder merg te verdrinken, dan om daaraan eenen meerderen luister, kracht en klaarheid, bijtezetten. Indedaad, het is zoo weinig betekenend niet, in onze eeuw, zijne denkbeelden behoorlijk te konnen inkleeden. De Nationaal-trots zelve moest ons aansporen om in dezen de vorderingen van ahdere volken voor het

{==118==} {>>pagina-aanduiding<<}

minst bijtehouden; en ik durf verzekeren, dat een veel grooter aantal van Vaderlandsche werken de anders wel verdiende eer der vertalinge zoude genoten hebben, indien zij zich buiten 'slands meer naam verworven hadden door dien beschaafden stijl, waaraan men thands in Duitschland Frankrijk, en Engeland, gewend is.
Ontbreekt intusschen den Nederlander het shitterend talent van zommige andere Natiën, kan hij minder aanspraak maken op den roem van hun blinkend genie, hij overtreft hen op zijne beurt en vergoed rijklijk dit gemis, door zijne gelukkige vatbaarheid voor grondige en nutte kundigheden, door eene kalme bedaardheid van geest, welke hem in staat stelt, om zijne rede vrij, en zijn oordeel juist te doen werken, zonder overrompeld te worden van wufte verbeeldingen, drogredeneeringen (Sophismes) of stoute machtspreuken, en door een onvermoeid geduld, het geen hem, bij een aanhoudend vlijtbetoon, de hardnekkigste hinderpalen doet overwinnen, en niet aflaten, voor hij eene zaak volkomen bevat heeft en tot in het hart eener wetenschap is doorgedrongen. Het gevolg van deze voortreslijke geestgesteldheid is een uitmuntende aanleg tot beoefening van alle wetenschappen, die inspanning, belezenheid, bondige redekaveling, gezetten vlijt, en langdurigen arbeid vorderen. Hij schept, hij vliegt, hij bestormt niet, maar langzaam, met eenen stillen en vasten gang, bemeestert hij alles wat hem voorkomt. Hij is niet de wonderboom, die éénsslags hoog oprijst, maar de manlijke eik,

{==119==} {>>pagina-aanduiding<<}

die statig en onmerkbaar den kruin naar de wolken heft. Hij is de gezette arbeider, de solide denker, de man van onderzoek, van kunde, de doorzettende ondernemer, die wat wagen durft, en die niets ten halve doet. De dorste en ongebaandste oorden van het rijk der letteren durft hij moedig betreden, en zijn ijver word slechts te sterker aangevuurd, naarmate hij grootere beletselen heeft uit den weg te ruimen. Voor ernstige overdenkingen, diepzinnige nasporingen, spitsvindige uitpluizingen, (uitgestrekte afgetrokkene letteroefeningen, en moeilijke ondernemingen is hij bij uitnemendheid berekend. Niet bijzonder geschikt om eene zaak snel en oogebliklijk te doorgronden, rust hij niet voor hij dezelve door eene aanhoudende oefening zich duidlijk gemaakt hebbe. Hij legt zich met de borst op zijn onderwerp, hij maakt het zich zoo volkomen eigen, dat het, gelijk de Latijnen zeggen, bij hem in succum & sanguinem overgaat, dat is, zijne gantsche ziel vervult, en wanneer hij zoo ver gevorderd is, dan verstaat hij het grondig, en is er geheel meester van. - Uit dien hoofde neemt hij ook niet lichtlijk iet aan, hij vordert eene dubbele mate van overtuiging, en toetst zeer gestreng de gronden eener stelling, eer hij dien als zeker omhelze; dan, éénmaal overtuigd zijnde van eenige waarheid, éénmaal een beredeneerd stelsel of gevoelen heb bende aangenomen, blijft hij daaraan gestreng vasthouden, en doet niet dan traaglijk afstand van het geen hij na zoo veele rijpe overweging

{==120==} {>>pagina-aanduiding<<}

had omhelsd. Dit geeft hem een voorkomen van stijfzinnigheid en onmeêwarigheid, welk hem, ik erken het, minder bevallig doet zijn in het gezellig leven, dan tevens bewaart voor gedurige misleidingen, en voor die wankelbaarheid van gevoelens, waaraan anderen t'elken reize zijn blootgesteld. De Nederlander heeft met recht den naam, dat hij zich moeilijk van zijn stuk laat brengen, en dit maakt den onbeschaafden man hardnekkig en steil in het vasthouden zijner begrippen en vooroordeelen, den ondernemer doorzettend en stout in zijne pogingen, en den geleerden vitachtig en twistziek. Geen wonder dus, dat onze lieden van studie door geheel Europa den naam verworven hebben van animalia disputantia (*) te zijn, en zich het redentwisten bijzonder wel te verstaan. - De wanhopige pogingen onzer voorvaderen tegen de machtige tirannen die hen verdrukten, de verbazende vorderingen van onzen koophandel en scheepvaard, in weêrwil der moeilijkste beletselen daargesteld, de stoute en hagchlijke scheepstochten onzer zeelieden, het waaghalzig en alle gevaar tartend bestaan onzer matrosen en schippers enz. vinden allen hunne oplossing in dezen zelfden trek van het Volks-Character, zoo wel als de verkleefdheid van het Vaderlandsch gemeen aan oude denkbeelden en hoogbejaarde volksdwalingen, waarvan het zich niet dan met de grootste moeite laat afbrengen. Beide deze bijzonderheden toch verto-
{==121==} {>>pagina-aanduiding<<}
nen ons eene Natie, die stijf op haar stuk blijft staan, en.het niet gemaklijk opgeeft, maar doorzet, wanneer zij tegenstand ontmoet.
Deze stemming van den geest des Nederlanders doet ons zien, hoe zeer hij berekend is, om eene juistheid van denkbeelden, bondigheid van redeneering, en soliditeit van kundigheden te verkrijgen, die hem boven menig ander volk doen uitmunten; maar tevens, dat zijne kennis door dit Nationale doorgaands een weinig droog en stroef van aart moet worden. Hij zal dus misschien veel meer wezenlijk verstand, veel meer fonds bezitten dan anderen, en echter, bij hen vergeleken, eene slechte vertoning maken met het geen hij weet. Hij zal veele grondige kennis hebben, en nogthands moeten onderdoen voor lieden, die, bij eene veel geringere en meer oppervlakkige kunde, minder zedig zijn dan hij, en de konst van uitstallen beter verstaan. Hij is te weinig bedeeld met het vuur eener trotsche inbeelding, om eene stoute vlugt in het rijk der denkbeelden te wagen, of om de vonken van zijn verstand gereedlijk te laten uitspatten. Altoos bedeesd, beschroomd van zonder genoegzamen grond iet te zeggen, het geen anderen beter weten mochten, veelal uit zwakheid, meer dan uit nederigheid, een hoog gevoelen van anderen en kleenen dunk an zichzelve hebbende, verbergt hij zijne talenten, en weet niet zelden veel meer, dan iemand denken zoude. Ik heb verscheidenen mijner

{==122==} {>>pagina-aanduiding<<}

landgenoten gekend, die eenen schat van kundigheden, door veeljarige vlijt in.stilte opgedaan, in hunne eigene ziel begraven hielden, en wier wetenschap men niet dan met de grootste moeite, door de sterkste wrijvingen, en dan nog maar bij enkele gelegenheden, kon uitlokken. Kortom, onze Natie schijnt te vergeten,.dat de geheele maatschappij een zeker verkregen recht heeft op de bekwaamheden en kundigheden, zoo wel als op de rijkdommen, van ieder individu; en zij is even weinig communicatif omtrent de eerste als omtrent de laatsten. - Dan, meet de Nederlander zijne bekwaamheden niet breed uit, hij verdiept zich des te meer in het onderwerp zijner gezette nasporing, en bevestigt dus het Vaderlandsch spreekwoord: dat stille waters diepe gronden hebben. - Over het algemeen kan men zeggen, dat die kundige en bekwame lieden, welken wij, in allerleië rangen en standen der maatschappij, waarlijk hebben, meestal bepaaldlijk in het een of ander vak uitmunten, waarvan zij bijzonder hunne liefhebberij of hun fort hebben gemaakt, terwijl hunne kunde buiten dien kring vaak zeer bekrompen is, en zij zomtijds eene verbazende geleerdheid met eene belagchlijke onkunde omtrent de voorwerpen van het gemeene leven paaren. Inzonderheid pleeg het onzen Vaderlandschen geleerden aan wereld- en menschenkennis, en aan alles, wat tot eene beschaafde verkeering behoort, grootlijks te man-
{==123==} {>>pagina-aanduiding<<}
gelen (§). Van daar, dat de man van studie en van geleerdheid bij ons veelal weinig brilleert in gemengde gezelschappen. Verlegen met zich zelf, geene praatstof hebbende, onbekend met die kleene welvoeglijkheden, welke in den gemeenen omgang zijn ingevoerd, neemt hij of eene stijve en pedantesque houding aan, die hem tot een stom en verveelend wezen voor anderen maakt, of hij verplicht het gezelschap zich naar hem te voegen, en in beide gevallen is hij zeer onaangenaam in de zamenleving. Ondertusschen zijn hierop, bij eene meer en meer doorbrekende beschaving, ook in de geleerde wereld, hedendags vrij wat uitzonderingen te maken. Dit evenwel is waar, dat onze gezelschappen eenen aanmerklijken indruk vertonen van het geen ik zoo even zeide. Veelal bestaande uit lieden, die van den morgen tot den avond op één enkel punt gewoon zijn te werken, en die buiten hun metier, buiten hunnen bepaalden kring, weinig weten, - die dus

{==124==} {>>pagina-aanduiding<<}

weinig wereld, weinige algemeene denkbeelden, weinig fonds voor het gezellig leven hebben, zijn dezelven veelal minder levendig, minder opgewekt, en ééntoniger dan in andere landen. Wanneer menschen zamenkomen, die elk eene bijzondere neiging en stof tot praten medebrengen, en arm zijn aan zulke bekwaamheden, waardoor men de punten van aanraking en van onderhoud in een gezelschap tot in het oneindige vermenigvuldigen kan, mag men gerustlijk vaststellen, dat één van drieën gebeuren zal; of het gezelschap zal zeer stijf, stil, en verveelend zijn, of ieder zal hetzelve trachten te onderhouden over zijn vak, het geen voor de meesten vrij onverschillig, en dus nog verveelender is, of eindelijk de vergadering zal zich smaldeelen in een aantal tête-à-têtes, voegende zich elk bij die genen, aan welken hij zijne praat verpassen kan; en dit laatste is indedaad het onaangenaamst van allen, omdat het alle communicatie, welke toch de geest der zamenleving is, volmaakt verbant, en een lastig gegons doet ontstaan, door de gelijktijdige mengeling van veelerleië gesprekken en stemmen veroorzaakt, waaraan niemand iet wezenlijks heeft. Zoodanig is indedaad de toedracht der zaak bij het gros der Nederlandsche praatbezoeken, vooral in den meer burgerlijken kring; want, wat de zoogenaamde Grooten betreft, dezen hebben te veel opvoeding, en zijn te veel op éénen toon gestemd, om dat zij van een onderscheiden metier geene bijzondere wijzigingen ontvan-
{==125==} {>>pagina-aanduiding<<}
gen, dan dat het gezegde op hen toepaslijk zoude zijn. - Vreemd zeker moet een verschijnsel van dezen aart elken buitenlander voorkomen, wiens Nationaal Character en zeden van de onze verschillen; dan zijne verwondering zoude ophouden, indien hij de bronnen er van naspoorde, en tot de eerste oorzaak doordrong. - Niets is natuurlijker, dan dat in een land, waar de middelen van bestaan zoo schaars, de levensbehoeften zoo duur, de inwoners zoo menigvuldig, en de belastingen zoo zwaar zijn, de grootste inspanning van krachten en pogingen vereischt worde, om zich, vooral bij de hand over hand toegenomen verspillingen der weelde, een genoegzaam onderhoud te bezorgen. Het gevolg hiervan is, dat de Nederlander wel genoodzaakt is zich tot een of ander beroep te bepalen, daarin met eene slaafsche gezetheid bezig te zijn, en veel, het geen andere volken tot beschaving van hunnen geest aanwenden, en ter veraangenaming van 't gezellig leven bezigen, ten éénemaal te verwaarlozen. De Landman, de Winkelier, de Manufacturier, de Koopman, de man van Studie, elk heeft zijne handen en zijne ziel vol met het zijne, en heeft buiten dien engen kring weinig gedaan, weinig geleerd. Elk is geheel ingenomen en vervuld met zijn eigen metier. Is het dus niet in de gesteldheid van het land zelve, om nu te zwijgen van het bijkomend Nationaal Character, gegrond, dat de Nederlanders veelal in eenen naauw beschrevenen kring van kun-
{==126==} {>>pagina-aanduiding<<}
digheden rondlopen, en dat het hun meer dan andere volken mangelt aan algemeene en gezellige talenten? Kan het iemand vreemd dunken, dat bij zulk een volk de zamenleving veelal minder in den vrolijken, althands gemeenschaplijken toon van andere Natiën gestemd is, dat ieder zich daar op zijne wijze tracht te vermaken, en dat men elkander door overvloed van genietingen poogt te vergoeden, hetgeen aan dien kant ontbreekt? – Ik zal er tot bevestiging van mijn gedachte alleenlijk nog dit bijvoegen, dat de zamenleving onzer landgenoten merklijk guller en meer bezield is in die Provinciën, waar hunne inspanning en pogingen om zich een genoegzaam bestaan te verschaffen, door de ruimere bedeeling eener voedende Natuur, eigenaartig minder zijn, en waar de landzaat dus meer gelegenheid vind om zich overtegeven aan allerlei bijwerk en liefhebberij, en om zijnen geest te verrijken met kundigheden, die meer geschikt zijn voor de vatbaarheid en deelneming van het gros der menschen. -
Men zal zich dus ook niet verwonderen konnen over den tragen voordgang der verlichting in ons Vaderland, noch het vreemd vinden, dat een zwarte sluiër van onkunde en vooroordeelen over het gros der Natie tot heden toe gespreid blijft. Wij verheugen ons over de opklaring van den menschlijken geest door tusschenkomst eener gezonde wijsgeerte en andere wetenschappen onder onze landgenoten; wij erkennen met blijdschap de voordgangen die het gezond

{==127==} {>>pagina-aanduiding<<}

verstand op onzen bodem meer en meer begint te maken; en het is eene heerlijke waarheid, dat de stralen van het licht der kennis zedert eene halve eeuw tot veele nieuwe standen en kringen meer en meer doorgedrongen zijn; dan met dat al, durve ik op de verheldering van den geest onzer Natie, over het geheel beschouwd, nog weinig roem dragen. De grootste vorderingen in dezen bepalen zich indedaad tot eenen kleenen omtrek van personen en plaatsen, en de algemeene geest des volks blijft dom, driest, onkundig, en met eenen drom van vooroordeelen bezet. Het oude heir van volksdwalingen, zoo godsdienstige en burgerlijke, als in het rijk der letteren en in 't gemeene leven, waarvan de opsomming, hoe gemaklijk ook, verdrietig zoude vallen, word nog altoos met eene hardnekkige aankleving van kind tot kind voordgeplant. Gezonde begrippen en redelijker denkbeelden in de gemoederen te doen kiemen, blijft een werk van den moeilijksten aart. Duizenden, ja geheele huisgezinnen, in de steden en ten platten lande, hebben zelfs nimmer de eerste gronden der menschlijke kennis gelegd, zij hebben nooit het lezen, schrijven, rekenen, de waarheden, plichten, of bewijzen, van den Kristlijken Godsdienst aangeleerd, zij leven en zweeven in eenen kring, weinig boven het louter dierlijke verheven. En, schoon natuurlijk schrander genoeg van geest, schoon ruimer dan andere Natiën voorzien van verstandlijke hulpmiddelen, schoon werklijk hier en daar meer verlicht geworden, blijft niettemin de Nederlandsche Natie nog ver af

{==128==} {>>pagina-aanduiding<<}

van het geen zij reeds kon en moest zijn, en is zelfs in vergelijking met hare nabuurvolken merklijk ten achteren. Ik geloof, dat allen, die een menschkundig en waarnemend oog hebben, dikwijls met mij het verschil zullen hebben opgemerkt, welk zich gewoonlijk opdoet tusschen eenen in- en buitenlander van denzelfden stand, met opzicht tot beider oefening, beschaving, bon sens, en verstandlijke talenten. Nimmer sprong mij dit sterker in het oog, dan gedurende den tijd, dat ik gelegenheid had om eerst de Geallieerde Troupen, en naderhand die der Franschen, in 1794 en 1795, zoo zeer van nabij te leeren kennen. Ik vond onder dezen, bij officieren en gemeenen, zeer veel, schoon in onderscheidene mate, het geen bij onze militairen te vergeefs gezocht word; zij hadden meestal denkbeelden over veele zaken, een goed raisonnement, en wisten doorgaands een draaglijk, en niet zelden een aangenaam discours te voeren; terwijl onze Nationale krijgsman gewoonlijk ruw, grof, van losse zeden, en ontbloot van kundigheden is. Wanneer men alle de gemeene en burgerlijke standen der maatschappij doorloopt, en tusschen de landzaten en vreemdelingen t'elkens op eene soortgelijke schaal vergelijkingen maakt, zal men, zo ik mij niet bedriege, de balans meest altoos ten onzen nadeele zien overslaan. Trouwends, hoe kan het bij mooglijkheid anders zijn? Bij de meeste volken is de verlichting in den snel toenemenden bloeistand eener ontluikende jeugd, terwijl wij, vroeger bestraald door de wetenschappen, ons zedert

{==129==} {>>pagina-aanduiding<<}

eenigen tijd in eenen zekeren stilstand bevinden, gelijk aan dien van het dierlijk ligchaam op eene zekere hoogte van het leven. Bovendien draagt de langzame, vadsige, en van alle verandering in zijne begrippen warsche volksaart, niet weinig bij tot vertraging van onze vorderingen. In de meeste landen van Europa, wanneer men de hoofdsteden uitzondert, vinden de inwoners gemaklijker een middel van bestaan, en behoeven zich dus niet van kindsbeen af te bepalen tot een slaafachtig beroep; bij gevolg konnen zij veel meer tijds, dan wij, aan de beschaving van hunnen geest, door liefhebberij-studiën, toeweiden. De weelde en rijkdom hebben veelen hier te lande afgetrokken van de letteroefeningen, en de geleerdheid bij zekere wezens in verachting doen geraken. De gouddorst van den Nederlander heeft hem onverschilliger gemaakt voor de rijkdommen van het verstand; bestendig offerende aan den God Plutus, moest hij wel achterlijk worden in het vereeren der achtbare Minerva. Kortom, het schijnt tot den loop der ondermaansche noodlottigheden te behoren, dat elke Natie op hare beurt in het rijk der letteren eene zekere meerderheid bezitte, of zich door hare nabuuren zie verduisteren.
Niettemin zijn er eenige bijzondere vakken van oefening en bezigheid, waar voor de Nederlander bestendig een zeker zwak voedde, en waaraan hij zich meer heerschend overgeeft, omdat hij daartoe, uit hoofde der Nationale geaartheid, en zijner voorname bestemming in dit land, eenen vrij geschikten aanleg, en om die

{==130==} {>>pagina-aanduiding<<}

reden ook eene sterkere overhelling heeft. Men zou dezelven de Stokpaardjens onzer Natie konnen noemen, en men kan genoegzaam zeker staat maken, dat men, ééne der bedoelde snaren roerende, met eenen Nederlander, niet van alle kennis ontbloot, taamlijk wel zal te recht komen. Het zal niet onvoegzaam zijn, hier ter plaatse eenige stalen van dezen aart intevlechten. -
De Nederlander, gelijk ik boven reeds, aanmerkte, heeft eene natuurlijke stemming tot Godsdienstigheid. Dan, te koel van aart voor warme gevoelens, voor een hoog-opgewonden enthusiasme, in den dienst van het Opperwezen, moet zijn Godsdienst zich bepalen of tot eene laauwe waarneming van den sleur der kerkplechtigheden, of tot eene practijk, die meer in klagen en zuchten dan wel in daadzaken bestaat, of eindelijk tot de bespiegelende kennis van leerbegrippen, dat is, tot eene schoolsche Godgeleerdheid. Elk dezer vakken heeft hier te lande in groot aantal zijne begunstigers, terwijl niet weinigen die allen in zich vereenigen. De Systhematische Godgeleerdheid vooral, en eene daarnaar geschoeide uitlegkunde, valt zeer in den smaak der Natie. Het is niet slechts de Geestlijkheid die, uit hoofde van haar beroep, zich daarop stellig toelegt; maar ook ongestudeerde leeken, van allerlei rang in de maatschappij, vooral onder den burgerstand, landlieden zoo wel als stedelingen, mannen niet alleen, maar ook vrouwen, geven zich aan deze wetenschap over met eene zeldzame gezetheid en met geest-
{==131==} {>>pagina-aanduiding<<}
drift. Men vind alom lieden, die in de stellige of wederleggende Godgeleerdheid vrij belezen en kundig zijn, en die daarin hun fort stellen. Niet zelden maakt een gesprek over zoodanig een onderwerp, zoo dra het geopperd word, een gantsch gezelschap levendig, en dikwijls helpt men er lieden door aan het praten, die te vooren zoo stom als visschen waren. Koele gestellen, wezens zonder hartstochten, worden als geëlectrizeerd, wanneer men deze snaar roert. En komt het aan op tedere verschilpunten, dan weet ieder doorgaands met eene verwonderlijke spitsvindigheid zijn eigen leerstelsel te bepleiten, dat van anderen te bestrijden, en het rechtzinnige van het onrechtzinnige als met eene goudschaal afteweegen. Er is misschien geen volk, onder het welk van tijd tot tijd zoo veele Godgeleerde twisten gevoerd zijn, en hetgeen met zoo veel vuurs aan beide zijden deel nam in de worsteling der partijën, dan het onze; wij hebben daarvan nog in onzen leeftijd verscheidene versche voorbeelden gezien. De Nederlanders schijnen ook een bijzonder zwak voor Godgeleerde twistschriften te hebben; en de verzameling derzelven, gevoegd bij die onzer in omloop zijnde Theologische, Uitlegkundige, en Practikale boeken, (waarvan echter de ééne Bijbelverklaring, door den kundigen van Vlooten onlangs uitgegeven, lichtlijk een duizendtal en meer in waardij kan opwegen) is, de kleene omtrek van dit land in aanmerking genomen, bijster groot. Ondertusschen is zedert eenige jaaren de drift voor deze lectuur zeer

{==132==} {>>pagina-aanduiding<<}

sterk afgenomen, en hierdoor word een aanmerklijke stilstand en kwijning in dezen rijken tak van drukkerij en boekhandel veroorzaakt, waartoe deels de burgerlijke onlusten, deels een doorbrekende geest van wijsgeerte, maar ook de Nationale zedenverbastering, veelal aanleiding geven. Niettemin blijft de oude neiging bij veelen nog levendig, en men mag met recht de Nederlanders bij uitnemendheid een Theologizeerend volk noemen (§). –

{==133==} {>>pagina-aanduiding<<}

Een ander uitwerksel van de ernstige en koele geestgesteldheid des Nederlanders schijnt mij toe te zijn deszelfs overhelling tot afgetrokkene wijsgeerige beschouwingen, wiskundige berekeningen, en tot alle die wetenschappen, waarin het op stroeve nasporing, of diepzinnige uitpluizing en bewerking van details aankomt, en welke op drooge calculatiën gegrond zijn. Dit stemt de Natie op eene bijzondere wijze voor redeneerkunde, overnatuurkunde, Mathesis en Algebra met de daaraan verwante wetenschappen; wijders voor alle oefeningen, bij welke eene zekere Mechanique werking vereischt word, of waarin men tot kleinigheden afdaalt, b.v. het schrijven, de Orthographie, het Grammaticale van doode of levende taalen, het rangschikken van denkbeelden in eene zekere konstige orde, dat is, het maken van stelsels (Systemata); als mede voor het doen van proeven en waarnemingen in verschillende konsten en wetenschappen, voornaamlijk in alle de vakken der Natuur- en Geneeskunde; - voor sijne letterzifterijen, voor de Critiek, voor het ontwarren van de kronkelingen der Rechtsgeleerdheid, en in het gemeen voor alles, wat geduld, naauwkeurigheid, nijverheid, en arbeid in het kleene of in bijzonderheden vordert. Ik durf zeggen, dat wij in meest alle deze opgesomde vakken bijzonder gelukkig slagen, en meer groote mannen dan andere volken, naar evenredigheid, gehad of nog hebben. Men kan ze dus aanmerken als meest berekend voor den smaak der Natie, en voorwerpen van haar volks-Genie noemen. - Ik schrijf het aan de-
{==134==} {>>pagina-aanduiding<<}
zelfde geestgesteldheid der Nederlanderen voornaamlijk toe, dat zij in veelen hunner gewrochten, b.v. in hunne schriften, schilderijën, gebouwen, steden, lustplaatsen, kledingen, huissieradiën, werktuigen, Bijouteriën enz. eene hun bijzonder eigene uitgewerktheid, orde, netheid, en keurigheid aan den dag leggen, die maakt, dat men, hun werk van nabij beziende, hunnen vlijt bewonderen moet, en dat het oog met een stil behagen daarop blijft rusten; dan welke tevens meestal gepaard gaat met eene zekere stijfheid en eentonigheid, waarvan het gevolg is, dat het geheel geene groote uitwerking doet. Kortom, naar mijne wijze van waarnemen werkt de Natie, even gelijk zij denkt en bestaat, meer bondig dan schoon, meer goed dan grootsch; wanneer men hare gewrochten ontleed, vind men ze deugdzaam en van eene keurige zamenstelling; maar beschouwt men die als een geheel, dan mist men terstond dat grootsche, dat treffende, dat rijke, dat zwierige, dat schitterende, welk andere Natiën van stouter vlugt en scheppender verbeeldingskracht weten te geven aan voordbrengselen, op verre na niet zoo volmaakt in derzelver bijzondere bestanddeelen. Zoo weet de Franschman b.v. aan al wat hij daarstelt eenen zekeren zwier, een eclat te geven, dat opzien baart, ofschoon het dikwijls slechts een oppervlakkig vernis is, dat de wezenlijke gebreken van het gewrocht voor het verrukt oog bedekt; terwijl de Nederlander integendeel, hieromtrent veel meer tot den Brit naderende, zijn werk innerlijk meer volmaakt, doch even daardoor niet zelden den glansrijken indruk, welke veelal meer de vrucht der hoofdvorm en

{==135==} {>>pagina-aanduiding<<}

uiterlijke gedaante dan van de zamenvoeging der bijzondere deelen is, er greotendeels uit wegneemt. Met één woord, daar bedaarde en koelzinnige werkingen van den geest zeldzaam iet voordbrengen, het geen zoo sterk flikkert of verblind, als de schepselen eener vliegende verbeelding, doch te gelijk meer geschikt zijn om wat bestendigs en nuttigs daar te stellen, ziet men duidlijk het Characteristiek verband tusschen de wijze van werken en de geaartheid onzer Natie. Uit de vruchten kent men den boom.
Geene bezigheid is voor den Nederlander uit hoofde dier zelfde geestneiging beter berekend, dan de Koophandel. Bedaard en koel van geest, gevormd tot een nijverig, werkzaam leven, grootere winsten dan andere volken behoevende, om in dit land te bestaan, eenen fijnen geest van combinatie en van calculatie bezittende, doorslepen in het behartigen van zijn voordeel, en aangevuurd door eene allesoverheerschende winzucht, welke gepaard gaat met geduld en standvastigheid in het doorzetten van zijne ontwerpen, schijnt hij door de Natuur zelve ten koopman geschapen. Het is zoo wel zijn aanleg als zijne behoefte dit te zijn. En indien de Natie in eenig punt boven hare nabuurvolken uitmunt, is het buiten kijf daarin, dat zij alle de vereischte kundigheden en vermogens tot de Commercie, in eenen zeer hoogen graad van volmaaktheid, vereenigd bezit, en indedaad de leermeesteres van Europa in het mercantiele, ja de grondlegster van het Handelsystema der geheele wereld mag genoemd worden. De Engelsche Koophan-
{==136==} {>>pagina-aanduiding<<}
del, eene dochter van de Nederlandsche, maar die zints lang hare moeder miskende en naar het leven stond, moge met deze laatste wedijveren, en haar zelfs in veele opzichten thands overtreffen, het is niettemin zeker, dat de Britten grootendeels van ons geleerd hebben het geen zij nu in dit vak weten; en de uitgestrekte bloei van hunne Commercie, welke der onze den doodsteek gaf, is geenszins eene vrucht van hunnen beteren aanleg, maar aan andere omstandigheden toeteschrijven, en wel voornaamlijk aan de gunstiger ligging van hun eiland, aan de voorbeeldige veêrkracht en bescherming van hun Gouvernement, en aan geene al te prijslijke trekken van het Engelsch Volks-Character. Ondertusschen vleie ik mij, dat wij, in even gunstige omstandigheden geplaatst, altoos onze nijdige mededingers in meer dan één vak van het Commercie-wezen den loef zullen blijven afsteken; zeker althands zullen wij hen overtreffen in het handelen op speculatie, in de voor ons land zoo zegenrijke vracht-vaart, en in het trocqueeren met de Asiatische en Amerikaansche volken, wier producten Europa gewoon is voor een groot gedeelte door ons te ontvangen, en die buiten kijf altoos liever verkiezen zullen met den zachtmoedigen en bescheidenen Nederlander te handelen, dan met den trotschen, heerschzuchtigen Brit, welke zich den bijkans algemeenen haat dezer Natiën verworven heeft (*). - De Koophan-
{==137==} {>>pagina-aanduiding<<}
del het natuurlijk instinct zoo wel als de behoefte onzer landgenoten zijnde, is het niet vreemd, dat dezelve eene zeer voorname plaats bekleed in hunne neigingen en bezigheden, zoodanig zelfs, dat alles bij hen eenen zekeren plooi daarvan aanneemt, en zij zich gewend hebben meest alle hunne werkzaamheden, van welken aart ook, op eenea calculativen voet te behandelen. Ook heeft de koopmans-geest, mijnes bedunkens, eenen zeer aanmerklijken en helaas! vrij ongunstigen indruk gemaakt op het heerschend Nationaal Character. De drift tot winst is eene der gevaarlijkste hartstochten voor het menschdom. Het eigenbelang, door de voordeelen der Commercie gestreeld, heeft bij veele Nederlanders tweeërlei noodlottig gevolg gehad; het heeft hen naamlijk onverschillig gemaakt voor de algemeene belangen van het menschdom, voor bespiegelende wetenschappen, voor alle gevoelens van vaderlands- vrijheids- en menschenliefde, die niet onmiddelijk uitlopen op hunnen bijzonderen tijdlijken welvaard, en met één woord, voor alles, waarbij men zelf geen rechtstreeksch belang heeft; - het heeft hun daarenboven eene vatbaarheid ingeboezemd, om voor geld alles veil te hebben, tot hunne eer, hun geweten, hunnen plicht, hunne vrijheid, en zijn vaderland zelve toe. Een volk, dus gestemd, is in den volstrektsten zin omkoopbaar voor elk, die hetzelve door goud tracht te verleiden, het kent geenen volks-geest, het is

{==138==} {>>pagina-aanduiding<<}

warsch van alle opofferingen en grootmoedige bedrijven, het onttrekt zich aan de wezenlijkste plichten jegens de maatschappij, b.v. aan de burgerwapening en het dragen der geldlasten, om dat men daarbij slechts voor het algemeen nuttig is, en voor zich zelf enkel te verliezen heeft; het is ongevoelig aan al wat belangloos, edel, en schoon is, het verwaarloost de beoefening van veele aangename en fraaië wetenschappen, het verliest ongemerkt alle gronden van zedelijkheid en deugd, het getroost zich de vernederendste laagheden en bedriegerijën, zoo in de Staatkunde als in het gemeene leven, wanneer er maar wat bij te winnen valt, en het stelt de gantsche maatschappij op losfe schroeven. - Zoodanige zijn de gevolgen van den handelsgeest, op ons Nationaal Character; oordeelt, waarde Landgenoten! welk eene verplichting gij van dezen kant aan denzelven hebt. Wat mij betreft, onder het welnemen onzer kooplieden, en behoudends mijne verschuldigde achting voor al wat onder hen eerlijk en braaf is, verklaar ik hier rondborstig, dat ik dien geest, hoe voordeelig en onmisbaar dezelve ook zij voor ons burgerlijk en staatkundig bestaan, Charactermatig en zedelijk beschouwe als hoogst schadelijk, gevaarlijk, en als eene pestige bron van onze verbastering in geaartheid en beginselen. Ik klaag denzelven aan, als eenen geest van bederf, en die eene natuurlijke strekking heeft tot eigenbelang, baatzucht, woekering, laagheid en bedrog, waarvoor de staudvastigste deugd naauwlijks den Ne-
{==139==} {>>pagina-aanduiding<<}
gociant behoeden kan. Ik wijt het voornaamlijk aan dezen geest, dat de Nederlanders van hunne voorvaderen ontäart, tot nog toe niet volkomener verlicht, doorgaands aan de geldzucht verslaafd, van alle veêrkracht beroofd, zonder zucht voor 't algemeen heil, zonder vaderlandsch Enthusiasme, zonder heldenmoed, zonder éénsgezindheid, de prooi hunner. vijanden, de verachting hunner bondgenoten, en tot op den rand van hunnen ondergang gebracht zijn. Hierom zal ik het, zoo lang ik leve, betreuren, dat Natuur niet den stillen vroomen landbouw, maar den woeligen en listigen koophandel ten hoofdmiddel van bestaan voor ons uitkoos, of liever, dat het nijdig noodlot een volk, zoo goed, zoo edel in zijnen aanleg, in deze modderige en voor de gezondheid van ziel en ligchaam even verdervelijke landstreek nedersmakte. - Koophandel! al te gevaarlijke weldoenster van Nederland! gij hebt ons en alle de volken, die gij immer begunstigde, door uw verguld lokaas bedorven. Gelijk de Arend van Aesopus den Schildpad, hefte gij ons hoog op, om ons des te zekerer te verpletten. Ondanks alle uwe zegeningen, zal ik het u nimmer vergeven, dat gij, langs eenen bekoorlijken stroom van schatten en genietingen, ons, eenvouwig, matig, en deugdzaam volk in onze voorvaderen, de vleiënde weelde hebt toegevoerd, die doodlijke gifmengster voor alle Natiën, welke immer dronken uit haren zwijmelkelk. - Ik kon mij niet onthouden van deze uitweiding, schoon zij eigenlijk tot het tweede of

{==140==} {>>pagina-aanduiding<<}

zedelijk deel mijner Characterschets behoorde, hier intelasschen, om dat zij mij al te natuurlijk verbonden scheen aan den loop mijner tegenwoordige denkbeelden, om zich niet als van zelve optedoen aan den geest van elken denkenden lezer.
De zenuw van den Koophandel, de afgod der Nederlanderen, was ten allen tijde het geld. Het is niet alleen de schaarsheid van eigen voordbrengselen en de toevloed van het fortuin zedert verscheidene eeuwen, maar ook hun heerschend temperament, hunne volksgeäartheid, welke hen geleerd heeft, de rijkdommen, en ruime inkomsten, tot het voornaam doel hunner wenschen en pogingen te stellen. Onze voorvaders wonnen, volgends de strengste regelen van eerlijkheid, aanzienlijke schatten door hunnen Koophandel, hunne Manufacturen, en Fabrieken. Voldaan met de bezitting en vermeérdering van hun geld, en geene andere eerzucht kennende, dan die van rijke erfgenamen natelaten, leefden zij zuinig, en hun nageslacht erfde hunne aanzienlijke vermogens, zonder de waarde van het geld, door de ondervinding der moeilijkheden aan deszelfs verkrijging gehecht, immer gekend te hebben. Dit deed hen zich aan een meer gemaklijk leven overgeven, en maakte hen verkwistend. De weelde breidde hunne behoeften uit, en het geld daalde in waarde, naarmate de genietingen vermeerderd werden. Ondertusschen was de aêloude goudstroom merklijk verlamd, onze voorspoed had andere volken uitgelokt, en,

{==141==} {>>pagina-aanduiding<<}

daar zij bij het opkomen meer industrie betoonden, dan wij, die reeds op de hoogte van onzen grootsten welvaard stonden, ontweldigden zij ons gemaklijk onze aanzienlijke winsten. en brachten onzen handel, onze Fabrieken, Trafieken, en neeringen, allengs tot eenen staat van doodlijke kwijning. Daar evenwel de uitgaven hoe langer hoe grooter werden, moest onze Natie bedacht zijn op middelen om haar verlies te herstellen, en andere wegen zoeken om hare zucht tot weelde te koesteren. De Koopman nam zijnen toevlucht tot sluikerij en bedrieglijken handel, de Rentenier plaatste zijn geld in andere landen, wier hooger aanbod van interessen hem bekoorde, en de Agioteur wist met deze omstandigheid op veelerlei wijze listiglijk zijn voordeel te doen. Ziet daar eene voorname bron van ons tegenwoordig bederf in financiën, en in zeden. De uitputting van 's lands kassen, de ondergang van duizende vermogende. particulieren en gantsche Familiën. de verwoesting der oude Hollandsche eerlijkheid en goede trouw, het gevloekt stelsel om door kansrekening en bedrog zich van anderer geld meester te maken, de voeding van hen wier toeleg enkel strekte om ons land ten val te brengen, de verkleefdheid aan het belang onzer natuurlijke vijanden, en eene daaruit geborene onverschilligheid en trouwloosheid voor het Vaderland zelve, zijn de bittere vruchten van dit een en ander geweest, en zullen het blijven, zoo lang de Natie niet verbeterd en de weelde niet verbannen word. -

{==142==} {>>pagina-aanduiding<<}

Wij zien ult deze kort zaamgedrongene voordracht ten diudlijkste, dat de oorspronglijke aanleg en behoefte der Nederlanderen hen geneigd hebbe tot het opstapelen van rijkdommen, en dat hunne naneeven, schoon minder hevig door de kwaal van gierigheid aangetast, echter zijn voordgegaan in de voorouderlijke schraapzucht, om dat overdaad en verkwisting hen daartoe drongen. De neiging is dus dezelfde gebleven, schoon de grondbeginsels veranderd mogen zijn. En hieruit is lichtlijk afteleiden, dat onze landgenoten, zedert eeuwen gewend aan den geldhandel, doorgaands, zeer goede Financiërs moeten zijn, en zich de berekening van winst en verlies, de agiotage, en het woekeren met papier of comptanten, de uitvinding van allerleië geldnegociatiën, het doen slagen of mislukken van de ingewikkeldste en uitgestrektste operatiën, en alles wat tot eene snedige behandeling van het bijzonder en algemeen Financie-wezen betrekking heeft, bij uitnemendheid wel verstaan. Ook kan het niemand vreemd dunken, dat zij zich bijzonder sterk op dit vak toeleggen, en er doorgaands gelukkige vorderingen in maken, ofschoon het zedelijk Volks-Character daarbij reeds aanmerklijk geleden hebbe, en nog lijde. Ik zal, over de hoedanigheden van het hart der Nederlanderen sprekende, gelegenheid hebben om hiervan meer te zeggen. Dan, voor zoo veel het invloed heeft op hunne heerschende gevoelens, zal ik er hier ter plaatse nog dit bijvoegen, dat de Natie, in het beoordeelen van menschen en van hunne

{==143==} {>>pagina-aanduiding<<}

waarde in de maatschappij, veelal onder den invloed dier zelfde neiging staat. Niets is gemeenzamer onder ons, dan, wanner men van iemand spreekt, terstond te hooren vragen: ‘is de man goed? - heeft hij geld?’ Het tantum valet quantum habet (*), is de gewoone schaal, volgends welke ieder bij ons, op de beurs niet alleen, maar ook in de zamenleving, bij gewichtige, onderhandelingen, zoo van huuwlijk, als anderszins, en zelfs bij de keuze des volks tot posten van het bestuur, bestendig word afgemeten. Zedert veele eeuwen was rijkdom een' zoo voornaam vereischte tot de regeering van het land, dat dezelve hare bezitters als ware het tot eenen bevoorrechten stand maakte, welke, nevens Adel en Geestlijkheid, de uitsluitende rechten op alle aanzien en waardigheden had, terwijl de kundige en verdienstelijke, doch minder vermogende, burger zich vergenoegen moest met het dragen van de lasten der maatschappij, welker voordeelen en aangenaamheden hem steeds ontwrongen werden. Dat dit begrip onder het oude stelsel van Aristocratie en Leenheerfchappij de overhand behouden hebbe, is vrij natuurlijk te begrijpen; dan zeldzamer klinkt het, dat bij de invoering eener geheel nieuwe en meer wijsgeerige orde van zaken, bij het eerst ontwerp eener Republikeinsche Staatsinrichting, op burgerlijke Gelijkheid gegrond, hetzelfde vooroordeel wederom is ter baane gebracht. Gelijk dit weinig eer doet aan het verstand of hart der op-
{==144==} {>>pagina-aanduiding<<}
stelleren, zoo levert het den wijsgeerigen volksbeschouwer een merkwaardig bewijs op van de diepe indrukken die het heerschend gevoelen, waarvan wij spreken, door lengte van tijd op den geest der Natie gemaakt heeft, en ik geloof, dat hare denkbeelden ten dezen opzichte zulk eenen vasten plooi hebben genomen, dat het niet nodig zal zijn haar bij eene Acte van Constitutie te verbinden tot eene voorkeus omtrent rijke ingezetenen, die daarenboven zelve de wegen wel weten te vinden om te komen, waar zij zijn willen.
Een ander, hieraan grenzend, hoofdvak van bestemming en bezigheid voor den Nederlander is de Staatkunde. Ik spreek hier niet zoo zeer van die oude Diplomatische konstgreepen, waarvan men zich in Europa zints langen tijd bediend heeft tusschen de Mogendheden, om elkander onder, den schijn van vriendschap en wederzijdsch belang op eene schandelijke wijze te bedriegen, - ofschoon het ons Vaderland ook aan groote staatsmannen en onderhandelaren (negociateurs) van tijd tot tijd geenszins ontbroken hebbe: men denke slechts aan eenen Oldenbarneveld, de Witt, H. de Groot, Heinsius, Slingeland, en anderen. - Maar het geen ik hier voornaamlijk bedoele, is die algemeene en populaire kennis van staatszaken, en staatsbelangen, welke onder het bereik van den grooten volkshoop valt, en gegrond is op bespiegelende kundigheden, terwijl dezelve door Koffijhuis- of couranten-nieuws, en door beurstijdingen, word gevoed en levendig

{==145==} {>>pagina-aanduiding<<}

gehouden. In dezen laatsten zin is de Staatkunde bij onze. Natie, nagenoeg om dezelfde redenen als bij de Engelschen, eene vrij algemeene en geliefkoosde bezigheid, en men treft een aantal van menschen, in allerleië kringen der maatschappij, vooral in onze koopsteden, aan, die eenige algemeene denkbeelden en vrij gezonde natuurlijke begrippen hebben over de politieke belangen en gebeurdtenissen van Europa. Dit is een natuurlijk gevolg onzer betreklijke ligging, en van de verwikkeling onzer belangen met die van andere Mogendheden. Geplaatst op zulk een punt, hetwelk hunnen naarijver van allen kant opwekt, terwijl het ons ieder oogeblik afhanglijk maakt van hunne onderlinge werkingen; door onze uitgebreide Commercie en scheepvaart, door de menigte onzer buitenlandsche bezittingen en verbindtenissen, en door ons ruim aandeel in de vreemde fondsen, een onmiddelijk belang hebbende bij alles wat in Europa en in de geheele wereld omgaat, moest de geest van combinatie, onzen landaart eigen, ons natuurlijker wijze neigen tot een naauwkeurig onderzoek en gelukkige beoefening dier populaire Staatkunde, welke de grondslag is van alle kansrekening bij den Koopman, den Capitalist, den Agioteur enz. Het is dus niet te verwonderen, dat duizenden Nederlanders hun werk maken van daaglijks door de nieuwspapieren, en bijzondere correspondentiën, zich te laten onderrichten omtrent het voornaamste Staats-nieuws, en van den kronkelenden loop

{==146==} {>>pagina-aanduiding<<}

der Politieke gebeurdtenissen in dit werelddeel scherpzinnig natewaaren. Het ontbreekt niet aan lieden, die door een aanhoudend gebruik dezer hulpmiddelen de rijzingen en dalingen van den staatkundigen Thermometer vrij snedig weten te berekenen, en nog minder aan dezulken, die liefhebbers van Politieke lectuur, gesprekken, en gezelschappen zijn. Alles, van den eersten regent af, tot den kruiër toe, politizeert min of meer in dit land. Men kan naauwlijks in eene trekschuit zich nederzetten, zich in een rijdtuig plaatsen, of aan eene herberg afstappen om er een oogeblik te toeven, of men hoort schipper, voerman, burger, en boer, op zijne wijze over staatszaken spreken en oordelen. Onze tijden geven hiertoe indedaad meer dan gewoonlijk aanleiding, dan het heeft, schoon in eene mindere mate, altoos onder ons plaats gehad, en is derhalve blijkbaar eene oude heblijkheid bij den Nederlander geworden. Aan deze volksdrift, en de nieuwsgierigheid der handeldrijvenden word ook daaglijks ruim voedsel gegeven door eene verbazende menigte van buiten- en binnenlandsche nieuwspapieren, dag- en week-bladen, Politieke brochures, enz. De Nationale Couranten alleen, zoo Fransche en Hoogduitsche, als Nederduitsche, van welke de meeste driemaal 's weeks, en zommige daaglijks uitgegeven worden, maken een getal van 14 à 16 uit, waaronder nog dezulke, die alleen binnen eene enkele Provincie blijven, niet gerekend zijn. Hierbij komen de voornaamste nieuwsbladen van Duitschland, Frankrijk, en Engeland, welke

{==147==} {>>pagina-aanduiding<<}

men in de Coffijhuizen en elders vind voorliggen. Men zou zeggen, dat eene zoo ruime voldoening eindelijk verzadiging en deze wederom walging moest veroorzaken; dan het tegendeel is waar, de staatkundige nieuwshonger der Natie word er slechts te meer door opgewekt. Het is verbazend te zien, met welk eene gretigheid alle staatkundige geschriften, zelfs die, welke buiten kijf onder de prullaria te rangschikken zijn, van tijd tot tijd verslonden worden. Dit is vooral zedert den Americaanschen oorlog zeer toegenomen; en het ongelooflijk sterk vertier van den Politieken Kruiër, en der Post van den Nederrhijn voor 1787. strekt, onder veele andere voorbeelden, ten bewijze, hoe zeer de Nederlanders overheerscht worden door eene algemeene zucht tot het lezen van soortgelijke nieuwigheden, tot geen gering nadeel, mijnes bedunkens, voor wezenlijker Studiën en nuttiger Wetenschappen.
Dezelfde oorzaak, die onze Natie tot staatkundige nasporingen deed overhellen, schijnt mij toe mede aanleiding te hebben gegeven tot eene andere bijzonderheid, welke met de voorige op het naauwst verbonden is, te weten, den smaak van veele Nederlanderen voor hunne Vaderlandsche Geschiedenis. Ik beken, dat een onserwerp van zoo veel belang, en waarin eene reeks van de merkwaardigste beschouwingen voor den menschlijken geest te vinden is, op verre na niet zoo algemeen gekend word en nagespoord, als hetzelve wel verdiende. De Historie van ons Vaderland is in alle hare tijdvakken ten hoogste

{==148==} {>>pagina-aanduiding<<}

belangrijk; de wijsgeer, de menschenkenner, de staatsman, de vrijheidsvriend, de beminnaar van konst en wetenschap, elk een treft daarin overvloedige stoffen aan ter uitbreiding van zijne denkbeelden, ter vorming van zijne gevoelens. Zij behoorde dus aan elken landzaat bekend, en naast den Bijbel in ieder huisgezin het handboek, en eene stof van daaglijksche gesprekken tusschen de huisgenoten te zijn; dat zij zulks bij veelen niet is, dat zelfs lieden van eene beschaafde opvoeding dikwijls volmaakt onkundig zijn in de voornaamste lotwisselingen van hun eigen Vaderland, strekt dezen tot eene onuitwischbare schande. Met dat al ontbreekt het bij ons ook niet aan vlijtige en kundige beoefenaren der Vaderlandsche Historie, zelf onder ongeletterden, koop- en landlieden, bij wien men anders geene spooren ontdekt van eenige letteroefening. Vooral heb ik in de handelsteden eene menigte van menschen aangetroffen, die de hoofdsom van het gebeurde hier te lande zedert de opkomst der Republiek in de XVIde eeuw vrij vast in het hoofd hadden, en welke in staat waren van daarover zeer bondige aanmerkingen te maken. - Trouwends, verscheidene redenen hebben, behalven het merkwaardige der gevallen zelve, de weetlust van den Nederlander hiertoe bijzonder konnen bepalen: b.v. de Nationale zucht tot Vrijheid, welke op iedere bladzijde onzer Geschiedenis doorschijnt, - de Godsdienstige stemming onzer landgenoten, welke smaak moet vinden in het lezen van eene Geschiedenis, die allerwege met die van den Godsdienst zoo naauw is zaamge-
{==149==} {>>pagina-aanduiding<<}
weven, - het koopbelang, dat altoos, maar vooral in de latere tijdvakken dezer Republiek, zulk eenen voornamen rol speelde, - en - gelijk ik reeds aanmerkte, de neiging tot staatkundige beschouwingen, waarmede eene duidlijke kennis van onzen oorsprong, onze lotgevallen, betrekkingen, - en belangen, hand aan hand gaat. - Uit dien hoofde verwondere ik mij geenszins over den verbazenden stapel van grootere en kleenere werken, voor en na Wagenaar met betrekking tot de Vaderlandsche. Historie in het licht gegeven; ik wenschte alleen, dat ik de Natie kon geluk wenschen met één eenig zamenstel, zoo schoon, zoo volledig, zoo onpartijdig en wijsgeerig behandeld, als de waarde van het onderwerp volkomen schijnt te verdienen.
Over het geheel kan men zeggen, dat er in dit land doorgaands groote zucht tot lezen heerscht, dat er veel en door veelen gelezen word, en, het geen blijkbaar hiervan het uitwerksel is, dat de boekhandel en drukkerijën er bij uitnemendheid bloeiën. - Wanneer men de kleenheid onzer oppervlakte en bevolking in aanmerking neemt, en tegen de Colossale volken die ons omringen, berekent, meen ik, dat wij in het getal van jaarlijks uitkomende schriften met de vruchtbaarsten onder hen, 't geen thands onbetwistbaar de Duitschers zijn, al vrij gelijk zullen staan; en wanneer het op oude werken aankomt, dan overtreffen wij hen allen, dezelfde evenredigheid tot grondslag genomen zijnde. Dit is te meer sterk, om dat ons land eigenlijk door de Natuur ten tooneel voor handel en industrie, en niet ten

{==150==} {>>pagina-aanduiding<<}

zetel voor de Letteren bestemd schijnt. - Verbazend veele en uitgestrekte Bibliotheeken, en daaronder eene menigte van zeldzame en kostbare werken, worden in Nederland gevonden, ofschoon ook reeds in dit vak bij onzen leeftijd eene treurige slooping, even gelijk in de schilderij-kabinetten, hebbe plaats gehad, en nog gestadig voordga te woeden; 't geen des te meer te bejammeren is, niet alleen, wijl de beste en beroemdste stukken op deze wijze uit het land gaan, maar ook, om dat de boekverzamelingen uit hoofde van het op bladz. 122 aangemerkte, bij ons veelal tot één bijzonder vak bepaald en daarin dus zeer compleet plegen te zijn, welke Stellen natuurlijk door het verkopen uit elkander genomen en verstrooid worden. - Vrij algemeen is de smaak voor het aanleggen van kleene boekerijën, bij lieden van allerleiën stand en geslacht. Aanzienlijke en gemeene burgers, geleerden en ongeleerden, stedelingen en dorpbewoners, zelfs vrouwen in menigte, hebben hare eigene verzamelingen, die echter doorgaands van geen aanzienlijk belang zijn. De openbare Bibliotheeken daarentegen zijn zeer weinige in getal (§), en deerlijk verwaarloosd, daar men weinig partij getrokken heeft van de gewichtige monumenten, die tijd en motten bezig zijn te verdelgen, en zich even weinig moeite gegeven om, vooral in deze

{==151==} {>>pagina-aanduiding<<}

eeuw, de gewichtigste voordbrengselen der buitenlanderen bijtehouden. - Het geen ik zoo even gezegd heb omtrent den bloei van boekhandel en drukkerijën, moet met een grein zouts verstaan worden. Het is volkomen waar, dat beiden op dit oogeblik aanmerklijk deelen in de algemeene kwijning, die alle takken van het Nationaal bestaan heeft aangetast (†), dan het is niet minder zeker, dat dit een toevallig gevolg is van onze tegenwoordige omstandigheden, welk met dezelven gewisselijk zal ophouden: mangel aan circulatie van geld, en ingenomenheid met het Politieke van den dag, zijn de twee voorname oorzaken van dien stilstand. Er is echter één verschijnsel van bedenklijker aart, en het geen de solide wetenschappen zoo wel als den boekhandel met eene volslagene verwoesting bedreigt; ik bedoel den wuften, lichtzinnigen, en beuzelenden smaak onzer tijden. Men schrikt hedendags in ons land, om de oude en massive werken onzer Voorvaderen, om de classieke Schrijvers in alle vakken van studie te lezen, ja zelfs

{==152==} {>>pagina-aanduiding<<}

om de hand te slaan aan iet, dat den naam van geleerde lectuur dragen kan; de schoonste stukken van voorige tijden worden voor een appel of ei verkocht, en de man van letteren word afgeschrikt, om iet wezenlijks uittegeven. Groote en gewichtige werken worden of niet ondernomen, of, bij mangel van het gewenscht vertier, blijven zij steeken (*); men leest ze niet, ten zij misschien een enkel, dat door de levendigheid en bevatlijkheid van het onderwerp, en door zijnen schoonen stijl, wegsleept. De aanzienlijke winsten, te vooren aan den boekhandel, het drukken, schrijven, enz. verknocht, houden dus op, en wanneer men eens naar een geleerd werk van de voorige of 't begin dezer eeuwe vraagt, dan is het in de boekwinkels niet te vinden, en men moet een Vaderlandsch product met veel moeite op de Auctiën, ja zomts in vreemde landen gaan zoeken. Wat is de reden van dit alles? Zij is tastbaar. Het ontzien van groote uitgaven voor kostbare werken, daar men liever zijn geld in weelde verteert, of aan mode-prullen verspilt; de weinige tijd en lust, die er, na verrichte bezigheden of bedwelmende vermaken, overblijft om den geest te verrijken door wezenlijke studiën; de indrang van meestal rampzalig gemartelde vertalingen; de drift waarmede

{==153==} {>>pagina-aanduiding<<}

men al wat vreemd is, verslind; en de gemaklijke mode, om bijna niets anders te doorlopen dan Reisbeschrijvingen, Romans, Tooneelspelen, Bespiegelingen, Gedichten, Pamphlets, Schotschriften, en vliegende Politieke bladen, met één woord, stukjens van smaak, en die weinig inspannings vorderen; ziet daar de voorname oorzaken eener verandering, welke zoo noodlottig is voor de wetenschappen als verpestend voor de Nationale zeden, en hinderlijk aan de waare volksverlichting. Ik durf geene verbetering ten dezen opzichte hoopen, zoo lang het Nationaal Character niet een weinig hersteld, de kalmte in beroerde gemoederen teruggebracht, de weelde aanmerklijk gefnuikt, en de gezonde smaak onzer voorvaderen herboren zal zijn. De Natie moet alsdan eindelijk walgen van al dat laffe en niets-waardige gebeuzel, waarmede men haren leeslust zoo lang getracht heeft te verzadigen, zij moet gevoelen, dat er wezenlijker voedsel voor haar verstand en hart nodig is, en deze ontdekking moet de talenten en kundigheden wederom uitlokken, en de massieve voordbrengselen van den menschlijken geest in waarde doen schatten boven het nietig klatergoud onzer tijden, waarbij voor een oogeblik het oog wel schemeren, de verbeelding wel verhit worden, maar ware kennis en deugd weinig gewinnen kan; daar integendeel de hedendagsche lectuur veelal enkel geschikt is, om het hart te bederven, en den geest ledig te laten. - Mocht eene doorbrekende wijsgeerige verlichting dien heugchlijken dageraad over ons

{==154==} {>>pagina-aanduiding<<}

Vaderland spoedig doen blinken! – Wetgevers! Grondleggers eener Bataafsche Staatsregeling! Hier ligt het voornaamst, het edelst deel uwer roepinge. Gij moet de wetenschappen herstellen, gij moet de zeden hervormen, gij moet der Natie haar eigen, haar waardig Character wedergeven. In de plaats van hiermede te eindigen, behoordet gij er mede te beginnen, indien gij waarlijk bezield zijt van eene geestdrift voor Vrijheid en Volksgeluk. Laat een eenvouwig wereldburger, maar die zijnen tijd, op dat leerzaam tooneel dus ver gesloten, benuttigd heeft, u zeggen mogen, dat men, om eene Natie gelukkig en vrij te maken, beginnen moet met dezelve eene vatbaarheid te geven voor vrijheid en geluk, en dat de schoonste inrichtingen en wetten, buiten dit laatste ontworpen, nimmer betere uitwerking deden dan gezonde voedsels in een ziek ligchaam. Ik wil wel, dat gij 's lands Koophandel, industrie, Fabrieken, landbouw, en Financiën weder opricht, dat gij de vrijheid en onafhanglijkheid des volks door eene goede Constitutie waarborgt, dan ik verzeker u, dat gij niets van dit alles zult konnen uitwerken, zonder in de eerste plaats gezorgd te hebben voor den bloei der wetenschappen, - voor de verlichting en verbetering des volks, door het openbaar onderwijs, het schoolwezen, de opvoeding en zeden, te hervormen, - voor het herstel van ons Nationaal Character, door heilzame instellingen, volksfeesten, aanmoedigingen, voorbeelden, enz., - en voor de Nationale deugd,

{==155==} {>>pagina-aanduiding<<}

door eenen onoverwinlijken dam te leggen in den doordringenden stroom van weelde, lichtzinnigheid, en zedenloosheid. Indien gij u niet haast om dit te bewerkstelligen, dan zullen alle uwe pogingen vruchtloos zijn; ik zal meer zeggen, dan zult gij niets anders hebben gedaan dan den ondergang van Nederland verhaasten, en weldra zal de hoogste verfijning en verweeldering, gelijk altoos het geval was, de Natie doen overslaan tot een volkomen Barbarisme, het geen haar in de rampzaligste ellende en slavernij moet storten. -
Ik zou meer vakken van oefening en bezigheid konnen opsommen, waarvoor de Nederlander eene bijzondere voorkeus en geschiktheid heeft, indien ik in bijzonderheden wilde afdalen; ik zou b.v. konnen zeggen, dat onder zijne meest geliefkoosde bestemmingen altoos de zeevaart en zeedienst eene voorname plaats bekleed hebben, - dat onze Natie zedert lang den roem heeft van in de schrijfkonst uittemunten, - dat wij eene ongemeene vatbaarheid hebben om alle taalen aanteleeren, en gemaklijk te spreken, eene rekbaarheid, om ons te voegen naar de zeden van andere volken, en een Physiek gestel, dat zich met de meeste en verschillendste Climaten vrij gelukkig verdraagt, - dat onze vrouwen doorgaands in de Huishoudkunde die van onze nabuuren verre te boven gaan, enz. - dan, ik wil liever van dit onderwerp afstappen, en ten besluite van dit deel mijner Characterschets nog eenige kortbondige waarnemingen mededeelen

{==156==} {>>pagina-aanduiding<<}

omtrent den geest der Nederlanderen in het gemeen, en die hoedanigheden der Natie, welke grootendeels van derzelver verstandlijke bewerktuiging schijnen aftehangen.
Ik heb doorgaands waargenomen, dat de Nederlanders traag zijn om iets te beginnen, maar onvermoeid, wanneer zij éénmaal het werk hebben aangevat. Daar anderen groote krachten aanwenden, om op éénmaal een zeker geheel daartestellen, arbeiden zij langzaam, stukswijze, en zijn voldaan, indien zij slechts bij hairbreedten vorderen: ut gutta cavat lapidem (*). - Zij zijn uit hunnen aart beter navolgers van anderen, dan voorgangers en scheppers; en dit is in veele opzichten het bederf voor hunne zeden en Character. Nergends heeft men de nabootsing in het staatkundige en in 't gemeene leven tot zulk een bespotlijk uiterste gedreven als hier te lande. - Aan moed en stoutheid mangelt het hun minder, dan aan sterkte en grootheid van ziel. Men kan veel met hen uitvoeren, mids men hun den toon aangeve; zij volgen gaarne en zeer wel, maar zij moeten worden opgewonden. Ik geloof daarom, dat zij over het geheel betere soldaten dan officieren, betere burgers dan regenten zijn. Weinige Nederlanders weten zich boven hunnen bepaalden kring te verheffen, meest allen zijn voldaan met het hunne, en het gemeen gevoelt zijne waarde niet. - Ook heb ik eene langwijligheid in onze landgenoten opgemerkt, die hen bijzonder kenschetst, en welke, deels in de vor-
{==157==} {>>pagina-aanduiding<<}
ming van hunnen geest, deels in hun Physiek gestel gegrond, zich aan meest alle hunne werkzaamheden, zoo afgetrokkene als gemengde, kenlijk mededeelt. De Nederlander bevat, denkt, oordeelt, besluit, langzaam; zijne driften worden niet spoedig gaande gemaakt; zijne spraak is, in veelerleië Provinciale buigingen, teemig, langwijlig, en woordenrijk; zijn stijl, vooral zijn gemeenzame brievenstijl, is klaar en eenvouwig, maar niet beknopt, weinig kiesch, en droog; zijne volzinnen zijn lang gerekt, zijne redeneeringen niet bedeeld van dat puntige, zaamgedrongene, aangestipte, het geen zoo bevallig leest, en zoo sterk op de overtuiging werkt; de gemeene hoop, tot alles veel woorden behoevende, is recht babbelachtig en maakt veel omhaals, terwijl de beschaafdere stand, door beter opvoeding het wanvoeglijk daarvan inziende, tot een ander uiterste overslaat, en weinig maar afgemeten spreekt, - vrouwen en jonge lieden, gelijk natuurlijk is, altoos uitgezonderd; - van hier dat de Nederlander, de vlugt zijner denkbeelden bestendig kortwiekende, veele vonken van zijnen geest uitdooft, en veelal weinig piquants, weinige slagen, of trekken van vernuft voordbrengt; in het droog comique munt hij echter zomtijds uit. - Het kan niet missen, of door dit alles moet zijn voorkomen eene koelheid en schijnbare gemaaktheid aannemen; alle zijne bewegingen zijn als het ware berekend, zijne houding helt naar het statige, en zijn gang is doorgaands log, deftig, en vast; misschien zou er

{==158==} {>>pagina-aanduiding<<}

zelfs in de ronding en klankverdeeling zijner landtaal eenige overeenkomst met de stemming van zijnen geest zijn aantewijzen; doch dit behoort niet tot mijn onderwerp. - Voor het overige heb ik onder onze landgenoten gevonden veele lieden met een sterk geheugen begaafd, of liever in staat om eene menigte van denkbeelden te verbinden en lang te bewaren, doch dikwijls bij die zelfde lieden gemist het repraesentatif vermogen, of de bekwaamheid om zich oogebliklijk zijne voorige bevattingen duidlijk te herinneren, het geen een blijkbaar gevolg is van gebrek aan eene levendige verbeeldingskracht. - De voorraad hunner denkbeelden is groot genoeg, en bij een weinig oefenings zelfs niet zelden ongemeen rijk; maar het ontbreekt hen over 't geheel aan eene gelukkige rangschikking en oordeelkundige toepassing derzelven. De menigvuldige bewijzen hiervan zijn voorhanden in veelen onzer geleerdste werken, openbare redevoeringen enz.; en het schijnt dat de Nederlanders bij instinct dit gebrek hebben willen te gemoet komen, door hunne begrippen onder zekere hoofddeelen te rangschikken, en dus elke redeneering aan de dwang wetten eener Methode te onderwerpen. - Over den Nationalen smaak heb ik reeds hier en daar in het voorbijgaan gesproken. Ik zal er hier dit ééne slechts bijvoegen, dat dezelve mij toeschijnt bij den Nederlander eene veel kleenere plaats te bekleeden dan zijne overige geestvermogens, en dat hij op den roem van eenen goeden, fijnen, kieschen, en naauwkeurig proevenden smaak mis-
{==159==} {>>pagina-aanduiding<<}
schien minder aanspraak heeft dan op eenig ander verstandlijk talent. - Bij eene natuurlijke schranderheid van geest, vinde ik in onze Natie geene zeer levendige verbeeldingskracht, geene prikkelbaarheid van gewaarwording. Van daar, dat er zomtijds in den gang en schakel harer denkbeelden groote zwakheden en gapingen voorkomen, die de kundige spreker of schrijver zelf niet gevoelt. Van daar ook veelal bij den Nederlander die grofheid van smaak, die weinige kieschheid in het vervullen van duizend kleene doch aangename plichten der wellevendheid. Welk een verschil tusschen den politen Franschman en hem! de eerste vat oogebliklijk de denkwijze, den smaak, eh het verlangen van ieder een. Zijne verbeelding plaatst hem terstond in eens anders geval. Doorgaands zal hij uwe wenschen voorkomen, en u, zonder u te kennen, beleefdheden doen, kleene diensten bewijzen, een aangenaam onderhoud verschaffen. De Nederlander integendeel heeft niets van dit prevenante, hij is niet varbaar uit hoofde van zijn grover sensorium, om elk die hij ontmoet, te onderscheppen, en voortekomen. Wanneer hij eenen vreemdeling aantreft, neemt hij zelden kennis van hem, maar speelt tegen over hem den rol van eenen volmaakten egoïst. Met een schichtig en eenkennig oog hem beschouwende, zal hij hem uuren laten zitten zonder een enkel woord met hem te wisselen, zijne vragen kort en koeltjens beantwoorden, en zijne verzoeken om eene kleene dienstbetoning of geheel afslaan, of met huiverigheid

{==160==} {>>pagina-aanduiding<<}

inwilligen; in allen gevalle zal hij zich, zoo dra mooglijk, van hem ontdoen. Nog gewichtiger is het gemis eener fijne gewaarwordings- en verbeeldingskracht in de oefening der Geestkunde, der menschenkennis, en van die verhevene natuurlijke wijsgeerte, waardoor men in de ziel der menschen leest, en die ik niet beter weet te noemen, dan Empyrische Giskonst. In deze wetenschappen, voor zoo veel zij proefondervindelijk worden toegepast, heb ik de Natie over het geheel zwak gevonden; en echter zijn er geene van meer belang in de menschlijke maatschappij. - Een hieruit voordvloeiënd gebrek is, dat de Nederlander zich door den bedrieger, den veinsaart, den intriguant, lichtlijk laat verschalken. Het is waar, hij is niet spoedig met iemand ingenomen, doch heeft hij ééns eenen goeden dunk voor iemand opgevat, dan is ook niets gemaklijker dan hem alles voor goede munt te doen aannemen, en zich diep in zijne gunst te wikkelen. Hij is niet alleen goed van vertrouwen, maar zelfs dom in het stuk van veinzerij en intrigue. Men kan hem, zoo dra men zijn crediet heeft, alles diets maken; en de goede Nederlander is van oudsher in den Godsdienst, in de Staatkunde, en in het gemeene leven de dupe van groote en kleene Cagliostro's geweest, hij houd nog niet op van zulks te zijn. - Ik zal er nog bijvoegen, dat onze Natie mij voorkomt eene overhellende geneigdheid te hebben, om hare eens aangenomene begrippen, en bijzonder hare gevoelens omtrent zekere personen,

{==161==} {>>pagina-aanduiding<<}

te outreeren. Zij loopt doorgaands zeer hoog met geliefkoosde gunstelingen, beaamt, bewondert hen onbepaald, is blindeling ingenomen met al wat zij doen, en kan hun kwaad zelfs niet zien. Op deze wijze heb ik menigmaal slechte dienstboden hemelhoog hooren roemen, beurzensnijdende winkeliers rijk zien worden, domme of huigchelende Kerkleeraars zien idolatreeren, heerschzuchtige Aristocraten zien vergooden, en lieden van allerlei stand en metier oneindig boven hunne waarde verheven gezien. Ik ken onderscheidene zeer middenmatige Aucteurs en Auctrices, die door geen ander middel, dan eene grillige volksopinie, tot zulk eenen graad van aanzien gestegen zijn, dat derzelver naam alleen aanbevelings genoeg voor de nietigste prullerijën is, en dezen meer vlugt geeft, dan het beste paar arendswieken immer doen kan. Valt integendeel een schrijver, een regent, of wie hij ook zijn moge, niet in den heerschenden smaak, dan veroordeelt men hem in alles, en valt zoo laag op hem, dat zijne uitmuntendste schriften of daden zelve, met hem, veracht en vergeten worden. - Dit zelfde zwak ontdek ik alomme bij onzen landaart. Ik zie dezelfde Natie hare kerkbeelden met domme bigotterie aanbidden, en straks daarna met dolle woede verbrijzelen. Naauwlijks heeft zij zich voor haren afval van de ééne geloofsbelijdenis laten martelen, of zij handhaafs de andere met moorddadige handen. Oranje en Vrijheid waren beurtlings de afgod en de vervloeking des volks; ik heb die woorden meer

{==162==} {>>pagina-aanduiding<<}

dan eens met dezelfde geestvervoering van de eigene lippen hooren afrolien. Zoo dra een zeker nieuw werk opgang maakt, volgen er dousijnen van denzelfden smaak, en de Natie verslind ze allen. Waar ging de ballon des actiehandels in 't begin dezer eeuwe hooger op, waar maakte haar snelle val meer slachtoffers, dan hier te lande? Hebben wij geene tijdvakken gehad, waarin alles schilderde, alles rederijkte, alles versen maakte, alles van Casuisterij en Scholastieke Wijsgeerte droomde? Descartes, Wolff, en Newton gaven beurtlings den toon aan het denkend Nederland. Men heeft bij ons overstroomingen gehad van het zwellend hoogdravende, van koele en langgerekte wijsgeerige vertoogen, van het wonderbare, vuile, en sentimenteele Romanesque. Thands overstelpt ons een zondvloed van Politieke vodden; en deze overdrijving bereid zich reeds om plaats te maken voor eene nieuwe, die buiten kijf even belagchlijk zal zijn. De Natie heeft altoos geëindigd met te belagchen of te verfoeiën, hetgeen zij eerst met geestdrift had omhelsd, Dit is het lot van alle hare opiniën tot hiertoe geweest, en het zal zulks wel blijven, zoo lang zij door haren groven smaak in het sterke vallen zal, en eeuwig tot uitersten gedreven worden. -
En hiermede zal ik mijne aanmerkingen over het eerste gedeelte onzer Nationale Characterschets, de verstandlijke hoedanigheden der Nederlanderen bevatrende, sluiten. Niet, dat ik dezelven als een volledig geheel zoude willen

{==163==} {>>pagina-aanduiding<<}

uitventen, of waanen, dat zij voor geene uitzonderingen, vermeerdering, of verbetering vatbaar zijn. Het blijve ééns voor all' herinnerd, dat ik geen systema maar een ontwerp, en dan nog geen uitvoerig ontwerp, maar schetswijze, in enkele voorname toetsen vervat, schrijve; en dat ik dit niet doe om mijn onderwerp uitteputten, - mijne harssenvochten zijn niet genoeg uitgeput, om mij zelf daartoe in staat te keuren - maar alleen, om denkende en onderzoekende wezens eene handleiding te geven tot dieper nasporingen. Ik hoop niet, dat het verwaandheid zij te meenen, dat de weinige bedenkingen door mij voorgedragen, in dat licht beschouwd, eenige waarde konnen hebben. Men houde altoos op het oog, dat ik met bewustheid niemand nageschreven heb, maar, de schitteringen van geleerdheid aan de blanke waarheid der natuur opofferende, mijne eigene waarnemingen alleen ten leiddraad heb genomen. - Voor het overige wilde ik dit stuk van de voorgaanden in uitgebreidheid niet al te veel doen verschillen. - En wat de stof zelve betreft: is een zoo weinig bearbeid, een zoo uitvoerig en zaamgesteld onderwerp in zijnen aart wel vatbaar voor eene volledige bewerking? De grootste menschenkenners hebben beleden, dat ieder individu eene wereld vol onderzoeks voor hen opleverde, en dat alles wat zij van den mensch als zoodanig zeggen konden, op weinig meer uitkwam dan op enkele trekken, en negatieve bepalingen; wat zal dan de Characterschets zijn van dat groot, mee-
{==164==} {>>pagina-aanduiding<<}
rendeels zedelijk bestaand, en ingewikkeld wezen, hetgeen wij een volk noemen? Ik voor mij ben dermaten overtuigd van de nietigheid nijner vermogens, om iet volmaakts in dit vak te leveren, dat ik mij schamen zoude met mijn stukwerk eenige vertoning daarvan te willen maken. Ook moet ik rondborstig bekennen, dat ik nimmer eenig stuk onder het oog gehad heb, welk den naam eener volledige Characterschets van eenig volk op den aardbol dragen kon. Van geene Natie zou het misschien moeilijker zijn iet van dien aart te leveren, dan van de onze. Kleen in zich zelf, en echter in zoo veele nog kleenere volken en Provinciale verscheidenheden gesmaldeeld, door de onophoudelijke inkomst van vreemde rasschen ontaart tot eenen verwarden mengelklomp, waarvan men niet licht de wedergade zal konnen aanwijzen, eindelijk, miskend door de nieuwe plooiën der weelde en verfijning, hoe is het mooglijk, zulk een veelslachtig originèel, met zulke onvaste en vloeiënde trekken bedeeld, volkomen te treffen? Men beschouwe slechts in onze groote steden met een vluchtig oog den voorbijstrevenden drom van menschen. Welk eene verscheidenheid van Physiognomiën en gelaatstrekken! welk eene onnagaanbare verwarring! Ik vind op dit naauwe plekjen gronds meer verschillende aangezichten, dan in eenig land onder den hemel. Hoe zal de tekenaar, de gelaatkenner uit zoo veel caricatuurs eenige weinige Nationale trekken opzamelen? En nog veel meer, hoe zal de Characterbeschouwer,

{==165==} {>>pagina-aanduiding<<}

wiens vak voornaamlijk in afgetrokkene waarnemingen en combinatiën ligt, in dien ongestadigen vloed eenige vaste bakens plaatsen, op welke men veilig afzeilen kan? - In zulk eene omstandigheid moet men zich met gebrekkige pogingen behelpen, speling laten aan veeltallige uitzonderingen, en de ledige tusschenruimten aanvullen, deels met den goeden wil des voorgangers, deels door eigene langdurige waarneming.

Deze tusschenrede schijnt mij eenen gevoeglijken overgang te bieden tot het tweede deel mijner verhandeling over het Character der Nederlanderen, waarin ik eenig verslag wilde doen, van hetgeen ik in den korten loop mijnes levens heb konnen waarnemen ten opzichte van hunne zedelijke geaartheid, dat is, omtrent de bijzondere hoedanigheden, gevoelens, neigingen, en driften van hun hart; tot welke ik nu overga.
De volgende algemeene aanmerkingen zal ik, daar zij mij voor geheel dit onderwerp van belang schijnen, aan het hoofd plaatsen.
1. De zedelijke zijde van menschen en volkscharacters is voorzeker de gewichtigste: niet alleen om dat de kennis van deugden en ondeugden in onzen natuurgenoot ons meer in staat stelt, om hem op zijne juiste waarde te schatten, en in veel naauwer verband staat met ons geluk, dan die zijner talenten en dwaasheden; niet enkel om dat de deugd in waardij het verstand

{==166==} {>>pagina-aanduiding<<}

verre overtreft; maar ook, om dat het hart, en wat daarvan afhangt, de voorname zitplaats uitmaakt dier wijzigingen en verscheidenheden, welke den grondslag van personeele en Nationale Characters opleveren. - De zedelijke Charactertrekken althands zijn meestal in het oog vallender, zij komen sterker uit, en spreken meer, dan die van den geest; en zulks om deze natuurlijke reden, wijl de mensch, afzonderlijk of in massa, meer de inspraken van het hart opvolgt, dan van het verstand, en dat de neigingen en driften van het eerste door vermenging met het dierlijk gestel, zich duidlijker buitenwaards vertonen, dan de afgetrokkene werkzaamheden van het laatste. - Hierom leert men een volk doorgaands eer en beter kennen aan geene dan aan deze zijde, en de mensch - dit is eene oude aanmerking, - schaamt zich minder de zwakheden van zijn hart dan van zijnen geest te laten zien. Gezwegen, dat de driften al te dikwijls hem verrasschen, en dat de groote passiën in de maatschappij al te ongekunsteld werken, om lang verborgen te blijven. - Wanneer wij dan een volk gelijkend willen kenschetsen, moeten wij hetzelve voornaamlijk afbeelden in deszelfs zedelijke hoedanigheden.
2. Schoon men gewoon is alle die Charactertrekken, welke niet onmiddelijk onder de bepaling van het verstand vallen, b. v. neigingen, aandoeningen, hartstochten, deugden en ondeugden, zedelijke te noemen, duid men hiermede geenszins aan, dat zij allen zuivere bepalingen

{==167==} {>>pagina-aanduiding<<}

van het hart, of den zedelijken wil der menschen alleen zouden zijn. Dit te willen beweeren, zou eene belagchlijke onkunde in de Psychologische beginselen verraden. Neen, de mensch, het bestanddeel aller volken, is een zaamgesteld wezen. Hij is dier zoo wel als geest, en misschien is zijne ziel hare geheele organisatie aan haren vorm, aan het ligchaam verschuldigd. Zeker althands heeft zijne dierlijkheid onbedenklijk veel invloeds op zijne zedelijkheid, en er zijn wellicht geene trekken in het menschenhart, die niet een mengsel van beiden uitmaken. Het is dus niet het hart alleen, maar tegelijk het Physiek gestel, de oogebliklijke werking van voedsel en climaat op hetzelve, de kracht van het voorbeeld, eene werktuiglijke heblijkheid, zinlijkheid, humeur, temperament, instinct, zenuw- en maagsap, ja eene vlieg, een spinrag zomtijds, onder welks invloeden deugd en ondeugd, drift en kalmte, traanen en vloeken, gebeden en moorden, staan. De mensch, - welk een raadselachtig ding is hij! Speelbal van zijne bewerktuiging, en van duizend geringe toevalligheden, zie ik hem eeuwig op het onzeker wrak der menschlijkheid in den hollen vloed dezer wereld omdobberen; nu zie ik hem, met het slechtste hart, eenen aardschen heilig nabootsen, om dat hij door zijn Phlegma weinige hevige driften te overwinnen heeft, - dan zie ik hem, in weêrwil van het uitmuntendst hartsgestel, de hemelsche onschuld met Satyrs-woede overweldigen, dewijl zijn bloed eenen halven graad warmer is, dan dat van anderen. Hier

{==168==} {>>pagina-aanduiding<<}

ontrollen hem sentimenteele traanen, omdat hij prikkelbaar en fijn van zenuwen is; ginds doet hem een overmaat van gal in den verstaaldsten beul ontaarten! - Mensch! wanneer gij u verstout, om menschen en volken te beoordeelen, vergeet dan toch nimmer, dat gij zelf een even zoo dubbelzinnig en van ieder stofjen afhangend wezen zijt, als zij; vergeet niet, dat goed en kwaad in de menschlijke natuur zeer genuanceerde, en dikwijls aan elkander grenzende hoedanigheden zijn, en niet zelden het uitwerksel meer van dierlijk instinct dan van zedelijkheid.
3. De meeste Characterschetsen der volken, welke ik gezien heb, bestaan zaaklijk uit niets anders, dan uit een zamenweefsel van menschlijke deugden en ondeugden, toegepast op bijzondere Natiën, en doorweven, om het toch zoo wat Nationaal te maken, met een aantal Anecdotes, Geschiedkundige, Staat- en Letterkundige berichten, zeden, gewoonten, plechtigheden, vermaken, volksfeesten, beroemde mannen, konstenaars enz. van ieder land in het bijzonder. Dit gelieft men dan schetsen van Nationale Characters te noemen. Ik heb er niet tegen, indien de wereld zich nog langer wil laten bedriegen, doch men houde het mij ten goede, dat ik het bedrog niet voede, maar ontmaskere! - Neen, Schrijvers! een bloot en algemeen verhaal der deugden en ondeugden eenes volks is geene Characterkunde; die is meer de taak van den moralist. De Characterkenner beoordeelt niet, hoe deugdzaam of slecht een volk

{==169==} {>>pagina-aanduiding<<}

zij, maar hoedanig en van welken bijzonderen aart die deugden en ondeugden zijn, welke bij hetzelve uitstekend heerschen. Hij let dus alleenlijk op voorname bijzonderheden, op modificatiën, op nuances, en niet op algemeene eigenschappen der menschlijke natuur, die onder allerleië gedaanten in ieder land nagenoeg dezelfde zijn; en ten dien einde meet hij de zedelijke volkshoedanigheden niet met een volmaakt voorschrift, maar met die van andere Natiën. Gij hebt schoon schrijven over Nationale deugden en ondeugden; ik zal altoos blijven geloven, dat het moeilijk is, den graad van zedelijkheid bij eene geheele maatschappij te bepalen, en dat niet het levendig model, maar uwe eigene zedenleer, u eene grondschets heeft aan de hand gegeven, die, met eene kleene omzetting, voor alle mooglijke nabootsingen vatbaar is. Ik verkies uwe Pantographe niet. Laat mijne opgave van Nationale deugden en ondeugden minder uitvoerig en zwellend dan de uwe zijn, zij zal altoos dit voordeel bezitten, dat zij naar de natuur gemaakt, waar, en gelijkend is. Zij zal zijn, het geen zij wezen moet, - eene Volks-Characterschets. Al wat de Natiën nagenoeg met elkander gemeen hebben, is geene bouwstof voor de Characterkunde, zij tekent slechts de uitstekende punten aan, en wanneer zij dezen niet of zeer weinigen vind, vergenoegt zij er zich mede, zonder uit hare verbeelding een ledig vak aantevullen met zedekundig galimathias. –
Er is een ander soort van Characteristieke

{==170==} {>>pagina-aanduiding<<}

trekken, welk ruim zoo belangrijk is voor de volkenkunde, en het geen echter doorgaands schandelijk verwaarloosd is geworden; het is dat van gemengde hoedanigheden, die zich bij ieder volk in menigte opdoen, en, zonder op zich zelf onder de bepaling van goed of kwaad te vallen, niet nalaten hetzelve beter te kenschetsen dan zuiver moreele eigenschappen. Zoo kan ik b.v. zeggen, de Nederlander is goedhartig; maar dit kenschetst hem niet; de Turk, de bewoner der Vriendlijke Eilanden in Zuid-Amerika is goedhartig, zoo wel als hij; het is alleen de wijziging, die hier eenig verschil maakt. Dan, wanneer ik zeg, de Nederlander is koelzinnig, de Engelschman heeft eenen somberen ernst, bij den Franschman heerschen levendige driften; dan zeg ik eene waarheid, die bepaald in dat volk waartenemen is, zonder van algemeene toepassing te zijn, en dus Characterizeer ik er eene Natie door. - Dit is, mijnes bedunkens, het hoofdvak der Nationale Characters, en de zitplaats van derzelver meeste en fijnste kentrekken. Het menschlijk hart trouwends is, in zijne vrijë bewegingen, over de geheele wereld vrij gelijk aan zich zelf; alle beschaafde volken zullen veinzen dezelfde deugden te bezitten, om dat er voor deugd en zedelijkheid een algemeene maatstaf is; dit is niet het geval met de hoedanigheden, waarvan wij spreken. Hier werken veelerleië uitwendige en toevallige oorzaken onmerkbaar op het menschlijk hart, en bepalen er de bewegingen en heblijkheden van. Het dierlijk organe,

{==171==} {>>pagina-aanduiding<<}

land- en luchtstreek, Gouvernement, voorbeelden, enz. hebben er invloed op. De Natuur plooit zich naar deze buigingen, een geheel volk deelt in derzelver indrukken, de driften vormen zich overeenkomstig den wil der eerste oorzaken, en eene Natie, waarvan elk individu genegen is zich zedelijk beter of anders te vertonen, dan zij is, heeft noch lust noch vermogen, om te huichelen in het geen afhangt van haar natuurlijk instinct. -
Wat het gewoon inmengsel van Nationale bijzonderheden betreft, dit beschouw ik meer als eene konstgreep, ter begoogcheling van het oog des lezers, dan als een wezenlijk deel der Characterschets. - Door het vertonen van soortgelijke curiositeiten is de googchelmeester en de kwakzalver ook gewoon de aandacht van het gemeen aan de hoofdzaak, die hij verrichten moet, te onttrekken, en de zwakheden zijner konst te verbergen. Met behulp van goede boeken en ingewonnen berichten kan men eenen aanzienlijken voorraad van soortgelijke ornamenten verzamelen; doch, wanneer men er zijn werk mede opsiert, zonder hetzelve in andere opzichten de vereischte volkomenheid te geven, dan verraad men zijnen toeleg, om met ontleende vederen te pronken, en anderer berichten te stellen in de plaats van eigen waarnemingen. Bij mij zijn de opgesomde bijzonderheden eigenlijk geene ingrediënten der Characterschets, maar slechts voorbereidende hulpmiddelen ter opmaking van dezelve, of wel ophelderende bijvoegsels, tot dezelve behorende.

{==172==} {>>pagina-aanduiding<<}

Hierom heb ik die gedeeltelijk laten voorafgaan, terwijl ik het overige, dat uit zijnen aart geschikt scheen om mijne denkbeelden te bevestigen, na de Characterschets zal laten volgen.
4. Uit deze aanmerkingen, en het geen te vooren reeds gezegd is, zal men waarschijnlijk reeds hebben opgemaakt, dat mijne schets van het zoogenaamd zedelijk Character der Nederlanderen in eenen geheel anderen dan den gewoonen vorm zal gegoten zijn. Ik heb mij naamlijk deze orde voorgesteld, dat ik eerst spreken zal over Nationale deugden en ondeugden - dan over gemengde Characteristieke trekken - en eindelijk over eenige volks-bijzonderheden, die als verklarende of bevestigende bijvoegsels dienen konnen. - Ik zal over het geheel kort zijn, zoo om dit Stukjen niet te zeer buiten den haak der voorigen en volgenden te doen lopen, als om dat er over de moreele zijde van ons Nationaal Character door anderen veel meer gezegd en geschreven is, dan over het verstandlijk gedeelte. Bovendien hebben mijne voorlopige aanmerkingen reeds den weg gebaand tot eigen waarneming en redeneering. Ik geve geene volledige Characterschets, maar deel slechts mijne waarnemingen mede, en late anderen de vrijheid om die of voordtezetten, of te verfijnen en te beschaven. Wat mij betreft, ik zoek niets dan waarheid, ik spreek gelijk ik denk, en indien ik hier of daar tot een uiterste vervalle, zal het voorzeker niet dat zijn van blind enthusiasme voor mijne landgenoten. Een Characterschrijver behoort als

{==173==} {>>pagina-aanduiding<<}

zoodanig noch vaderland noch vijand te hebben. Dit zal mij misschien bij zommigen ten kwade geduid worden; doch ik ben reeds gewoon mij te verheffen boven drieste bedilzucht, wanneer de waarheid mij haat verwekt. Ook is het geenszins mijn voornemen, deze weinige bladeren te bevlekken met een twistgeding tegen hen, die onze Natie, éénzijdig beoordelende, of al te zwart of al te schoon hebben afgemaald. Zij zijn reeds door anderen, zij zijn door de ondervinding genoeg wederlegd. Ik bekreun mij aan niemand, ik volg mijnen eigenen weg, en laat mij door geene passanten ophouden. - Voor het overige, daar de Nederlanders geene Chineesen noch Arabieren zijn, verwachte men geen tafereel van den goeden ouden tijd, maar een bericht, hoedanig wij waren kort voor de komst der XIXde eeuw.


I. Over eenige Nationale deugden en ondeugden.

Er zijn menschen, er zijn ook volken, die zoo onvast en ontaart van Character zijn, dat zij indedaad geen Character hebben. - Een volk, welk zijn oorspronglijke geaartheid of geheel verloren of de uitstekende trekken derzelve door vreemde indrukselen onkenbaar gemaakt heeft; een volk, in welks Character niets sterks, niets scherps, maar alles flaauw, week, en vloeibaar zich vertoont; een volk, dat buigzaam en indruk-
{==174==} {>>pagina-aanduiding<<}
baar is voor alle zeden en alle gevoelens zijner nabuuren; dat geene groote en sterke passiën, geene energie, geene veêrkracht, geen Vaderlandsch Enthousiasme, geene algemeene Nationale grondbeginselen en raakpunten meer bezit, maar bij het welk de personeele Characters het Volks-Character overmeesteren, ontzenuwen, en in eindeloze verscheidenheden wijzegen, zoo dat de onderlinge éénheid en gelijkheid van aart en zeden verdwenen is, de uitzonderingen meer dan de regels zijn, en de Natie, zich alleenlijk naar bijzondere belangen buigende en vormende, gestadig met zichzelve verschilt, en, gelijk de Cameleön, de kleuren harer voedsels aanneemt; een volk, met één woord, dat alles worden kan, om dat het in zichzelf niets meer is, - zulk een volk heeft geen Character. - Ik beschouw dezen toestand als eene zedelijke versterving, welke de ontbinding van alle de gesloopte maatschappijën der wereld ten gevolg heeft gehad, en ik gevoel eene koude ziddering, terwijl mijne pen er bijvoegt: indien Nederland valt, zal het aan geene andere oorzaak dan deze zijnen ondergang hebben dank te weeten.
Ik wil geene scherpe uitvallen doen op het zedenbederf onzer tijdgenoten, noch mijn papier bekladden met eene zwarte rouwlijst van Nationale ondeugden. Het is mijn taak niet te moralizeeren, en de vraag: welke eeuw was de deugdzaamste of ondeugendste? laat zich, volgends mijne proef, door geene declamatiën beslissen. - Dit alleen beoogde ik te zeggen, dat geen Cha-
{==175==} {>>pagina-aanduiding<<}
racter meer te hebben de hoogstmooglijke, de gevaarlijkste graad van volksverbastering is, en dat de Nederlanders zich werklijk nagenoeg in dezen staat bevinden.
Zoo weinig ik mij laat zwenken door opgesmukte en vergroote tafereelen van den goeden ouden tijd, even zoo min zal ik mij door blinde vooringenomenheid met het nieuwe, het betere der XVIIIde eeuw, laten wegslepen. Wat mij betreft, ik geloof ter goeder trouwe, dat onze voorvaders beter waren dan wij; niet zoo zeer om dat zij minder ondeugden en meer deugden bezaten, - maar, om dat zij een vast Nationaal Character hadden, waaruit die beiden voordvloeiden. Laat mij dit schijnbaar paradox ontwikkelen.
De Nederlanders van voorige eeuwen hadden Nationale ondeugden. Misschien hadden zij er meer dan wij weten, en niet minder dan hunne tegenwoordige naneeven; zeker althands waren de hunne zeer veel grover, woester, dierlijker. Ik zal meer zeggen: de verlichting en beschaving onzer tijden heeft de oude Nationale wanheblijkheden of verbannen of verzacht, en het is buiten kijf, dat wij op dit oogebiik in veele opzichten menschlijker, ik zou bijkans zeggen, beminlijker zijn dan wij oulings waren. Maar zijn wij daarom in zedelijkheid gelijk aan of boven voorige geslachten? Dit ontken ik.
Waarom waren de ondeugden der Nederlanderen eertijds grover dan nu? niet om dat de Natie minder grondbeginselen had, maar om dat zij

{==176==} {>>pagina-aanduiding<<}

zelve grover, onbeschaafder, dierlijker was. Waarom hebben wij hunne buitensporigheden afgeleerd? is het door meerdere zedelijkheid? neen, het is uit hoofde onzer verfijning, beschaving, meerdere kieschheid van gevoel en zeden, enz. Dat men toch nimmer de menschlijke daden anders beoordeele, dan naar den heerschenden smaak der tijden! Hoe nader een volk aan den ruwen natuurstaat leeft, hoe woester zijne driften, hoe grouwzamer zijne uitspattingen zullen zijn. In vroeger eeuwen was zuipen en zwelgen, plonderen, blaaken, en moorden hier te lande daglijksch werk. Thands behoort dit alles gelukkig onder de zeldzaamheden, bij onze Natie. De wilde slacht, offert, eet menschen, vermoord ouders, kinderen, zich zelf, en dit alles even zoo koel, als wij een dier dooden. Waarom heeft diergelijk bedrijf voor hem niets ijslijks? om dat gewoonte en ruwheid van zeden en gevoel zijne onmenschlijkheid wettigen; wat zeg ik? zij is de hoogstgespannen Godsvrucht bij den wilden mensch (*). Dat wij ons derhalven niet verheffen boven onze voorvaderen, op de verbanning van eenige woeste buiten-sporigheden, die ons meer, dan wij haar verlaten hebben. Wij werden geregelder van zeden,

{==177==} {>>pagina-aanduiding<<}

om dat wij ons billijk schaamden over de grofheden onzer vaderen. Was dit aanwinst van deugd?
Ik ga verder, en beweer, dat wij de voorouderlijke ondeugden niet zoo zeer hebben afgelegd, als wel hervormd, en onder eene meer draaglijke gedaante behouden. Men zal mij naauwlijks ééne feil der aêloude Nederlanderen konnen noemen, waarvan de spooren niet nog in ons tegenwoordig geslacht aanwezig, zijn, en welke niet, schoon in slaauwer trekken, tot heden toe bij ons heerscht. Bijgeloof en drift voor rijkdom, spel, en drank, zijst voorzeker van de vroegste tijden af in onze Natie zeer Characteristiek geweest, en de vruchtbaarste bronnen van allerlei ondeugd; 't is waar, de ruwe schors van die Nationale verkeerdheden is afgebolsterd, dan zij zijn zoo weinig ontworteld, dat de weeligste telgen van bigotterie, schraapzucht, dobbelzucht, en dronkenschap, vooral bij zommige standen der maatschappij, nog aanhoudend daaruit voord spruiten. Wij hebben de oude dwaasheden beschaafd, gepolijst, eene andere richting gegeven, maar wij hebben ze niet verbannen. De Nederlander was voorheen gierig uit hebzucht, thands zijn wij het uit spilzucht. Welk is het beste?
Ik zal nog verder gaan. Indien de ondeugden onzer voorvaderen woester en schandelijker waren, de onze zijn gewis meer schadelijk en verwoestend voor het Character. Beschaafde ondeugd is in mijn oog snooder dan ruwe euvelmoed. De laatste vertoont zich in al zijne afschuwlijkheid,

{==178==} {>>pagina-aanduiding<<}

doet zich op het eerste gezicht verfoeiën, en brengt dus zijn eigen behoedmiddel mede; geheel anders is het met de eerste gelegen. Gepleegd op eene beredeneerde wijze, door hare verfijning draaglijker in de maatschappij, en onder meer bedekselen, listiger, bevalliger uitgevoerd, ondermijnt zij alle gronden van zedelijkheid, zij verleid zoo wel als zij verwoest, en ontduikt de wraak der wetten, dien vermogenden slagboom tegen alle buitensporigheden. Wanneer men voor twee eeuwen in ons land iemand beroven wilde, viel men hem en front aan, plunderde hem uit, sloeg hem de leden aan stukken, en liet hem dus berooid, gemarteld liggen. dit is ijslijk. Maar is het minder misdadig, is het niet oneindig verpestender voor hart en zeden, listiglijk, onder het masker van den eerlijken man, ieder een te bedriegen, en door linkschen hahdel, woekering, meineed, agiotage, landsdieverij enz. duizenden arm en rampzalig te maken? - Zoo rooft men thands!
Ik zal mijne stelling tot het uiterste brengen, en staande houden, dat onze voorvaders, zelfs bij hunne grofste uitspattingen, meer aanspraak hadden op den roem van deugdzaamheid dan wij: en wel, uit hoofde, dat hunne ondeugden minder in getal waren - uit het Nationaal Character voordvloeiden - en door geen minder massieve deugden werden opgewogen.
Onze voorouders hadden groote ondeugden, dan zij waren minder in getal. Indien elke staat van het menschdom een nieuwe bron van eigene

{==179==} {>>pagina-aanduiding<<}

en bijzondere verkeerdheden is, is het niet minder zeker, dat derzelver getal toenement, naarmate het Volks-Character meer beschaafd, meer zaamgesteld en ingewikkelder word, en dat geen staat er zoo veele tegelijk teelt, als die der verfijning en der weelde. Deze, een overschot van alle voorige volks-ondeugden medeslepende, baart op haren weg een heir van nieuwe te vooren onbekende wandaden. De talenten opwekkende, de driften uitlokkende, het gevoel vatbarer makende, en de genietingen vermeerderende, opent zij gestadig nieuwe bronnen van beders, en snippert de menschlijke verkeerdheid in duizend kleene gedeelten, welke zich vaardig over den geheelen omtrek van het Character verspreiden. De vermenigvuldiging van geringe mistreden geeft er den volksaart eene heblijkheid toe. Het zijn nu niet meer die groote driften, die bij enkele gelegenheden, gelijk een ontzagchlijke Volcaan, losbarsten, neen, een doodlijke zwaveldamp, eene vernielende lava van ondeugden stroomt nu bestendig voord, en verpest alles, het gantsche Nationaal Character. Van hier die algemeene zedenloosheid onzer tijden! Van hier die talloze menigte van wandaden, welke onze maatschappij daglijks schandvlekken, ons - die den naam hebben van veel beschaafder en menschlijker te zijn dan onze voorvaders! Van hier, dat wij ééne enkele voorouderlijke feil met tien andere verwisseld hebben. Laat de oude Nederlander meer Noordsche stuurheid en grofheid in zijn voorkomen gehad hebben, laat de

{==180==} {>>pagina-aanduiding<<}

hedendagsche bescheidener, vriendlijker, aangenamer in den omgang zijn; wat baat dit toch, indien hij tegelijk de oude rondheid en openhartigheid heeft afgelegd, indien hij meer achterhoudend, gemaakt, en veinsachtig is geworden? Hij heeft dan een natuurlijk gebrek afgelegd, maar daartegen een aantal zedelijken omhelsd. - Bij lieden van opvoeding is het grove misbruik van bedwelmende dranken ongetwijfeld merklijk afgenomen; maar is het hulpmiddel niet erger dan de kwaal geworden, zedert wij ziel en ligchaam door de verwaarlozing van Vaderlandsche bieren en eenvouwige voedsels verzwakt, en door het aanhoudend gebruik van warme dranken en verhittende spijzen in den grond bedorven hebben? Voorheen dronk zich de Nederlander bij enkele gelegenheden een frisschen roes, thands leven wij in eene eeuwige gisting van het bloed, in eene gestadige dronkenschap onzer driften! -
Alle de ondeugden onzer voorouderen, bovendien, vloeiden eigenaartig uit het Nationaal Character; zij bewezen dus, dat de Natie waarlijk een Character, en dat dit Character zijne volle sterkte en veêrkracht had. Wanneer de natuurlijke geaartheid nog onbelemmerd bij een volk werkt, dan drijft het zijne gevoelens en driften veelal tot de grootste buitensporigheden. Besnoei die woestheid, beschaaf het volk, verfijn zijne hartstochten, en gij tast deszelfs Character aan, gij verzwakt het ten zelfden tijde, dat gij het enkel meende te polijsten. Alle grove trekken uit het werk der Natuur uitgeslepen, ontze-
{==181==} {>>pagina-aanduiding<<}
nuwen het. De ruwe oorspronglijkheid der Natie, hare vaste houding, verwandelt allengs in eene weekheid, die haar voor alle vreemde indrukken van wanzedelijkheid vatbaar maakt, en eindelijk volkomen het Character oplost. Zulk eene maatschappij neemt, gelijk de tederste verwen, alle smetten het lichtst aan; alles tirannizeert, alles bederft hare zeden. Een Parijsche modepop vernielt meer zedelijkheids bij ons, dan al het gruwelbedrijf der midden-eeuwen bij onze vaderen. In de vloeibare gesteldheid van zoodanig een volk verliezen zich alle zijne edele en sterke trekken. Het is niet meer deugdzaam uit zijnen aart, maar uit ton, egoïsme, welvoeglijkheid, of andere losse beginselen. Deugden, die geene uitvloeisels van een vast Character, maar de vrucht van loutere toevalligheden zijn, konnen niet meer dan flaauwe schinsteringen van wezenlijke braafheid heten, zij zijn even onbestendig als het dwaallichtjen, dat de verhitte uitdampingen eener moeras bij den zomerschen avond doen ontstaan. Indedaad, de zaak uit dit oogpunt beschouwd, is het de wezenlijkste braafheid, het zamenstel van alle deugden, een eigendomlijk vast Character te bezitten, - want dit maakt en mensch en volk voor alle mooglijke deugden vatbaar, en onvatbaar voor duizende verkeerde indrukken en neigingen die in dat Character niet vallen; maar bij tegenstelling is geen Character, of geen dat solide is, te bezitten, dan ook de grootste wanzedelijkheid, om dat dit menschen en volken berooft van alle veêrkracht tot deugd-
{==182==} {>>pagina-aanduiding<<}
zame daden, en hen voor alle mooglijke ondeugden even zeer ontvangbaar doet worden. Eene grove maar Charactermatige verkeerdheid is geneeslijk, om dat hare zitplaats bekend is; wanneer de misslagen toevallig en in staat van bestendige beweegbaarheid zijn, laten zij zich moeilijk vangen, en zoodra men er eindelijk een wegneemt, vervult een ander en grooter deszelfs plaats. - Ik besluit hieruit, dat wij minder deugdzaam zijn in dezelfde mate als wij minder een Nationaal Character hebben, dan onze voorouders. -
Eindelijk, hadden zij grovere ondeugden, zij vergoelijkten die door meer massieve deugden. - In het konstig zamenweefsel van den mensch gaan deze beiden doorgaands gepaard. Overdrevene deugd word ondeugd, en waar groote feilen zijn, daar vind men ook gewoonlijk schoone, uitmuntende hoedanigheden. Maar ook omgekeerd, geringe misslagen vallen zelden in edele Characters. Waar de groote driften kwijnen, daar kwijnt ook niet zelden ieder roersel tot stoute en verhevene pogingen der deugd. De draden van vereeniging zijn hier zoo fijn geweven, dat men de kwade zijde van het Character niet bedwingen kan, zonder tevens de goede zijde te verzwakken; men rukt doorgaands eene of andere brave gezindheid mede los, wanneer men eene kwade zoekt uitterooiën. Zoo gegrond is de vraag van Rousseau: ‘had een man zonder gebreken wel ooit groote deugden?’ Men kan die zelfs, met de vereischte bepaling, op maatschappijën toepassen, en het besluit gaat vrij

{==183==} {>>pagina-aanduiding<<}

algemeen door: grove ondeugden, aanleg tot groote deugden - en geringe fouten, zwakke proeven van zedelijkheid. Niets ook is natuurlijker. De driften zijn het hoofdstoflijk vuur van deugd en ondeugd; maar dit vuur kan niet uitslaan aan de eene zijde, en tegelijk smeulen aan de andere. De tijdstippen, in welke de Grieksche, de Romeinsche geschiedenis ons de schitterendste bedrijven van deugd en heldenmoed vertoont, zijn juist die, waarin zich Griek en Romer met de onmenschlijkste euveldaden bezoedelde; Spanjen levert thands geene bloedhonden meer op, maar waar is de oude moed, edelheid, en vastheid van ziel bij deszelfs inwoneren thands ook te vinden? - Hetzelfde geldt ten opzichte van den Nederlander. Men wil hem minder schuldig weten aan grove uitspattingen, dan het vóórgeslacht; dit zij eens zoo. Maar, heeft hij niet even veel aan de zijde der deugd verloren, als gewonnen aan die der ondeugd? Zoeken wij tegenwoordig, op onzen bodem, niet te vergeefs naar die oude eerlijkheid, oprechtheid, vroomheid, eenvouwigheid, standvastigheid, welwillendheid, nederigheid, zedigheid, matigheid, nijverheid, Natiezucht, en Vaderlandsliefde, die daarin wijleer zoo weelig tierden, en welke de weinige misslagen van den landaart, hoe grof ook, zoo gereedlijk deden vergeven? Ik ontken niet, dat er nog enkele spooren van deze aêloude volksdeugden te vinden zijn, noch ook, dat wij misschien eenige goede hoedanigheden hebben aangewonnen, welke eertijds minder heer-
{==184==} {>>pagina-aanduiding<<}
schend Nationaal waren; maar hoe flaauw, hoe kleen, hoe popachtig, hoe beuzelend is alles! Dezelfde delicatesse, die onze dierlijke bewerktuiging vertederd en verzwakt heeft, is tot onze zedelijkheid doorgedrongen. Onder hare verfijnende hand zijn de deugden, deugdjens geworden; het oude massieve is daaruit weg, zoo wel als het grove, het brutale, uit de Nationale ondeugden. Onze voorzaten waren niet sentimenteel, maar zij waren wat deegs; men kon er, gelijk men zegt, torens op bouwen. Wij, integendeel, met al ons kiesch en sijn gevoel, kruipen al waggelende langs het spoor der deugd, en ontglibberen gedurig de hand, die vertrouwlijk op ons leunt. Onze braafste gevoelens en daden hangen oogebliklijk af van duizend grillige invloeden. De deugd der voorvaderen stapte met eenen manlijken tred daarheen; de onze - zweeft ginds en weder, als een flodderwiekend vlindertje. -
Het zijn deze gronden, op welken ik beweerd heb, dat wij thands, als Natie beschouwd, onze voorvaderen in deugdzaamheid niet evenaren. Ik zal er, tot staving van dit mijn gevoelen, nog ééne aanmerking bijvoegen. Hoe meer bedorven de individueele Characters zijn, hoe wanzedelijker het Nationaal Character zijn moet, dat uit aller vereenigde denk- en handelwijze ontstaat. Gebrekkige deelen zullen natuurlijk een nog gebrekkiger geheel opleveren. Waar vaste en reine zielen maar enkel gevonden worden, hoe kan daar de geest des volks edel en goed zijn? Men heeft gezegd, dat het volk altoos goed is, dat het publiek Character altijd beter is dan het bij-
{==185==} {>>pagina-aanduiding<<}
zondere; dit is waar, indien men van de smalle gemeente, maar niet, zo men van eene Natie in massa spreekt. Integendeel, ben ik van oordeel, dat het Volks-Character alle de bijzondere ondeugden in zich vereenigen, en de zamelplaats van alle wanzedelijkheid wezen moet, om dat elk lid der maatschappij, behalven het bederf, welk hij medebrengt, en waarmede hij anderen besmet, nog daarenboven van het hunne besmet word. In een Hospitaal is de lucht natuurlijk meer vergiftigd, dan in eene afzonderlijke ziekenkamer; en om dezelfde reden zal de zedelijke besmetting altoos grooter zijn in de geheele maatschappij, dan bij den geïsoleerden mensch. Misschien echter heeft men in zoo verre gelijk, dat de Nationale ondeugden zich minder haatlijk vertonen dan personeele, en hiervan zijn zeer geldige redenen te geven. Dan, hoe dit ook zij, zoo veel is ten minste zeker, dat de heerschende wending van persoonlijke Characters eenen vrij goeden Thermometer oplevert voor de berekening van het Nationale. Kan ons oordeel dan nog dobberen in de bepaling der zedelijke waardij van het hedendagsch Character der Nederlanderen? Men behoeft slechts eene oppervlakkige en bekrompene kennis te dragen van den staat der bijzondere leden en standen onzer maatschappij, om volkomen overtuigd te zijn, dat dezelven doorgaands in eenen hoogen graad besmet zijn van het zedenbederf onzer tijden. Bij gevolg moet het moreel Volks-Character ten uiterste bedorven wezen. Slechte individus waren altoos

{==186==} {>>pagina-aanduiding<<}

bij ieder volk te vinden; dan onder onze voorvaderen waren zij zeldzaam, en niet meer dan uitzonderingen op den gemeenen regel, zij maakten dus weinig aanhangs; tegenwoordig is de zaak volmaakt omgekeerd, en de slechte Characters zijn de heerschende. Welk een verschil! –
Moeilijker valt het te bepalen den betreklijken graad van Nationale zedelijkheid in opzicht tot andere volken. Men kan wel van de Nederlanders niet zeggen, dat zij, met hunne nabuuren vergeleken, uitsteken in zedenloosheid, in buitensporige driften. Neen, wanneer ik de rondom ons liggende Natiën, en de onze, met een wijsgeerig oog beschouwe; wanneer ik bedenk, hoe veel sterker de middelen tot verbastering, de verzoekingen ten kwade, hier te lande zijn dan bij de meesten hunner; dan moet ik mij verwonderen, dat onze maatschappij niet meer verpest is, en met genoegen erkennen, dat wij hen doorgaands nog overtreffen in uiterlijke ingetogenheid en betaamlijkheid van zeden. Aan gistende en uitspattende driften is de Nederlander, dank hebbe zijn Phlegma! buiten kijf minder blootgesteld. Misschien is er geene volksondeugd in Europa, of men vindze bij ons genaturalizeerd; doch zij werkt geheel anders op ons gestel, dan op dat van anderen, en de manier van bedrijven verschilt aanmerklijk. Bij den Nederlander gaat alles - over het geheel, want ook hier zijn uitzonderingen - met eene zekere bedaardheid en matiging in zijn werk. De woestste ongeregeldheden worden nog op eene min of meer be-
{==187==} {>>pagina-aanduiding<<}
schroomde en zedige wijze gepleegd. De dolleman heeft zijne tijdstippen van geschiktheid, de booswicht zelfs is tusschen beiden nog gemoedelijk, en wanneer de Nederlander in driften uitspat, is het meer bij vlaagen, dan op den duur. Ik ken lieden van een buitensporig gedrag, die in den omgang niets ergerlijks hebben, die zelfs tijden achter een stil konnen leven; ik ken brave lieden, die niet lang geleden de grootste hagchjens van hunnen tijd waren. Men bedwingt en bemantelt bij ons nog op eene zekere wijze zijne schandelijke driften, het decorum heeft nog kracht, en onbeschaamdheid is misschien de eenige ondeugd, waarin de bedorvenste nabuuren ons overtreffen. In Londen, in Parijs is buitensporigheid van leven geene schande meer, menig een maakt er zich met opzet eenen naam door, en stelt daarin zijne eer. Eene schaking, eene bankbreuk, eene zelfsmoord, overleeft daar in het publiek aandenken zelden den derden dag; bij ons, ziet elk den man van slecht gerucht met een scheef oog aan, zijne bekenden schuwen hem, en de algemeene verachting breidelt of straft dus zijne driften en wandaden, offchoon deze laatste teugel der ondeugd zedert eenige jaaren ook al aanmerklijk verslapt is, en men de zedenloosheid, op zommige plaatsen althands, vrij openlijk begint te dulden, 't geen een bewijs is, dat men er door menigvuldige voorbeelden en eigen zedelijk bederf zoetvoerig aan gewent. Nogthands oogeluikt men in dit land meer omtrent het kwaad, men laat het meer incognito doorgaan,

{==188==} {>>pagina-aanduiding<<}

dan men het aanmoedigt of toejuicht. Dit is zeker een overschot dier oude vroomheid en zedigheid, welke voorheen in 't Nationaal Character uitblonk, toen list, veinzerij, en intrigue nog niet bij ons bekend waren. Dan, wij hebben niet meer die edele reinheid, die gekuischte zeden; de moreele geaartheid des volks is verpest. Weelde en verfijning hebben ons alle de vreemde ondeugden doen aannemen, de onze meestal in wezen gelaten, en beiden met nieuwe verrijkt. Wij zijn dus in den algemeenen vloed der zedenloosheid gedompeld, en op een vrij gelijk peil met onze nabuuren gebracht. Evenwel hebben wij den uiterlijken schijn van aêloude braafheid nog niet geheel afgelegd. Wat volgt hieruit? Dat wij de innerlijke gehalte der deugd verloren, maar haar oppervlakkig stempel behouden hebben. Eene munt, die niet gangbaar is, is blijkbaar eene valsche munt. Onze gematigdheid van driften derhalven is geen bewijs van onze meerdere zedelijkheid; zij is, op zijn best, eene vrucht van ons temperament, van gewoonte, van een kiescher gevoel, - zij is eene wijziging onzer Nationale zedenloosheid, en niets meer. En om de waarheid te zeggen, ik ben van oordeel, dat koele en beredeneerde ondeugd althands geene mindere bedorvenheid van Character onderstelt, en veel besmettender, verwoestender voor de maatschappij is, dan dolle buitensporigheden, door hevig opbruischende driften veroorzaakt. Het verschil zal dus nederkomen, niet zoo zeer op den betreklijken graad van onze meerdere of mindere

{==189==} {>>pagina-aanduiding<<}

wanzedelijkheid, als wel op de bijzondere wijze, hoe die onze hartstochten aandoet en het kwaad in werking brengt.
Hieromtrent zouden nog veele nadere afscheidingslijnen te trekken zijn. Dan, daar ik alleen hoofdpunten aanstip, vergenoege men zich met het volgende. De Nederlanders van een koel, bedaard, en vadsig natuursgestel zijnde, hebben over het geheel weinige en stille passiën. Zij worden meer door redeneering dan door hartstochten bewogen. Hetgeen eene weeldriger verbeelding oogebliklijk in volle vlam zoude zetten, doet hen naauwlijks aan. Zij vatten niet licht vuur, hunne driften komen langzaam op, en er zijn grove prikkelingen, b.v. overmaat van drank, brutale gesprekken, lompe dubbelzinnigheden, tergende beledigingen, langdurige mishandelingen nodig, om eene gisting van wellust, toorn, gramschap, enz. bij hen te verwekken. Kiesche wrijvingen electrizeeren hen zelden; men moet in het suffisante en sterke vallen, om op hun gevoel te werken. Dit is ook zoodanig in den smaak der Natie, dat de redenaar, die harten treffen wil, het gehoor der menigte kwetsen moet door zijn geschreeuw, en haar ontroeren door ijslijke schriktooneelen (§). – Wanneer

{==190==} {>>pagina-aanduiding<<}

zelfs de drift bij den Nederlander reeds inwendig gaande is, barst zij niet altoos terstond uit; meestal zal hij eenige oogeblikken aarzelen om die te voldoen. De tweestrijd tusschen neiging en plicht maakt hem stil, en verspreid eene zekere somberheid op zijn gelaat. Men ziet zijne innerlijke onrust, zijne ongedurigheid; en ééne enkele temperende druppel in zijn ziedend bloed op dit tijdstip gestort, bedaart zomtijds nog den woesten storm zijner hartstochten. - Maar, geeft hij zich éénmaal daaraan over, dan valt hij in den hoogsten graad van woede. Hij ontveinst niets meer, hij offert alles op aan de voldoening zijner drift, en is tot de beestachtigste grofheden, ongerijmdste dolligheden, en onmenschlijkste wreedheden in staat. Ook laat zich zijne eens ontvlamde passie niet spoedig noch gemaklijk nederzetten. De tegenstand blaast die

{==191==} {>>pagina-aanduiding<<}

aan, en geeft haar eene veêrkracht, die tot hardnekkigheid overslaat. Er kan geen bloediger schouwspel worden uitgedacht, dan een welgemeend Vaderlandsch messengevecht, het geen voorheen vrij gemeenzaam in zommige oorden was, en doorgaands niet eindigde dan met de bezwijming of den dood van één der hagchjens. De Nederlander laat zich lang trappen en tergen, maar heeft hij eens voorgenomen zich te wreken, dan rust hij niet, voor aan die neiging voldaan zij. Hij vecht wanhopig, en weet in het veld of op de zee, wel aangevoerd, van geen wijken. Spanjen, Engeland, en alle volken, hebben de ontzagchlijke gevolgen van onze onverzetlijke verbittering wijleer bloedig ondervonden; en de Doggersbank bewees voor weinige jaaren, dat deze plooi nog niet geheel uit ons Nationaal Character verbannen is. Van Tweegevechten is de Nederlander geen liefhebber; zij vallen hier te lande zeldzamer, dan misschien ergends elders, voor. Heeft er een plaats tusschen lieden van een moedig Character, dan word de zaak doorgaands vrij ernstig behandeld. In 1796 daagden te Utrecht twee bekende personen elkander voor het Pistool. Zij beloofden elkander, niet te zullen eindigen, voor één van hen gevallen zoude zijn, en reeden te zamen naar het slagveld, waar het rijdtuig voor den moordenaar gereed stond. Binnen weinig tijds was de één gesneuveld, en de ander redde zich met de vlucht. - De Nederlander is doorgaands niet wraakzuchtig, hij valt niet verra-
{==192==} {>>pagina-aanduiding<<}
derlijk maar voor de vuist aan, hij is licht verzoenbaar, indien zijn partij hem op eene redelijke wijze voldoening geeft; maar heeft hij tegen een persoon of volk iet opgevat, dan onthoud hij zulks lang, wantrouwt bestendig, en zulk een persoon of volk herwint zeer moeilijk zijne gunst. Zoo goed van vertrouwen hij anders is, zoo achterdochtig is hij in dit geval. Zelden zal men, ééns zijne achting verloren hebbende, zich daarin volkomen konnen herstellen. Voltehouden, en doortezetten, is in alle opzichten, zoo ten goede als ten kwade, eene hoofdeigenschap van het Nationaal Character. - Voor het overige, wil ik niet zeggen, dat de ongestuime en hevige driften minder zouden vallen in den aart der Nederlanderen dan in die van andere volken; ik wil alleen doen opmerken, dat zij op eene verschillende wijze worden uitgelokt, dat er grootere oorzaken nodig zijn, om ze in beweging te brengen, dat derzelver woede te sterker is, naarmate zij zeldzamer en minder schielijk opkomen, en dat zij, ééns de overhand genomen hebbende, zich bezwaarlijk bij hen laten smooren. Trouwends, dit alles is blijkbaar een gevolg van het heerschend volks-temperament. –
Des te vatbarer is de Natie voor de vervoering der zoogenaamde stille of bedaarde passiën. In het algemeen kan men zeggen, dat zij haar deel heeft van alle de hoofdneigingen des menschdoms, en wij moeten ons niet laten misleiden om vasttestellen, dat b.v. de drift tot eer of vermaak ons minder eigen zoude zijn, dan den

{==193==} {>>pagina-aanduiding<<}

Franschman of den Brit, om dat wij in om land niet die stoute rollen van ambitie, die luidruchtige tooneelen van openbare vrolijkheid zien spelen, welke in Engeland en Frankrijk zoo gemeenzaam zijn. Alles komt hier op de verschillende tempering en wijziging eener zelfde hartstocht aan. Wat baat het, of men door vergif der Indianen of door het Aqua Tofana, plotsling of langzaam, sterve, indien de kelk, dien men uitdrinkt, wezenlijk vergiftigd is? Zou de Nederlander meer kuisch zijn, om dat hij zijne ongeregeldheden meer bedekt? zou hij nederiger zijn, om dat hij zich zediger pleeg te kleeden? zou hij minder eerzucht hebben, om dat hij minder buitensporig is in zijne ondernemingen? Dit zal niemand geloven. Waarlijk, de hoofddriften zijn in het menschlijk hart zoo diep ingeplant, dat de maatschappijën zich ten haren opzichte niet veel te verwijten hebben, en misschien onderscheiden zij zich alleen daardoor, dat op den éénen graad van Noorder- of Zuiderbreedte deze, en op den anderen geene neiging, sterker dan elders word uitgebroeid, waardoor dezelve dan ook eenig overwicht, iet meer heerschends krijgt in het Volks-Character. Oneindig moeilijk evenwel is het, naar mijnen dunk, gegrond te bepalen, welke der menschlijke hoofddriften de bovendrijvende bij een geheel volk zij. Ik wantrouw meest altoos algemeene machtspreuken. - Er zijn omtrent dit stuk menigvuldige verscheidenheden waartenemen, vooral in zeer uitgestrekte landen, en bij

{==194==} {>>pagina-aanduiding<<}

volken, die in oorsprong, climaat, wijze van bestaan, leefregel, enz. onderling aanmerklijk verschillen. Nogthands ontdekken zich bij meest alle Natiën zekere algemeene neigingen in eene sterkere mate dan andere, en deze hoofdneigingen vertonen zich duidlijker, naarmate een volk in een enger bestek, dus meer op één gedrongen, woont, en eenpariger is in zijne levenswijze. Wanneer men ééne en dezelfde drift in alle oorden, bij allerleië standen, en ten allen tijde, onder een volk ziet heerschen, dan kan men die veilig aanmerken als Nationaal. En zulke Nationale driften of lievelingszwakken heeft ook de Nederlander. Behalven zijne zucht voor Godsdienst en burgerlijke Vrijheid, waarvan reeds meer dan eens gesproken is, en behalven een overblijfsel van zijne aêloude drift voor dobbelspel en drank, die hij van de Germanen geërfd, en met alle de volken van het Noorden gemeen heeft, zou ik hiertoe brengen zijn Egoïsmus en zijnen trek naar rijkdommen. Uit deze twee neigingen ontstaat eene menigte van goede en kwade eigenschappen, die zich, als zoo veele aderen, door het Volks-Character verspreid hebben, en hetzelve wijzigen. Ik zal er ten aanzien van beiden etlijke opgeven.
Men spreekt niet juist, wanneer men van een of ander volk zegt, b.v. van de Engelschen, dat het een Egoïstisch volk is. Indedaad, alle menschen, alle volken zijn Egoïsten. Het Engelsch Egoïsme is dat der oude en der tegenwoordige Romeinen, en die hadden het met de Grieken, Egip-
{==195==} {>>pagina-aanduiding<<}
tenaren, Joden, en alle de volken der oudheid gemeen. De wijze Schepper heeft in de natuur van ieder levendig wezen eene sterke zelfszucht en voorliefde voor zijnen vaderlijken groud ingeweven; deze moet dus iet goeds in zich zelve zijn, en zij kan alleen kwaad worden door overdrevenheid of verkeerde buigingen. Het Egoïsme der Britten is haatlijk, omdat het te sterk gespannen is, en tot menschen- en volkenhaat overslaat, ja alle gevoelens van billijkheid en deugd des noods aan het eigenbelang opoffert. Met dat al heeft ook nog dit Egoïsmus eene goede zijde. Wanneer men niemand acht of bemint dan eenen Brit, dan is men ondraaglijk voor de geheele wereld, maar men is beminlijk voor ieder Engelschman zelve; men bemint dan ten minste een geheel volk, men heeft eene vurige zucht voor het Vaderland, en ziet daar de oorzaak dier sterke verkleefdheid van alle Britten voor elkander, en van die hooge spanning van hunnen Volksgeest en Character. De Nederlander is Egoïst, zoo zeer als de Brit, maar hij is het op zijne wijze, en misschien is het Vaderlandsch Egoïsme, schoon minder haatlijk dan het Engelsche, ruim zoo verpestend voor de zeden en het Character der Natie. Even sterk als iemand met zelfsliefde bedeeld, en zijne hoogste gelukzaligheid in den rijkdom stellende, bemint de Nederlander eigenlijk niemand, dan zichzelve, en die menschen, die volken, welke aan zijne winzucht onmiddelijk dienstbaar zijn. Hij zal dus met vijanden heulen, en vrienden verraden, wanneer zijn be-
{==196==} {>>pagina-aanduiding<<}
lang zulks gebied. Bijgevolg kan er over 't geheel geene Natiezucht, geen Enthusiasme voor het Vaderland, onder ons plaats hebben. Het hoofdprincipe des Nederlanders moet zijn voor zichzelf te zorgen, ten koste van het algemeen belang, en dit gevoelen is eene doodlijke kanker geworden, die ons geheel Nationaal Character heeft aangestoken.
Een onmiddelijk gevolg van dit Egoïsmus is gebrek aan Natietrots, en integendeel overdrevene personeele eerzucht. De Volkshoogmoed kan verfoeilijk en misdadig worden, dan zij is tegelijk het roersel van groote heldendaden, en van edele gevoelens en bedrijven; de bijzondere trots, die gepaard gaat met onverschilligheid voor volk en vaderland, is altoos eene schandelijke ondeugd, en de bron van eene menigte wanzedelijkheden. Het is waar, de Nederlanders vereenigden die beiden in zich, toen zij voorheen door hunne grootsche ontwerpen, stoute ondernemingen, en beroemde heldendaden, de wereld verbaasden, en Europa de wet stelden; dan, wij leven niet meer in deze gouden eeuw. Onze Vaderlandsche geest is uitgerooid door de weelde en het eigenbelang; en wij hebben er niets meer van behouden, dan eene kinderachtige zucht om ons nog even zeer te doen gelden, als toen wij door onze bedrijven, door onzen invloed, daartoe recht hadden. Zedert dien tijd heeft onze eerzucht zich naar binnen gekeerd, en haar voedsel op eigen grond leeren zoeken; en dit heeft aanleiding gegeven tot loflijke bedrijven, maar tevens

{==197==} {>>pagina-aanduiding<<}

tot veele zedenloosheden en zeldzame bokkensprongen.
De man van aanzien, de edelman, de Patricier kenmerkt zich in dit land door eene zekere stijfheid en koele houding jegens den burgerstand, die zijne ingebeelde zelfsverheffing ten duidlijkste verraad, en welke in deze eeuw van toenemende verlichting zoo haatlijk is, als zij verblindend was in de middeneeuwen. Menigmaal heb ik mij geërgerd aan dat air de protection, waarmede ik den braven burger zag behandelen van zoogenaamde Grooten, vooral in die oorden, waar nog spooren van een Hoofsch Ceremoniëel, en van Spaansche Etiquette zijn overgebleven. - De rijkaart, de koopman, de man van fortuin, de Champignon, geene oude bescheiden van voorouderlijke verdienste vindende, en echter door zijnen aangeboren trots boven het gemeen willende schitteren, tracht de voorgaande classe natebootsen. Hij neemt dus een onderscheidend en terugstuitend quant à moi aan, is stug en grof tegen zijne minderen, en trekt de aandacht van ieder een naar zich, voorheen door zich als millionair te doen kennen, maar thands veel meer door groote geldspillingen, door eene prachtige levenswijze, door alles op het kostbaarst interichten, door het aanleggen van rijke konstkabinetten, door het verzamelen van duurgekochte zeldzaamheden, of door het nahouden van eenige liefhebberij, die men bij anderen niet vind. Al wat opzien baart, is bouwstof voor het toverkasteel zijner ingebeelde grootheid. De

{==198==} {>>pagina-aanduiding<<}

oude gril der bloemen-agiotage, der schilderijen, der juweelen, en de nog niet verbannene overdadigheid in goud en zilver (*), was eene vrucht dezer volksneiging. Menig een verandert jaarlijks van Equipage, of laat zijn huis, zijne buitenplaats nimmer in rust, op dat het algemeen gedurig nieuwe stof hebbe van hem te bewonderen. Men neemt eenen drom van bedienden, en betaalt hen rijklijk, om een grootsch denk beeld te geven van zijn vermogen. Ik heb lieden gekend, en ken er nog heden, die den neus ophaalden voor alles wat niet duur in zijne soort was, die de heerlijkste gerechten versmaadden, zoodravmen hun den matigen prijs er van mededeelde, en die er eene eer in stelden, dat hunne booden beter tafel hadden dan zij zelven. Anderen voeden hunne ambitie, door alle dagen een bezoek van hunnen lijfarts te ontvangen, schoon zij volmaakt gezond zijn, en onderzoeken, bij de keus van eenen Geneesheer, niet naar zijne bekwaamheden, maar of hij zijne koets zijde? Het is bij zulke lieden schande, iet aftedingen, en ik ben meer dan eens ooggetuige geweest, dat zij in winkels of kraamen voor eenige ducaten op ééne koop bedrogen werden; echter betaalden zij zonder tegenspraak. Hoe veele Anecdotes zou ik van soortgelijke dwaasheden

{==199==} {>>pagina-aanduiding<<}

konnen opstapelen, indien ik mij daarbij langer wilde ophouden! - De Regent, de man van zoogenaamde regeeringsfamiliën, met dienzelfden hoogmoed bedeeld, word zeer natuurlijk meestäl besmet door heerschzucht en Aristocratie. Zoodra heeft hij de trappen der raadzaal niet betreden, of men bespeurt in zijn gedrag eene ergerlijke omschepping. De voorheen nedrige en bescheidene man, de volksvleiër, de laagzielige kruiper om zich in het bewind te dringen, word eensslags trotsch, en verheft zich boven het overig burgerschap. In zijnen waan is hij nu een man van de grootste betekenis, en Stad en Staat wacht bevend zijn heil van 's mans lippen. De eenvouwige burger, wiens schuldenaar hij misschien is, durft hem niet dan op eenen afstand naderen. Hij geeft moeilijk toegang tot zijne verhevene persoon, en doet den gemeenen man zijn onbescheid duchtig gevoelen. Dit is niet het ergste; de volksvriend, thands zijn einddoel bereikt hebbende, vergeet zijnen plicht, verzaakt het volksbelang, heult met de partij die hij voorheen vloekte, treed in alle de plans der Aristocratie, en word een beul der Natie. Soortgelijke wezens heeft het volk van Nederland ten allen tijde in menigte in zijnen boezem uigebroeid, men vond ze in steden, steedjens, dorpen, en alom; en de Hemel geve, dat volgende tijden dit heilloos gebroed niet van nieuws zien opleven! Ik zal er nog slechts deze ééne aanmerking bij voegen, dat er voor mijn gevoel geen haatlijker, slechter, en ondraaglijker wezen is op de mij bekende we-
{==200==} {>>pagina-aanduiding<<}
reld, dan een echt geboren, of gemaakt, Nederlandsch Aristocraat. - De gemeene burger, even hoogmoedig als de voorgaande Classen, ziet zich genoodzaakt, zijne eerzucht binnen eenen engeren kring te beperken. Geene hoop hebbende op aanzienlijke posten van regeering, wreekt hij zich, door zich met het bestuur van Stad en Staat te bemoeiën, de leden van hetzelve onder zijne pijp en vles te bedillen, en derzelver maatregelen te gispen. Hij is zelden vergenoegd met de daden der regeering, en het is eene wezenlijke voldoening voor zijne ambitie, te toonen dat hij wat te zeggen heeft, dat hij recht heeft om eeuwig te klagen. Geen wonder dus, dat de onderdrukking der volksstem zedert eeuwen onder elk Gouvernement burgerlijke partijschappen en beroerenissen veroorzaakte, en dat in alle revolutionaire tijdstippen zoo veele dolle en buitensporige stappen door het gemeen in ons Vaderland begaan zijn geworden. Wij zullen ten aanzien dezer laatste omwending beneden gelegenheid hebben om hiervan nog iet te zeggen.- De heffe des volks, ons gemeen, is altoos grof, woest en doordrijvende in hare ondernemingen. Zij wil zich duchtig doen gelden, en misbruikt die enkele gelegenheden, waarin zij dit doen kan, om het op eene onbeschofte wijze te doen. Toen in 1795 het Vaderlandsch Vrijheidsfeest te Amsteldam gevierd werd, begeerden eenige verbroederde Israëliten een gedeelte van den trein uittemaken, welke den Vrijheidsboom naar de plaats der revolutie voeren zou. Het bestuur vergunde hun

{==201==} {>>pagina-aanduiding<<}

dit, maar de menigte was er zoo misnoegd over, dat de goede zoonen van Abraham niet dan met levensgevaar hunnen wensch verkregen. Men had vooraf tot dien optocht ook eenige maagden uitgekozen, om dat men de geheele Sexe niet wel nodigen kon; dit intusschen belgde veele burgers. Men streefde in menigte naar het Raadhuis, vervoegde zich blj de Commissie daartoe gelast, en bestormde dezelve met verzoeken, scheldwoorden, en bedreigingen. De gisting rees eindelijk zoo hoog, dat de leden der Commissie, om lijfsgevaar te ontgaan, hunne kamer ruimen en zich met de vlucht redden moesten. Nog iet. Men zou, bij gelegenheid van het feest der Alliantie, op den Dam eenige Wapenborden, Pruiken Quarré, en andere zaaken verbranden, ten teken der vernietiging van alle erflijke en Aristocratische waardigheden. Het gemeen wilde dit Auto-da-fé tot eenen brandstapel gebracht hebben, die den geheelen omtrek waarschijnlijk in zijne vlammen zoude hebben verslonden. Rondom de plaats der executie had zich de gewapende burgermacht geschaard, ten einde aandrang en ongelukken te beletten, terwijl een Fransch Officier en een lid van het Committé Revolutionair het vuur zouden aansteken; maar, toen dit een weinig te lang draalde naar den smaak der menigte, drong dezelve onbezuisd door, en de burgermacht zelve stak eigendunklijk den brand in dien van allen kant bestormden stapel. - Ziet daar eenige levendige trekken der geaart-
{==202==} {>>pagina-aanduiding<<}
heid van het Vaderlandsch gemeen, die het uitwerksel zijn van deszelfs grove eigenliefde, en suffisante manier van zich te laten gelden (§). Hoe licht zoude men aan Patriotsche drist konnen toeschrijven, het geen wezenlijk niet dan eene onbezuisde gisting van het Egoïsmus is! - En, zoo zeer dit in het politieke werkt, vertoont het ook zijne invloeden op den smaak en de handelwijze van den burgerstand, in het gewoone leven. - Buiten het bereik der praal en luxe van rijkere standen geplaatst, tracht de gemeene burger zich evenwel, zoo veel mooglijk, boven zijnen kring te verheffen door nabootsing zijner meerderen; en dit doet hij zomts belagchlijk genoeg, en tot groot nadeel van zijn huisgezin. Menig een trekt het zeil zoo hoog in top, dat hij weldra de kiel overzijlt, en droevig schipbreuk lijd. De burgerstand aapt van verre de modes en het costuum der grooten gretig na; kan hij dezen niet volkomen evenaren, hij staat echter zeer op het fatsoen, kan geene kleenachting van iemand dulden, en grijpt alle middelen aan, om zich door het een of ander van den gemeenen hoop te onderscheiden. De een stelt zijn point d'honneur in zijne verre verwantschap aan oude bekende Familiën; de ander in het verheffen van

{==203==} {>>pagina-aanduiding<<}

zijnen stand, en roemen op zijne daden ten nutte der maatschappij; een derde in een man van middelen te zijn, die klai heeft, die vastigheden bezit, die groote ondernemingen doet, die algemeen credit vind, die zijnen erven een burgercapitaal nalaat; een vierde in een fraai, net huis, keurige huiscieradiën, welvoorziene kassen met goud en zilver, porcelein, lindens, klederen enz.; een vijfde in het verzamelen van kostbare zeldzaamheden en konstkabinetten, in het nahouden van eene of andere liefhebberij; weder een ander in den omgang met lieden van meer aanzien, in het stout gedrag, dat hij bij gelegenheid tegenover eenen regent of edelman heeft durven houden, in het verhalen zijner avantuurlijke lotgevallen, in het aannemen eener deftige, veelbetekenende houding, die den man van verstand en van gewicht vertoont, schoon zij niet is vrijtespreken van lastige verwaandheid. Ik zou geen einde vinden, wilde ik alle de nietigheden opsommen, waarvan zich de gemeene burger in ons land bedient, om zijne minderheid te vergoeden, en wat meer te schijnen dan de heffe des volks. Deze zucht is zeer algemeen, en strekt zich uit tot alle, zelfs de laagste, volksclassen. De koopman, de winkelier, de handwerker, de boer, de schipper, de voerman, de kruiër zelfs, gevoelt zich, heeft eenen grooten dunk van zichzelve, en beeld zich in zoo goed te zijn als de eerste van het land. Dit denkbeeld zal hij u doorgaands grof genoeg doen gevoelen, en naarmate hij minder van eene beschaafde opvoeding ge-
{==204==} {>>pagina-aanduiding<<}
noot, zal hij een meer fier, koel, stijf, verwaand, brusq, onbeschoft, en brutaal voorkomen hebben, hetgeen zekerlijk in 't gezellig leven, bijzonder voor den vreemdeling, alles behalven aangenaam is, om dat het de dienstbetoningen zeldzaam en de hartsvereeniging moeilijk maakt. Onbeleefdheid, guure bejegeningen, eindeloos zwetsen en snoeven van zichzelve, zijn de natuurlijke gevolgen van dit overdreven Egoïsmus. Het is waar, de man van opvoeding verbergt eenigermate zijn zwak; maar daar hij geheel met zichzelf is ingenomen, neemt hij eene gedwongene stilzwijgendheid aan, tot op het oogeblik, dat hij gelegenheid vind om met voeglijkheid den opgestopten stroom van eigen lof ten monde te doen uitbarsten, en alsdan kunt gij verzekerd zijn, dat hij zich door overvloed van vertellingen schadeloos zal stellen. Kortom, ik vinde bij de Nederlanders doorgaands ieder met zelfsverbeelding, en niemand of zeer weinigen met Natietrots bezield. - Het gemeen verraad boven al deze bedorvene neiging; het is laag, en tot kruipende daden in staat, op het zelfde oogeblik dat het eene edele fierheid en gevoel van eigen waarde vertoont. Zelfs zijne moedigste stappen zijn berekend, niet op de schaal van volksbelang en volksgezag, maar op die van personeele driften en eigenlievende bedoelingen. Wanneer gij de volksheffe hoort vloeken op den Aristocraat, met dolle woede zijne geschondene rechten ziet hernemen, en onder een wild geschreeuw van vrijheid de handen ziet slaan aan het daarstellen

{==205==} {>>pagina-aanduiding<<}

van een nieuw volksbestuur, zoudt gij dan niet zweeren dat het begeest zij door louter Vaderlandsch Enthusiasme? Gij bedriegt u wel zeer. Deze gisting is voor een goed gedeelte de vrucht - der Genever, welke het gevoel van zelfsbelang en zelfsliefde in de menigte doet zieden, en haar moed inboezemt, om hare dwingelanden eens te doen voelen, wat men kan en durft; doch waarbij het Vaderland slechts in het verschiet figureert, en luttel invloeds op de harten maakt. En wilt gij het bewijs? verzamel dezen zelfden woesten hoop, na dat hij van zijne eerste bedwelming heeft uitgeslapen, en gij vind - in de plaats der vorige geestdrift, een loom, koel, en onverschillig volk, dat reeds moede is van zijne krachten intespannen, dat verlangt naar rust en gemak, dat zich even gemaklijk door zijne nieuwe Patriciërs als door de ouden laat beheerschen, dat den Aristocraat verkiest, streelt, en aanbid, omdat het zich door aanzien en rijkdommen laat verblinden, en dat wel voldaan is, dat hoogmoedig roemt op zijne heldendaden, wanneer het slechts van heeren gewisseld en zich meesters van zijn eigen maaksel gegeven heeft. - Is dit de geest van Vaderlandsche zucht, of is het die van individueele zelfs-voldoening? Neen, het is de eerste, die ons haat regen de Aristocratie leert voeden, en het is de laatste, die ons, in weêrwil van dezen haat, onophoudelijk nieuwe Aristocraten leert vormen - Nogthands moet ik erkennen, dat het gevoel van eigen waarde een grondvereischte is tot het waar Re-
{==206==} {>>pagina-aanduiding<<}
publikeinsch Character. Ik geloof zelfs daarin bij mijne landgenoten nog een flaauw overschot te ontdekken van hunne aêloude Bataafsche fierheid; omdat ik dat stugge, die sterke ingenomenheid met zichzelf, in den hoogsten graad heb waargenomen aan zulke oorden en plaatsen, welke nog het minst verbasterd en besmet zijn, b.v. op onze stranddorpen, onder onze visschers, zeelieden enz., en vooral in Noordholland en Friesland. Hieruit blijkt, dat deze trek tot ons oorspronglijk Character behoort, en dat denzelven slechts hulpmiddelen en algemeene instellingen ontbreken, om weder aantegroeiën tot eenen edelen Natietrots, die milde bronader van schoone bedrijven, van allerlei burgerdeugd. -
Er is een ander gevolg van het Egoïsmus in onze Natie optemerken; dit is, hare aangeborene zucht, om zich door gewichtige, moeilijke ondernemingen, en loflijke inrichtingen te doen uitmunten. Edele neiging indedaad! waaraan wij de schepping van ons Vaderland, van onze Coloniën, van onzen Koophandel en Zeemacht, van onze Vrijheid, van onze Wetenschappen en Rijkdommen, van ons voorig aanzien en onzen gewezen invloed op geheel Europa, met één woord alle die wonderen van dapperheid, wijsheid, en geluk, te danken hebben, waarvan onze Vaderlandsche geschiedenis doorzaaid, en het aandenken aan elken hoek van onzen bodem in zichtbare gedenktekenen vereeuwigd is! - Dan tevens, gevaarlijke drift! wanneer men weinig kiesch is in de middelen om ze te voldoen,

{==207==} {>>pagina-aanduiding<<}

of geene grootheid van ziel genoeg heeft, om dezelve enkel tot het schoone en nuttige te bepalen! Onze voorvaders lieten zich meermalen door even deze neiging vervoeren tot onrechtvaardige behandelingen (§), en reukloze aanmatigingen, waarover zij naderhand reden hadden van zich te schamen of te beklagen. Er is een tijd geweest, dat de regeering van dit land zich vermat eenen invloed op alle de Hoven en Staten van Europa te maken; dit was zeker eene dwaasheid, waarvoor wij droevig geboet hebben. Wij schijnen echter door die duure ondervinding ons te hebben laten waarschuwen om dezelve niet te vereeuwigen; maar zou ons weinig overwicht op de schaal der Mogendheden zedert geruimen tijd niet meer het uitwerksel van onmacht zijn, dan van onwil? En zijn er niet nu en dan slaauwe vonkjens opgeleefd van de oude dwaasheid, die genoeg deden zien, dat de Nederlander zoo min een gemaklijk nabuur zoude wezen, als hij een handelbaar burger is, indien hij slechts het vermogen had om zijn gezag buiten 's lands te doen gelden? -
Zeer beroemd heeft zich de Natie ten allen tijde gemaakt door hare zucht voor de wetenschappen, zoo wel als door hare menschlievende en medelijdige ge-
{==208==} {>>pagina-aanduiding<<}
voelens jegens ellendige natuurgenoten. Er zijn op dit kleene plekjen gronds zoo veele konst- en wetenschap-bevorderende Maatschappijën, zoo veele nuttige inrichtingen, vroome stichtingen, Godshuizen, en werken van barmhartigheid te vinden, als misschien nergends in de beschaafde wereld. Men heeft eene lijst van dezelven in Martinets Vereenigd Nederland (*); en men zou 's mans opgave met een aantal overgeslagenen of na dien tijd eerst in werking gebrachten konnen verrijken, b.v. met de Maatschappij tot nut van 't Algemeen, de Spin- en Armenscholen, die voor Kinderen van minvermogenden, en voor Schoolmeesters het Institut voor dooven en stommen van den menschenvriend Guiot te Groningen, en anderen meer. Er is geen einde aan alle de Gasthuizen, Weeshuizen, Aalmoesseniershuizen, Hofjens enz. in onze groote Steden. De openbare, weeklijksche, of jaarlijksche Collecten, bedragen verbazende sommen; op dit oogeblik ligt voor mij een adres van Diakonen der Nederduitsche Gereformeerde Gemeente te Amsteldam, waaruit blijkt, dat zij alleen omtrent 25,000 armen te verzorgen hebben; en hoe veelen hebben er de andere Kristen-gezindheden, de Joden, niet voor hunne rekening! - Terwijl een onberekenbare goudstroom door zoo veele ellendigen daglijks verzwolgen word, wist de Nederlander tot nog onlangs toe groote giften aan buitenlanders toetereiken. Menigmaal kwamen vreemde Collectanten

{==209==} {>>pagina-aanduiding<<}

herwaard, en nimmer vertrokken zij met reden onvergenoegd. De Hervormde Sijnoden zijn jaar op jaar gewoon aanmerklijke sommen overtemaken aan behoeftige buitenlandsche kerken, zelfs in America. En, wat ons land zelve betreft, niemand, die lust en gezonde leden heeft, behoeft daar van gebrek omtekomen. Overal kan hij behulpzame handen en medelijdige harten vinden, die hem werk en onderhoud verschaffen; en de menigte van bedelaars, die echter nog gering is in vergelijk met nabuurige landen, getuigt minder van eene karige bedeeling, dan van eene slappe en verwaarloosde Politie. - Verscheidene lieden of gezelschappen doen aan eerzuchtige huisgezinnen, vooral in den winter, zeer milde doch stille giften toekomen. Ik ken er, die jaarlijks aanzienlijke sommen, zelfs tot 25 à 30,000 guldens toe, door behoeftigen laten verwerken, alleen om hun daardoor een middel van bestaan te verschaffen. Met één woord, de rijkste milddadigheid, schoon nu te jammerlijk kwijnende door het vuur der burgertwisten, zat van oudsher in Nederland op haren beminlijken throon; en mijne Natiezucht word derwijze gestreeld, wanneer ik eens gelegenheid heb om mijne landgenoten wegens eenige uitmuntende volksdeugd openlijk te verheffen, dat ik hunnen billijken lof in dezen niet wensch te bezwalken. Ik erken zelfs, dat der Nederlanderen aart tot het zachte en medelijdige bij uitnemendheid overhelt; doch als Characterkundige is het niet genoeg lofredenen te houden op beminlijke volksdeugden, men

{==210==} {>>pagina-aanduiding<<}

moet tevens de beginselen aanwijzen, waaruit die bij eene Natie zijn voordgesproten. En zou dan het bijgeloof, de overvloed van rijkdommen, eerzucht, en hoogmoed, niet eenig deel gehad hebben in de Vaderlandsche milddadigheid? Zeker althands komen onze meeste armensondsen en stichtingen van die tijden her, waarin onze voorvaders het rijkst, het zuinigst, en het meest. bigot waren. Ook hebben bijna alle derzelver stichters hunne namen daardoor nedriglijk vereeuwigd. En, wat de nieuwe instellingen betreft, verscheidene daarvan zijn al te kostbaar en prachtig uitgevoerd, om niet te geloven, dat eerzucht en zelfsverheffing, zoo wel als menschenliefde en zucht voor het algemeen nut, ze hebben opgetrokken. Men denke hier slechts aan het fraai Institut felix meritis te Amsteldam. Dezelfde aanmerking heb ik te maken tegen de omslachtigheid en duurte der uitgegevene werken van onze meeste geleerde Maatschappijën. Indien men den gemeenen man waarlijk wil verlichten en verbeteren, dat men dan alleen kleene uittreksels, in den volkstoon geschreven en door losse blaadjens, Almanachen, enz. medegedeeld, gratis of ten minsten prijze onder het volk verspreide! - Ook kan ik niet ontveinzen, dat er vrij wat hoogmoed doorkijkt, wanneer eene Gemeente er trotsch op is, dat zij uitstekende giften doet op den Nationalen boetedag, dat zij geene openbare Collecte voor hare armen behoeft, en dat een begunstigd leeraar zijne ambtgenoten verre overtreft in het uitlokken der

{==211==} {>>pagina-aanduiding<<}

milddadigheid, waartoe zomtijds een geheel jaar lang door zijne gunstlingen de sommen worden opgegaêrd. Waarlijk, indien wij het menschlijk hart naauwkeurig ontleeden, dan vinden wij altoos nog zoo veele bijmengselen onder het reinste goud van deugdzaamheid! en het trotsch Egoïsme heeft maar al te veel invloeds gehad op de in zichzelf loflijkste pogingen der Nederlanderen. -
De trek naar rijkdommen, dien ik als eene tweede hoofddrift opgaf, is eigenlijk voor het grootst gedeelte een derde tak van het Nationaal Egoïsme. Alle volken beschuldigen ons van baatzucht, en zeker met maar al te veel gronds. Daarin echter hebben onze beoordeelaars doorgaands gefeild, ten minste naar mijn oordeel, dat zjj die ondeugd alleen of voornaamlijk aan gierigheid of vrekheid hebben toegeschreven. Niet, dat het Volks-Character hiertoe geene sterke helling hebbe, of dat de Harpagie geen weelig tierend voordbrengsel van onzen Vaderlandschen bodem zoude zijn. Van het tegendeel zijn wij allen ondervindelijk beter overtuigd (§). Zelfs is de Noordhollander en de

{==212==} {>>pagina-aanduiding<<}

Fries, bij wien het oorspronglijk Character nog het zuiverst bewaard bleef, het meest van dit euvel te beschuldigen, en hij drijft de verkleefdheid voor zijn geld en goed zoo ver, dat hij zelfs de schatten aan Familiën, plaatsen, of zijn Gewest, poogt te verbinden, en ze met hartzeer door huuwlijk, ervenis, enz. naar elders ziet verhuizen; het geen een bewijs verstrekt, dat de zaden der eigenlijke vrekheid wel degelijk in het Volks-Character en temperament liggen. - Ook moet ik toestemmen, dat de spaarzaamheid en onvermoeide nijverheid onzer voorouderen, gevoegd bij hunne aanzienlijke schatten, in het oog van kwistiger vreemdelingen, hun een voorkomen van verachtlijke gierigaarts moesten geven. En wie onzer zou aan de waarheid van zulk een vermoeden twijfelen, wanneer hij een volk, overladen met rijkdommen, rustloos zag voordzwoegen, onverzadigbaar geld opstapelen, en zichzelf van de genietingen des levens zoo zeer berooven, dat de millionair er naauwlijks een goed kleed, eene burgerlijke maaltijd voor zich van nemen durfde? - Bij dit alles komt nog, dat eene winzieke Natie zelden kiesch valt

{==213==} {>>pagina-aanduiding<<}

in de middelen om zich te verrijken, en dat indedaad de meeste Nederlanders, wanneer zij tot zekeren onderdom komen, gelijk die levenshoogte dit zeer natuurlijk medebrengt, door de kwaal der gierigheid vrij sterk worden aangetast. - Dan, hoe zeer ik deze aanmerkingen volkomen wil laten gelden, ben ik echter voor mij zelve overtuigd, dat gierigheid niet de eenige, zelfs niet de voorname oorzaak is van den trek onzer Natie naar rijkdommen, maar integendeel, dat de laatste in andere bijzonderheden veelal haren grond heeft, waarvan ik een drietal noemen zal, te weten: nodige zelfszorg, koophandels-geest, en eerzucht of ambitie.
In een land, arm aan eigen voordbrengselen, duur van levensonderhoud, blootgesteld aan alle de verwoestingen van een ongestadig climaat, van zeeën en rivieren, van den oorlog; in zulk een land, overladen met inwoners, moet men noodwendig meer winnen, en meer opleggen voor de toekomst, dan elders. Volken uit de milde hand der natuur levende, konnen veel eer op hunne aise zijn dan wij, en moeten verwonderd staan, dat wij hier duizenden jaarlijks zamenschrapen, daar zij aan zoo veele honderden genoeg hebben.
Hierbij komt de koopmans-geest. Ik heb denzelven boven reeds, en indedaad niet vleiënd, gerecenseerd. Niets is duidlijker, dan dat een handeldrijvend volk begeest moet zijn door eene alles overwinnende drift om geld te zamelen; en wanneer deze drift gevoed word, ontaart zij lichtlijk in snoode schraapzucht, lage vrekheid,

{==214==} {>>pagina-aanduiding<<}

en andere daarmede verzwagerde ondeugden. - Met dat al is er iet vóór dezelve, mids binnen hare betaamlijke grenzen blijvende, te zeggen. Het ruim credit, welk de koopman moet geven, de nadeelen eener heerschende wanbetaling, de gevaren van schip, zee, oorlog, faillissementen, val der prijzen, nadeelige Bank-Agio, en Wisselcours, de groote slagen die hij door dit een en ander zeer onschuldig bekomen kan, en vaak bekomt; dit alles en meer rechtigt en verplicht hem, om daar tegen eenen waarborg voor zichzelve te zoeken in ruimer winsten en aanzienlijker rijkdommen, dan hij anders tot een deftig bestaan zou nodig hebben. Het vermogen van den koopman is altoos onzeker; dikwijls word hij plotsling geruineerd op het oogeblik, dat hij meende een millionair te zijn. Dar hij dus van alle menschen het meest ijvere om schatten opteleggen, en dat de handelsgeest, welke der Natie bijzonder eigen is, den Nederlanderen over het geheel eene neiging daartoe hebbe ingeboezemd, is niet te verwonderen, ook op zichzelf niet aftekeuren. Het komt hier niet op de zaak zelf, maar op het overdreven misbruik aan; en dat dit in ons land maar al te veel plaats hebbe, wil ik noch ontkennen, noch verdedigen.
Eindelijk, vind ik den voornaamsten grond voor deze volksneiging in de eerzucht of ambitie der Nederlanderen. In uitgebreide en Koninglijke Staten verheft zich het menschlijk hart op de ontleende stralen van den luister des throons; krijgsroem, veroveringen, en adeldom

{==215==} {>>pagina-aanduiding<<}

zijn er de voedsels van den hoogmoed. Geheel anders is het met kleene, stille, en op burgerlijke Gelijkheid gevestigde Republieken. Hier is het eenig middel om zich te onderscheiden, talent, verdienste, en - rijkdom. De laatste, meest onder het bereik der groote menigte zijnde, was daarom ten allen tijde de lievelings-afgod der handeldrijvende Gemeenebesten, b.v. van Corinthus, Carthago, Venetiën, en Genua; en zij is zeer natuurlijk ook die der Nederlanderen geworden. De oorlogen en beroerten hadden hunnen adel gesmolten, zucht voor Vrijheid en Gelijkheid deed de burgerlijke Familiën tot de Staats-regeering verheffen; men begreep dat de gegoedste man de beste bestuurer moest zijn, om dat hij belang bij 't algemeen welzijn had. De goudstroom der wereld vloeide ons toe; en dit streelde onzen natuurlijken hoogmoed te meer, daar aanzienlijke middelen eenmaal het groot vereischte waren geworden, om in dit land zich uit het niet eener burgerlijke afkomst opteheffen, algemeene achting te verwerven, ja zelfs tot de eerste waardigheden in den Staat bevorderd te worden. Elk gevoelt reeds het verband, dat op deze wijze ontstaan moest tusschen de Nationale eer- en geldzucht. Onze voorvaders, veele schatten winnende, en weinig verteerende, om dat zij slechts geringe behoeften hadden, en matigheid hun grondbeginsel was, hadden de schoonste gelegenheid om spoedig rijk te worden. Deze rijkdom maakte hen trotsch, en deed hen

{==216==} {>>pagina-aanduiding<<}

naar de aanzienlijkste posten dingen. Dan, daar de mededingers gedurig talrijker werden, moest de een den anderen wederom in graad van rijkdom trachten te overtreffen, en zoo werden veelen onder onze voorouderen allengs millionaires. En om des te eer dezen top te bestijgen, gaven zij zich aan hunne slaafsche bezigheden en aan eenen zuinigen leefregel te meer over, naar gelang zij rijker werden. Dit moest hun natuurlijkenwijze het voorkomen geven van schraapzuchtige gierigaarts, die geen hooger zaligheid op aarde kenden, dan bergen van goud onder hunnen roofzuchtigen klaauw te hebben. Dan, het geen oppervlakkig einddoel scheen, was indedaad weinig meer dan hulpmiddel. De Natie schraapte schatten bijëen, niet zoo zeer om die te bezitten, als wel, om er voedsel voor haren trots, en aanspraak op onderscheiding in de maatschappij door te bekomen. Naarmate de rijkdom algemeener werd, moest deze drijfveêr zeker van hare kracht verliezen, er moesten duizenden Capitalisten, bestaan, die door grooter geldhebbers overschenen, en van de baan der regeeringe weggedrongen werden, te meer, daar het voorig systema slechts ééne gezindheid der Kristenen tot het bewind van zaken rechtigde. Dit kwetste den hoogmoed van veelen hunner, en daar zij indedaad geenen anderen weg met hunnen overvloed wisten, wreekten zij zich, of door hunten naam in grootsche stichtingen, prachtige gebouwen, en aanzienlijke buitengoe-
{==217==} {>>pagina-aanduiding<<}
deren, te vereeuwigen (§); of door, met behulp hunner schatten, een overwicht op de beurs, invloed op de binnenlandsche geldheffingen, en op de buitenlandsche fondsen en negociatiën te maken; zoo dat en 's lands Bestuurders en de vreemde Mogendheden genoodzaakt werden bij hen ten offer te komen, en zich door hen de wet te laten voorschrijven; het geen een nieuwe, schoon schandelijke, bron van knevelarij en agiotage voor hen werd. - Bij hen, die niet in deze zamenzweering deelden, werkte het Egoïsme geheel anders. Geene uitzichten hebbende op de eerste waardigheden van den Staat, vergenoegden zij zich met onder hunne medeburgeren te primeeren, door den naam te hebben, dat zij de rijksten van hunnen oord waren, en hunnen kinderen eene goede stuiver natelaten. Deze lieden - en zij maakten verre het grootst getal onzer vermogende voorvaderen uit - verborgen hunnen gekwetsten hoogmoed onder het hulsel eener deftige, doch eenvouwige, kleding en levenswijze; zij zochten te schitteren door weinig schitterends te vertoonen; hun burgerpakjen bedekte een hart, even trotsch als dat van den aanzienlijksten Staatsman; en men kon hunne eigenliefde niet sterker streelen, dan door, op het gezicht van hun gemeen-burgerlijk voorkomen, den vreemdeling te vragen: ‘Zoudt gij het dien man aan-
{==218==} {>>pagina-aanduiding<<}
zien, dat hij zoo veele tonnen gouds in de wereld heeft?’ - Ditzelfde zwak heerscht nog vrij algemeen onder onze oudburgerlijke lieden, en bemiddelde landgenoten, vooral in Friesland en Noordholland; en ik houde mij verzekerd, op grond van menigvuldige waarnemingen, dat hetzelve den aart der Nederlanderen over het geheel vrij wat meer tot geldzucht heeft doen neigen, dan eigenlijk gezegde vrekheid of gierigheid. Dan, zedert de opkomst der weelde en pracht in ons Vaderland, heeft hieromtrent bij het gros der Natie eene aanmerklijke omwending plaats gehad. De eerzucht en hoogmoed zag zich zedert eenen geruimen tijd verplicht het oude stelsel van eenvouwigheid en spaarzaamheid, met dat van brille en verkwisting aftewisselen; en van dit tijdstip af heeft men de Natie langzamerhand tot het ander uiterste zien overslaan, en hare zuinigheid in spilzucht, hare spaarzaamheid in luxe verwandelen. Indien onze voorvaders dan ooit het Character van gierigaarts vertoond hebben, mag men hunnen naneeven veeleer dat van doorbrengers toeschrijven. - Ik heb dit onderwerp een weinig ontwikkeld, om dat het een teder verschilpunt over eene beruchte volksneiging betreft, en ik vleië mij den middenweg tusschen dwazen lof en haatlijken laster gehouden te hebben. -
Bij het reeds gezegde, en elders aangemerkte (§), voeg ik nog het volgende over de Nationale deugden en ondeugden, voor zoo veel die uit het

{==219==} {>>pagina-aanduiding<<}

Egoïsme en de winzucht der Nederlanderen te zamen schijnen te ontstaan.
Het is voornaamlijk daaraan, dat wij te danken hebben de beroemde nijverheid, arbeidzaamheid, en het vlijtbetoon onzer landgenoten, in alle standen, en vakken van kennis en oefening. Eeren geldzucht zijn de prikkels ter aansporing van een volk, dat uit zijnen aart tot traagheid en gemak overhelt; ofschoon de weelde en het luie rentenieren onze oude werkzaamheid aanmerklijk hebben verlamd. - Indien wij nog iet behouden hebben van de matigheid, spaarzaamheid, en huishoudkunde (Oeconomie) onzer voorvaderen, indien wij ten minste nog andere volken daarin overtreffen, dat het gros der menschen bij ons de teering naar de neering stelt, en veelen in hunne levenswijze nog eene burgerlijke eenvouwigheid in acht nemen; deze neigingen hebben er den grootsten invloed op. - Ook voeden zij in ons de weetgierigheid, lust tot nasporing, onderneemzucht, en doorzettendheid van aart. - Voords storten zij het Nationaal Character moed, geduld, standvastigheid, beleid, voorzichtigheid, grootmoedigheid, heldhastigheid, en onvertzaagdheid in; waaraan het onze landgenoten nog niet ten eenemaal ontbreekt. - Niet minder kweken zij bij hen de zucht aan tot orde, rust, vrede, en betaamlijke ondergeschiktheid, die de land-zaat zeer ongaarne gestoord ziet. - Burgerlijke verdraagzaamheid jegens alle Godsdienstige secten, en minzame gastvrijheid omtrent vreemdelingen zijn vruchten van haren invloed, gepaard

{==220==} {>>pagina-aanduiding<<}

met dien der staatkunde. Van beiden heeft dit land altoos den roem gehad; en niet ten onrechte, mids men de eerste van kristlijke broederliefde, en de tweede van Oostersche herbergzaamheid zorgvuldig onderscheide, daar zij wezenlijk alleen gegrond zijn in eerzucht en belang. Laat mij dit een weinig ontwikkelen. Dat de aart der Nederlanderen tot intolerantie, en tot stugheid jegens onbekende vreemdelingen overhelle, is ons reeds gebleken. 't Is dus niet wel mooglijk, dat de Natie allerleië gezindheden verdrage, en den buitenlander minzaam ontvange, ten zij gewichtige redenen van staatkunde, roemen winzucht haar daartoe noopen, En indedaad, zoo lang deze niet werken, veracht de Nederlander alle leerbegrippen buiten het zijne, en is hij omtrent vreemdelingen koel, deun, onverschillig, ja zomtijds onbescheiden. Wanneer een buitenlander tot ons komt, vind hij zich dra in het geval van de onbeschoftheid onzer schippers en voerlieden te leeren kennen; gaat hij in herbergen of winkels, men bedient hem vaardig, maar snijd hem daarvoor ook duchtig de beurs. Heeft hij op weg aan den voorbijganger iet te vragen, een kort, onvoldoend, dikwijls plomp andwoord scheept hem koeltjens af. Hij begeert van het een of ander onderricht te zijn; en men weigert hem te helpen, men lagcht hem in het aangezicht uit. De man tracht kennissen te maken; elk deinst voor hem terug. Hij zoekt ingang te verkrijgen in aanzienlijke huizen; in de meesten mislukt het hem, en slaagt hij enkele reizen, het is niet, dan met

{==221==} {>>pagina-aanduiding<<}

zeer veel moeite, en na de verveelendste pogingen. Zoodanig is gewoonlijk het geval, wanneer eigenliefde en belang niet mede in het spel komen. Dan, laat ons het blad omkeeren, en welk eene verandering van figuren! - Geef den vreemdeling luister, rijkdommen, zaken van aangelegenheid met dezen en geenen koopman, aanbevelingsbrieven aan eenig voornaam huis van adel of negotie, en talent, om den hoogmoed der Natie te streelen, en ieder op zijn eigen zwak te vatten; en nu word de man alom als een vorst behandeld. Schipper, voerman, kruiër, kapper, herbergier, ambachtsman, winkelier, - elk staat met den hoed voor hem in de hand. De koopman ontvangt hem vriendlijk, en tracht hem allerleie beleefdheden te doen. Lieden van aanzien bieden hem om strijd hun huis, hunne tafel aan. Hij word de geest, het idole, der gezelschappen. Men belegert hem overal, waar hij is, men gaapt hem aan, zoodra hij den mond opent, men doet zelfs laagheden voor hem. Hij vertrekt wel voldaan, na de diensten hem bewezen, in goede gerande ducaten of valsche munt van vleierij, rijklijk betaald te hebben. - Ziet daar, met eenige weinige uitzonderingen, de natuurlijke historie onzer geroemde gastvrijheid! Ik beroep mij tot staving van hare waarheid op de ondervinding van alle Natiën, en zal er dit ééne slechts bijvoegen, dat de Fransche Repraesentanten zich in 1795 in zekere voorname koopstad, welker rijkdommen en Politieke gevoelens bekend zijn, maanden lang onthoudende, naauwlijks door iemand, buiten vol-
{==222==} {>>pagina-aanduiding<<}
strekte noodzaaklijkheid, bezocht, en nog veel minder - vergast zijn geworden. Welk eene hospitaliteit! - Het is waar, dat geen land onder den hemel ten allen tijde zoo veele vreemdelingen ontving: wij verleenden schuilplaats aan Jooden, Exjesuïten, Methodisten, Geestdrijvers, Emigranten, Refugiés, en verjaagde Kroondragers; den eenen lokten, den anderen onderhielden wij; - de Staat was dan wel zeer herbergzaam! Dan, zij berekende zeker ook, dat deze gasten haar daarvoor geld, konsten en wetenschappen, koophandel, bevolking, en - invloed bij de Mogendheden van Europa in betaling zouden geven, hoewel de rekening in dit laatste opzicht niet altoos tot haar voordeel gesloten werd. - Even zoo is het gelegen met den ijver en de behulpzaamheid onzer landgenoten, om alles aanteschaffen, wat tot de behoeften en geneugten van het leven vereischt word. Dit is zeker eene verdienste, waarin onze Natie boven veele andere volken uitmunt. Men vind hier te lande alles, wat men ergends vinden kan, en, het geen men buiten deze Gewesten van land tot land stukwijze moet gaan zoeken, is bij ons, voor geld en goede woorden, vereenigd te bekomen. Alle vreemdelingen, die onpartijdig waren, hebben dit moeten erkennen, en er billijk ophef van gemaakt. Maar, wat is de oorzaak van dit verschijnsel? buiten kijf heeft ambitie en winzucht, nevens koophandel en weelde, zeer veel daartoe bijgedragen. - Wij hebben derhalven verscheidene goede hoedanigheden aan deze

{==223==} {>>pagina-aanduiding<<}

op zichzelf gevaarlijke neigingen dank te weten.
Ondertusschen hebben wij nog veel meer ondeugden te betreuren, waartoe onze landgenoten zich door hunnen gouddorst en Egoïsmus hebben laten vervoeren. Men heeft van oudsher hunne rechtvaardigheid, trouw, eerlijkheid, oprechtheid, openhartigheid, en goedaartigheid zeer geprezen; en men had er alle reden toe. Ik wil niet beweeren, dat wij thands deze schoone deugden geheel en al hebben uitgeschud, dat er geene spooren meer onder ons van zouden zijn overgebleven. Ik ken eene menigte van lieden in allerleië standen der maatschappij, wien de opgenoemde hoedanigheden nog onbesmet aankleven, en die daardoor tot eer van Vaderland en Godsdienst verstrekken. Dan, dit moet ik met weedom erkennen, dat deze deugden bij ons aanmerklijk verzwakt, en zeldzamer geworden zijn, en dat zij ons, als Natie beschouwd, niet meer Characterizeeren, noch boven het overig volkendom doen uitmunten; en hiervan schijnen hoogmoed en ongeregelde winzucht, tegelijk met de weelde, de voornaamste oorzaken te zijn. Ik heb dikwijls gelegenheid gehad om waartenemen, hoe ongunstig de Nederlanders van zichzelf verschilden, hoe onbillijk, trouwloos, bedrieglijk, inhaalig, en onheusch menschen werden, die ik anders voor brave en deugdzame lieden groette, zoo dra hun Egoïsmus en hunne beurs met de zaak gemengd waren; en ik wil liefst de sprekende bewijzen, die ik zelf in mijn korte leven hiervan heb moeten ondervinden, met stilzwijgen

{==224==} {>>pagina-aanduiding<<}

voorbijgaan. Ik bepaal mij bij het algemeene, en zeg dus alleen, dat het een groot onderscheid is, of men met den Nederlander in zijn negligè, dan wel in punten van heerschzucht, ambitie, of tijdlijk belang, te doen hebbe. In het eerste geval vertoonen zich de goede zeden van den ouden tijd nog taamlijk zichtbaar in zijn Character en gedrag; hij heeft dan eene vrij gulhartige, ronde, vaste, eerlijke, en billijke zielsgesteldheid, en zijn aanleg is, in weêrwil van al de verbastering onzer tijden, wezenlijk niet ongunstig. – Dan, al te dikwijls, en al te spoedig, overheerschen hem de voornoemde driften, en in dat geval worden zijne natuurlijke deugden onderdrukt, hij miskent zichzelve, een heir van ondeugden ontwikkelt zich, en van lieverlede verandert hij vaak in een baatzuchtig intriguant, eerloos bedrieger, geveinsd huigchelaar, en trouwloos verrader. - Trotsche inbeelding, waanwijsheid, snorkerij, heersch- en bedilzucht, zijn de minste zijner dus opgewekte verkeerdheden. Veelen laten zich door hunne snoode eigenbaat tot veel erger wandaden vervoeren. Anderen te bedriegen, elkander te ondermijnen, mededingers den voet te lichten; elk een te snijden en te knevelen zoo veel men maar kan; de wetten te verkrachten en het Vaderland te verraden door sluikerij, agiotage, toevoer aan den vijand, en anderen verboden handel; misbruik van het algemeen vertrouwen te maken door meineed, bankbreuken, kwade betaling, vervalsching van munten, papieren, goederen, maaten, en ge-
{==225==} {>>pagina-aanduiding<<}
wichten; zich vet te mesten met het goed van weduw en wees; huuwlijken aantegaan uit loutere eer- of belangzucht, zonder liefde, zonder standvastigheid; trouwloos zijn woord te breeken, zijne beste vrienden opteofferen, zijne grootste weldoeners te benadeelen; alles, tot zijne eer en geweten toe, veil te hebben; over de onrechtvaardigste zaaken in pleitgeding te treden, en het zijner partij door duizend snoode uitvluchten moeilijk te maken; de zamenleving door achterklap en valsch getuigenis te vergiftigen; in staatsomwendingen zich te plooiën naar de bovendrijvende partij, misnoegen onder het volk te zaaiën, aanhang en cabalen te maken; te zwetsen van Vaderlandsliefde, en zich te ontttrekken, zoodra het op daadzaken aankomt; alles in rep en roer te zetten, en de grootste wanordes aanterichten, om dat men naar een ambt of post, naar aanzien en gezag hongert; zijne schuldeischers te ontduiken door allerleië listen, en ten koste van het algemeen zich vet te mesten, of zijne ontredderde zaaken te herstellen; bondgenoten en medeburgers te vleiën, tot men is daar men zijn wilde, en naderhand beiden den rug toetekeeren, om wilkeurig te handelen; voor de ééne partij te schijnen, en met de andere te heulen; te veinzen, wanneer men oprecht schijnt; te zwijgen, wanneer men spreken moest; te streelen de geenen die men haat; zijne vijandschap te verbergen achter eene batterij van plichtplegingen; het verderf te bereiden voor hen, wel-
{==226==} {>>pagina-aanduiding<<}
ken men liefkoost; nimmer openhartig, steeds gereserveerd en achterhoudend te zijn in den omgang; geene zucht voor het algemeen welzijn te voeden; aan alle grondbeginselen van deugd lostelaten; zich te voegen naar ieder een, met wien men is, en bij wien men belang rekent; steeds te zwenken naar de bovendrijvende partij; de wetten en het recht te draaiën, naar mate bijzondere driften, cabalen, of belangen zulks vorderen; met één woord, het tegengestelde te zijn en te doen, van het geen onze eerlijke, brave, en weldenkende voorouders waren en deden; - ziet daar eenige weinige Nationale ondeugden, welke hedendags in ons Vaderland zoo algemeen zijn, dat ik mij den verdrietigen arbeid spaaren zal van eene menigte daadzaaken ten bewijze daarvoor aantevoeren. Ik beroep mij hier op de daglijksche ondervinding, en op de sprekende bewustheid van het Publiek. Nergends vind ik het zedelijk Character der Natie dieper bedorven en schandelijker verpest, dan aan die zijde, welke onder den onmiddelijken invloed van haar geldzuchtig en trotsch Egoïsme staat; en ik moet van dit onderwerp afscheiden, zoo uit hoofde van de grieving die mijn hart er bij gevoelt, als om dat ik vreze, dat mijne pen toch altoos buiten staat zal zijn, om het tafereel zwart genoeg, en aan het afzichtig origineel volkomen gelijkend te maken. - Nederlanders! nakroost der edelste en vroomste mannen van Europa, afstammelingen van een volk, welks deugd wijleer bij alle Natiën zoo zeer bemind, als deszelfs voorspoed

{==227==} {>>pagina-aanduiding<<}

beroemd was! gedenkt aan uwe brave voorvaderen, aan uwe vroome de Ruyters, eerlijke Beilings, getrouwe Hambroeken, grootmoedige Schaffelaars, deugdzame van der Werven, en aan zoo veele andere edele zielen! Bloost op de gedachte, dat gij hunne naneeven zijt, en voelt eenen edelen naarijver, om u naar hun deugdenbeeld te hervormen, uwe Bataafsche borst ontvonken! -
Er zijn in het Volks-Character nog andere neigingen, die, schoon minder overheerschend, echter eenigen invloed hebben op onze zedelijkheid. De voornaamste zijn, die voor dobbelspel en drank. Ik zal mij nogthands daarbij niet ophouden, om dat ik de eerste dezer neigingen, hoewel den ouden Batavieren reeds eigen, - die, zegt men, hunne vrijheid zelve zomtijds verspeelden, - hedendags meer beschouw als een uitvloeisel van weelde, praal- en winzucht, dan wel als eene hoofddrift; terwijl de tweede, zedert de opkomst van beschaafder zeden en het invoeren van warme dranken, zich bijna enkel tot de mindere volksclasse bepaalt, hoewel ook de beschaafder burgerstand nog gewoon is, in zijne vlaagen van verdriet of onstuimigheid, tot het zwelgen van bedwelmende dranken zijnen toevlucht te nemen, 't geen men als eene opwelling der aêloude volksdrift voor den drank kan aanmerken. Ontzettend groot blijft nog altoos het vertier der gebrande wateren in dit land, en niet minder aanmerklijk is die der Fransche en andere wijnen, welke zoo gemeenzaam zijn geworden, dat zelfs geringe lieden en dienstboo-
{==228==} {>>pagina-aanduiding<<}
den zich daarin vaak te buiten gaan. Het een en ander heeft de Brouwerijën, en het gebruik van versterkende Vaderlandsche bieren, ongelooflijk sterk doen afnemen. Men kan veilig rekenen, dat over het geheel - van de honderd Brouwketels, die in eene voorgaande eeuw gestookt werden, naauwlijks tien nog in wezen zijn. In de geheele Provincie van Utrecht b.v. zal men er thands naauwlijks half zoo veelen konnen optellen, als men er voor ruim eene eeuw in de hoofdstad alleen aantrof; en zoo is het doorgaands overal. Waarlijk, een treurig verschijnsel, dat niet nalaten kan invloed te hebben op de ondermijning van onze dierlijke en zedelijke gezondheid. -
Onder de hoofddriften der Natie heb ik boven niet geteld de zucht tot vermaak en zinlijke genieting; niet, om dat zij bij onze landgenoten geene plaats heeft, maar om dat zij meer eene bijkomende nuance, dan eene oorspronglijke hoofdneiging van hun Character is. Eigenlijk is de Nederlander door de drift tot zinlijk vermaak minder positif dan negatif geëlectrizeerd, met andere woorden, hij is koeler dan andere volken voor de prikkelingen der wellust. Dan, de koelste gestellen zijn doorgaands de buitensporigsten, wanneer zij éénmaal den vonk der driften gevat hebben; en dit hebben de Nederlanders door hun voorbeeld bewezen. Eeuwen lang bood hun vast, fier, zedig, matig, nedrig, en kuisch Character tegenstand aan den stroom van weelde en wellust. Voor minder dan honderd jaaren

{==229==} {>>pagina-aanduiding<<}

muntten wij nog uit, boven meest alle onze nabuuren, in reinheid en eenvouwigheid van zeden, welken noch de toevloed van schatten, noch van vreemdelingen, noch van genietingen, uit alle werelddeelen herwaard stroomende, had konnen overwinnen. Toenemende beschaving, verfijning, en Physieke ontzenuwing voegden zich eindelijk bij al het voorgaande, en tegen zulke vijandinnen was de volksdeugd niet bestand. Snel, gelijk eene pestbesmetting, vloog de ingebrokene luxe van oord tot oord, van stand tot stand voord; zij lagchte met de zwakke pogingen, die nu en dan werden aangewend om haren heillozen loop te stuiten. Van dit droevig tijdstip dagtekent zich onze sneller toegenomene verbastering in Character, Zeden, en Godsdienst. Weldra verdweenen de schoonste Nationale deugden van het tooneel, om in afgelegene oorden des Vaderlands, in het stil verblijf van eenige weinige edele, reine zielen, schuilplaats te zoeken, terwijl zwierige hovaardij en modezucht, overdaad en dartelheid, weelde en wellust, laffe verwijfdheid, ongebondenheid, verleiding, ontuchtigheid, onreinheid, echtschennis, en losrukking van alle zedelijke beginselen derzelver plaats innamen. Het is niet mooglijk alle de ondeugden te beschrijven, noch alle de gevolgen te schetsen, die eene éénmaal opgewekte drift tot vermaak bij ons heeft voord-gebracht. Een laf, laag, onvast, verwijfd Character, losse, wulpsche zeden, eene ongeregelde verdartelde levenswijze, reukloze verkwisting en

{==230==} {>>pagina-aanduiding<<}

verzuimenis van beroep en huishouding, lediggang en luiheid, verkoelde huuwlijksmin, daglijksche huiskrakeelen, trouwloosheid in het schenden der heiligste banden, eene verwaarloosde en beuzelachtige opvoeding, aan vreemde dienstbooden, schoolhouders, Gouverneurs en Gouvernantes toevertrouwd, slechte beginsels en lichtvaardig gedrag van kinderen en jonge lieden, heerschende smaak voor zedenloze tooneelen, boeken, gevoelens, zeden en manieren, - geveinsde plichtplegingen, achterklap en wangunst in de zamenleving, onstandvastigheid in de vriendschap, onverschilligheid en lichtvaardigheid omtrent den Godsdienst, eeden, plichten, ambten, wetten, betrekkingen, en het Vaderland, - allerlei bedriegerij en eerloosheid onder grooten, burgers, en gemeenen, - de rampzaligste zedelijke wanorde bij alle standen en rangen der maatschappij; - ziet daar eenige flaauwe trekken van een schandtooneel, hetgeen ik niet verder ophalen wil, om dat elk denkend lezer uit zijne ondervinding hetzelve genoeg kan aanvullen. - Men vergenoege zich dus met deze algemeene aanmerkingen. 1. Schoon de zucht tot zinlijke genietingen ons aan de zijde van vernuft en smaak wezenlijke voordeelen aangebracht, schoon zij nieuwe bronnen voor de Nationale industrie en schijnbaren welvaard geopend hebbe, is onze verplichting aan dezelve, wat ons Character, onze zedelijkheid betreft, zeer gering, en hebben wij integendeel een heir van schandelijke ondeugden te betreuren, die er de wrange vruch-
{==231==} {>>pagina-aanduiding<<}
ten van zijn. - 2. Niet overal in ons land is de weelde even hoog geklommen. De Zeegewesten en handelplaatsen, de hoofdsteden, de rijke en aanzienlijke standen, zijn het voornaamlijk, welke daarvan in ruimer mate besmet zijn geworden; terwijl het gemeen en de burgerstand, vooral ten platten lande, en in de land-Provinciën, tot heden toe nog veel behouden heeft van den zedigen ouderwetschen volkstrant. Zelfs ken ik in de bedorvenste oorden van ons land nog lieden en Familiën, die als lichten in de duisternis schijnen, en zich boven den zondvloed der algemeene zedenloosheid verheffen, niet ongelijk aan eene eenzame ruïne, die te midden van eenen woesten plas hare onbeweeglijke spitsen moedig opsteekt. - Dan, wat vermogen goede voorbeelden, wanneer de driften van een volk hetzelve verblinden? Helaas! zedert de jongste 25 jaaren heeft de weelde zoo veel velds gewonnen, dat er geene andere 25 nodig zijn, om alle spooren van zedelijkheid bij onze Natie te verdelgen. In weêrwil eener onafgebrokene teistering van de knellendste rampen, klimt hoogmoed en dartelheid nog jaar op jaar, en de ongodsdienstigheid, losheid van zeden, en verkwisting, waren nimmer zoo uitspattend, als in deze kommervolle oogeblikken. - 3. Misschien gaan zommige andere volken van Europa ons in dit stuk nog te boven, het is zeer mooglijk; maar, wat de neiging en drift om te genieten betreft, zoo wel als de uitgebreidheid en kieschheid onzer behoeften, daarin zwichten wij, vrees ik

{==232==} {>>pagina-aanduiding<<}

voor geene Natie der wereld, en individuëel, of buiten de hoofdsteden gerekend, is de verweeldering hier te lande veellicht algemeener verspreid, dan ergends elders; hetgeen, bij eene zoo talrijke bevolking op onzen kleenen bodem, zeer natuurlijk is. - 4. Het voornaam onderscheid tusschen ons en onze nabuuren ten dezen opzichte bestaat hierin, dat de Nederlander genieten wil op zijne wijze, dat is, zeer kostbaar, op eene gemaakte manier, en tot zijne aanmerklijke schade. Hij schijnt wel de drift, maar niet den rechten tact tot genietingen ontvangen te hebben. Niet in staat, gelijk b.v. de luchthartige Franschman, om met weinig vrolijk te zijn en te schitteren, heeft hij sterke prikkelingen nodig om zijn ernstig gelaat voor eenige oogeblikken te ontfronsen, hij brilleert altoos kostbaar, en schijnt, in het nemen van plaisieren, ruim zoo veel gedreven te worden door eene zucht tot vertoning als tot genot. Kleene genoegens betaalt hij duur; het geen hem verrukt, doet anderen dikwijls geeuwen of lagchen; en wanneer hij zich uitgelaten vrolijk wil veinzen, is hij niet zelden het minst aangenaam. Er is in meest alle zijne vermaken eene lafheid en stijfheid te berispen, die daaruit ontstaat, dat hij zich affecteert te zijn, het geen hij wezenlijk niet is. Alles wat hem streelen zal, moet grof, overdreven, en woest zijn. Zijne uitspanningen zijn veelal meer dolle uitspattingen, dan zachte genietingen van innerlijken wellust. Ook dan, wanneer juigchende vreugd en lagchende Gratiën rondom hem

{==233==} {>>pagina-aanduiding<<}

huppelen, spreid zijne koele en ernstige geaartheid vaak een somber floers van zorgen over zijn gelaat; men leest de zelfsverveeling, het verlangen naar rust, in zijn oog; en in het midden der luid-ruchtigste vreugdegalmen roept zijn geheel voorkomen ons toe, dat hij niet gemaakt is voor het zinlijk genot. - Bij dit alles komt nog, dat de genietingen even weinig voor hem geschapen zijn. Natuur, mild in hare geschenken jegens Natiën van eene fijnere bewerktuiging, onthield hem de voedsels der weelde, om dat zij hem tot stroeve werkzaamheid, frugaliteit, en vastheid van ziel wilde opleiden. Het kind, wijzer dan de moeder, trad uit zijnen kring, en dwong de weelde, om, ten koste van onnoemlijke schatten en onschatbare deugden, haren overvloedshoorn over hem te komen uitstorten. Verslingerd aan het vreemde, geeft hij zijne rijkdommen weg, om er snuisterijën, vergif, of ondeugende manieren voor interuilen; hij geniet - maar hij maakt er zich zachtkens aan arm en rampzalig door. Geheel anders ligt de zaak bij die volken, die de voedsels der weelde rondom zich hebben, en wier instinct ze hen leerde kennen en smaken. Spoedig verzadigd van hunnen overvloed, leerden zij dien bezuinigen, en er eenen tak van koophandel en bestaan uit maken. De Italiaan kweekt den zijdeworm, de Franschman bewoont het vaderland van Bacchus; en wat doen zij beiden? de een kleed Europa in zijde, de ander verzorgt het van zijne wijnen, en zelven - verrijken zij zich met deze kostbare voordbrengselen. Bij die

{==234==} {>>pagina-aanduiding<<}

volken is de weelde aan den welvaard dienstbaar, bij ons is zij daarmede in openbaren tweestrijd. Frankrijk schept modes, en het gewint er bij; wij aapen deze grillen gretig na, en - ruineeren ons. Kan het verschil grooter, meer in ons nadeel zijn? - Ik weet wel, men zegt, dat weelde en genieting de zenuw van onzen handel, en deze de ziel van onzen Staat is; maar ik weet tevens, dat zedert de inkomst der luxe ons Vaderland in wezenlijken rijkdom en in bevolking zeer sterk afgenomen; ik weet, dat er door den negativen handel tot voldoening onzer behoeften jaarlijks millioenen uit het land gaan, om er nimmer in wedertekeeren; ik weet, dat er individus rijk door worden, terwijl het algemeen geweldig verarmt. - 5. Alles doet mij derhalven duchten, dat eene drift, ingeënt op ons oorspronglijk Character, dat meer en meer verpestende, en onzen burgerlijken zoo wel als zedelijken welstand van lieverlede verwoestende, ons weldra in eenen poel van jammeren en van barbaarschheid zal nederploffen, waaruit weder opterijzen, het werk is van lange eeuwen; ten zij onze Bestuurders moeds en deugds genoeg bezitten mochten, om de weelde, die vruchtbare moeder van zoo veel kwaads, zonder aanzien van bijzondere standen of belangen, krachtdadig te beteugelen, de Natie tot haar oorspronglijk deugdzaam Character terug te roepen, en langs dien weg het verschriklijk onheil, welk ons van nabij bedreigt, met Gods zegen, nog aftewenden.

{==235==} {>>pagina-aanduiding<<}

Dit van de Nationale deugden en ondeugden. -


II. Zeer kort zal ik zijn over zommige gemengde Characteristieke trekken (*).

Veel toch zal men reeds hier en daar in den loop van mijn geschrijf gestrooid vinden, dat ter dezer plaatse t'huis behoort. Ik zal er nu slechts eene kleene proeve van waarnemingen bijvoegen, die de denkende menschenkenner naar welgevallen moge uitbreiden. Het is mij genoeg, mijne denkbeelden opgehelderd, en handleiding tot volmaakter werk gegeven te hebben. -
De Nederlanders zijn, over het geheel, zacht van aart, van eenen goeden inborst, met zachtheid best te leiden, meêwarig, reklijk, handelbaar. Alle strengheid en geweld verbittert hen, en veroorzaakt bij hen eenen hardnekkigen wederstand; maar weet men hen opeene minzame wijze voortekomen, en te vatten, dan kan men met hen doen wat men wil. Zij zijn, in massa genomen, goede kinders; en dikwijls zijn zij al te goed geweest. Wanneer zij credit voor iemand hebben, laten zij zich, uit hoofde van hunne lichtgelovigheid en goed vertrouwen, gereedlijk door hem wegslepen, bedriegen, en verleiden. Dikwijls nemen zij op anderer gezag iet aan, zonder het zelf te hebben doorgedacht; en dit moet veelal eene wankelbaarheid en onvastheid in hunne begrippen en Character ten gevolg hebben. - Voor

{==236==} {>>pagina-aanduiding<<}

allerleië indrukken vatbaar, konnen zij in tegenstrijdige uitersten vallen, naar gelang der verschillende oorzaken, die hen bewegen. - Hunne neiging tot rust, gemak, en geldwinnen, maakt hen vaak onverschillig voor de grootste aangelegenheden, en doet hen zomts de schoonste gelukskansen verzuimen. - Ook zijn zij, om dezelfde reden, wel eens te beschuldigen van al te groote toegeeflijkheid en inschiklijkheid omtrent hunne beledigers. Hunne lafheid heeft hen langen tijd den speelbal en de melkkoe der Mogendheden van Europa gemaakt. - Zij zijn doorgaands trotsch omtrent minderen, naarijverig omtrent gelijken, en laag omtrent hunne meerderen. - Gaarne allemans vrienden zijnde, lopen zij niet zelden gevaar, om zich al te veel naar tijden, personen, voorbeelden, en belangen te schikken, en dus hun eigen Character, hunnen plicht te miskennen door eene onoprechtheid, die niet in den aart der Natie ligt. - In den nood willen zij zich diep vernederen; zelfs zijn zij alsdan niet altoos vrijtespreken van kruipende laagzieligheid; maar, is het gevaar voorbij, dan steken zij het hoofd weder op, en vergeten - zomtijds ondankbaar hunnen weldoener. - Wanneer het hun tegenloopt, worden zij licht zwaarhoofdig, en stellen zich alles ten ergste voor; aan klagen en zuchten is er dan geen gebrek. Maar op het minste luchtjen grijpen zij ook weder moed, leggen hunne vrees af, hernemen eene koele bedaardheid, durven met onverschrokkenheid de donkerste gevaren te

{==237==} {>>pagina-aanduiding<<}

gemoet gaan, en geven zelfs zich wel eens over aan onverschillige zorgloosheid. - Tegen lang voorziene rampen weten zij zich taamlijk wel te harden; overrompelende onheilen brengen hen wel voor een oogeblik in verslagenheid, maar spoedig komen zij tot zich zelve, en zijn zij eens door den schrik heen, dan tarten zij alle gevaar, en worstelen wanhopig tegen hunne wederspoeden. - Langzaam van aart, en bevreesd voor onrust en schokkingen, aarzelen zij veelal en dralen lang, eer zij iet van gewicht ondernemen; met eene bevende hand, schoorvoetende, komen zij tot een besluit, en als dat genomen is, tot de uitvoering; hunne zucht om in den ouden plooi te blijven, is zoo groot, dat zij liever het oude oplappen, en zich gebrekkig behelpen, dan wat nieuws daartestellen. Tegen groote veranderingen en gewaagde sprongen zien zij op, als tegen eenen onoverkoomlijken berg. Van de honderd goede plannen, die zij maken, worden er geen tien uitgevoerd, en onder deze tien zijn er nog wel vijf, die, bij het opkomen van moeilijkheden, ten halve blijven steeken of gebrekkig tot stand komen. Dit gaat zoo ver, dat de beste zaaken van Staat en Stad niet zelden daardoor verknoeid en vermorst worden. - Ik ken lieden, die 25 jaaren lang een project hadden om hun huis te vertimmeren, en wien eindelijk het levensgevaar noodzaakte, een einde aan dit eindeloos dralen te maken. Anderen gaan hun leven lang zwanger van plannen, die de dood eindelijk komt verijdelen; zoo vond men onder de nage-
{==238==} {>>pagina-aanduiding<<}
laten papieren van zeker iemand eene Cassette vol geschrevene ontwerpen, waarvan de man er niet een enkel uitgewerkt had. - De Nederlanders zijn zoo gewend in rust en op hunne aise te zijn, dat zij zomts, tot het bespotlijke toe, lichtgelovig of ongelovig zijn, naar mate deze neiging, en dus hun belang, zulks vordert. Het is meer dan eens gebeurd, dat zij de slachtoffers werden van op valsche berichten vertrouwd, en goede berichten mistrouwd te hebben; onder anderen herinner ik mij hier het gebeurde in 1787. De Pruissische trouppes waren reeds op de grenzen van Holland, en ik had er met eigen oog eene Colonne van gezien, toen men in dat Gewest, zelfs bij een publiek papier, nog met veel vertrouwen beweerde, dat zij niet tegen de Republiek marcheerden; en ik kan niet nalaten van nog te meesmuilen over de onnozelheid der burgeren van zekere Hollandsche stad, die, de Pruissen ziende aankomen, elkander wel ernstig verzekerden, dat het Staatsche trouppes waren. ô Sancta Simplicitas! - Deze besluitloosheid en gehechtheid aan het oude, om in hunne rust niet gestoord te worden, word bekleed met een verguldsel van voorzichtigheid. Maar is overdrevene voorzichtigheid niet de grootste onvoorzichtigheid in veele gevallen, en zou zij bij de Nederlanders niet veelal uit traagheid en gebrek aau veêrkracht ontstaan? Waarlijk, zij hebben doorgaands minder breidels dan spoor- en zweepslagen nodig! - Uit dezelfde bronnen leide ik af, hunne verregaande overhelling tot gematigdheid. Ik erken wel, dat

{==239==} {>>pagina-aanduiding<<}

deze eigenschap in zich zelve prijslijk is, en een volk tot eer verstrekt; maar hoe licht slaat zij, te sterk getrokken, tot zwakke toegeeflijkheid en onrechtvaardigheid over! men wil de nadeelen eener gestrenge, handelwijze vermijden, en men bezigt een hulpmiddel, erger dan de kwaal. Men duld snoode inbreuken op Godsdienst, Staatsbestuur, wetten, en zeden; men heiligt het bedrog en koestert de huigchelarij; men maakt een volk tot Laodiceers, tot dubbelzinnige, laauwe wezens, tot Cameleöns, die de koleuren van alles aannemen, wat hen voed en wijzigt. - Het Phlegmatiek gestel der Nederlanderen word zomts door opwellende hartstochten overspannen, en deze al te groote spanning moet natuurlijk verslapping ten gevolg hebben. Menigmaal beginnen zij iet met drift, met enthousiasme, doch, niet in staat om op die hoogte staande te blijven, laten zij weldra los, verkoelen eerlang, en eindigen met eene verregaande onverschilligheid. Op andere tijden zwetsen zij van groote dingen, zij zullen alles doen, er alles op waagen, zich door niets laten tegenhouden; en ondertusschen, als het er op aankomt, doen zij niets, opperen duizend zwarigheden, en gaan stil hunne pijp rooken. - In volksgistingen ziet en hoort men het gemeen zomtijds in eene woede, die alles dreigt te vernielen; een kleen detachement ruiterij rijd op den hoop in, zij stuift uit een, en - er gebeurt niets. - In 1794 hadden zich zommige heethoofdige lieden aangeboden om een sterk Adres, door eenige burgers van Amsteldam gete-
{==240==} {>>pagina-aanduiding<<}
kend, aan de Regeering dier Stad te overhandigen. - Men zwoer, hen te zullen waarborgen voor alles, wat hun deswege mocht wedervaren, des noods met goed en bloed. Het Adres werd ingeleverd; zommigen van 's volks gelastigden werden gevat, en zelfs in het Werkhuis gezet; de tekenaars vloekten op de Regeering, maar niemand dacht er aan, om zich hunne zaak aantetrekken. Men beklaagde hen, zommigen zelfs laakten hunne stoutheid; men ging zijnen weg, en - liet hen zitten. - Voords onderscheiden zij zich van alle andere Natiën door hunne spoorloze zucht tot navolging; in alle vakken van kennis en smaak, in zeden, gevoelens, staatsbegrippen, manieren, modes, etiquettes, tooneelspelen, Musiek, krijgsmarschen, volksliedjens, leuzen, spreekwijzen enz. kortom in alle mooglijke bijzonderheden, aapen zij de grillen hunner nabuuren gretig na, en kussen, in weêrwil hunner aangeborene Vrijheidszucht, deze ketenen met verrukking. Is het b.v. niet bespotlijk, dat de dwaasheid van een Engelsch Prins ons voor weinige jaaren met eene Jou-jou deed loopen; dat de kropkeel van eenen anderen ons dikke knoopdassen om den hals doet dragen; of dat onze vrouwen, in navolging van eenige door inbeelding verhitte Emigranten, nog heden rouw dragen over Lodewijk XVI? Is het minder belagchlijk, alles, tot beuzelingen, tot Heil en Broederschap toe, op den leest der Fransche Republiek te schoeiën? Wat moeten toch andere volken van ons denken, wanneer zij ons bestendig

{==241==} {>>pagina-aanduiding<<}

zien pralen in het costume van Arlequin? - En wisten de Nederlanders nog maar gelukkig te imiteeren! dan hierin ligt hunne sterkte niet. Onder hunne hand word de namaak doorgaands slechter, en daar het hun aan fijnen smaak, aan eigen proef veelal ontbreekt, moeten vreemdelingen hen komen leeren, wat wel staat; dan, bij hunne meeste nabootsingen voegen zij iet eigens, eenen zekeren Nederlandschen plooi, het geen noodwendig misstand en Caricatuur moet veroorzaken. Hoe waar is ook hier het zeggen van Moliére:

Les hommes la plûpart sont êtrangement faits; 
Dans la juste nature on ne les voit jamais. 
La raison à pour eux des bornes trop pétites; 
En chaque Caractére ils passent les limites. 


- Dit ontdekt zich nog in een ander opzicht bij onze landgenoten. Zij zijn, eigenlijk gezegd, niet gevoelig noch aandoenlijk. Maar het is de smaak onzer tijden het te zijn; en zij - matigen zich aan het te wezen. Hoe grof deden zij nog onlangs in het Romanesque en Sentimenteele! De Coquetterie onzer vrouwen van de wereld gaat alle verbeelding te boven. Het is ton van eene delicatesse en weekheid te zijn, welke die der tedere Mimosa verre weg overtreft. Onze wellevende mannen zijn verwandeld in weeke, spierloze, en beuzelende kinderen; zij kleuren zich en praten van vapeurs, van kwijningen en traanen, trots de beste Italiaansche Castraat. Zelfs pretendeeren zij konstrichters te

{==242==} {>>pagina-aanduiding<<}

zijn over het geheele rijk van smaak, en gevoel. - Weelde! weelde! hoe hebt gij het nakroost der grove Batavieren en der rustige Friesen verpest! Door alle uwe vernissen heen zie ik, dat hunne zoogenaamde aandoenlijkheid niets anders is dan gemaaktheid, konstdrift, en Physieke verzwakking. - Zijn de Nederlanders niet gevoelig, zij zijn even weinig wreed van aart; integendeel, voor onmenschlijkheden, van wat aart ook, voeden zij eenen natuurlijken afschrik. En evenwel leeren ons de middeneeuwen, de staats - omwendingen, en de vonnissen onzer misdadigen, waartoe koele wreedheid hen vervoeren kan! De waarheid is, dat de hoogste graad van dierlijke woestheid gewoonlijk valt in de koudste gestellen. - Buiten den storm der hartstochten zijn onze landgenoten doorgaands van eene kalme zielsgesteldheid, gelijkmatig, en eenparig van humeur. Zelden vind men hen overmatig vrolijk of bedroefd, vriendlijk of barsch; meestal zijn zij in éénen doen, gaan stillekens hunnen weg, en leven voldaan met zichzelve. Hun voorkomen tekent inwendige gerustheid, koele weltevredenheid, ernstig gepeins, deunheid jegens de geheele wereld, en veel pretensie. Lieden van kennis en ondervinding hebben zelfs iet achterhoudends, iet loerends en smuigachtigs, het geen de vrucht schijnt van kwalijk ontveinsde achterdocht en wantrouwigheid. - Voor dit laatste trouwends is de Natie over het geheel vrij vatbaar. De Nederlanders zijn veelal licht kwalijknemende, reflectant, naauwlettende op poin-
{==243==} {>>pagina-aanduiding<<}
tilles, tot argwaan, jaloesij, en wangunst geneigd, spoedig bezet met opvattingen en vooroordeelen, en dus gereedlijk ontvlambaar voor het vuur van twist en factiezucht. - Ook vind men onder hen een groot aantal van grillige, eigenzinnige, en capricieuse Characters, lieden, die de vreemdste nukken aan den dag leggen, vooral in het stuk van gevoelens, neigingen, smaak en levenswijze, en waaronder zommigen al zeer bizar zijn (*). - Ondertusschen mangelt het deze

{==244==} {>>pagina-aanduiding<<}

zonderlinge wezens dikwijls niet aan gezond verstand en een goed hart. - Stijfzinnigheid, vast opzijn stuk te staan, niet licht toetegeven, maar liever alles optezetten, om zijne streng te hou-
{==245==} {>>pagina-aanduiding<<}
den - is mede iet, dat onzen landaart bijzonder eigen schijnt. - Voords houde ik de Nederlanders voor bemoei-allig en bazelachtig. Zij bemoeiën, zich gaarne met eens ieders zaaken en daden, hebben doorgaands van elk wat te zeggen, en maken grooten toestel en wind bij het geringste dat zij verrichten. Onder het welnemen onzer vrouwen, zal ik hierbij voegen eene daaraan verbondene en bij ons nog al gemeenzame neiging, die naamlijk tot kwaadspreken, achterklappen, vergrooten, en verdraaiën; het liegen moge de strenge Moralist er bij denken. - Nog iet. Nieuwsgierigheid schijnt onzen landgenoten in eene goede dosis te zijn toegedeeld; en ik weet niet, of de doos van Pandora wel gesloten bleef, indien ze een Nederlander te bewaren had. Het is waar, dat de Sexe in alle landen het renommé heeft van gaarne wat nieuws te hooren en te vertellen; misschien echter heeft de Vaderlandsche Kunne hiervan eenige greinen extra, en ten opzichte van zeer veele mannen, of manvrouwen, moet ik bekennen, dat zij haar op dit stuk maar niets toegeven. Het is kluchtig de werking dezer drift te zien, wanneer

{==246==} {>>pagina-aanduiding<<}

men als vreemdeling in een gezelschap, in een rijdtuig of trekschuit, in eene stad of dorp komt. Ann uitloopen, kijken, fluisteren, vragen - is er dan geen gebrek; en vermids dit laatste daorgaands vrij lastig valt, wil ik hier gratis een huismiddeltje bijvoegen, om er zich, zo men het verkiest, van te ontslaan: het bestaat eenvouwig in de offensive partij te nemen door - drukke wedervragen te doen. Hiervan heb ik dikwijls een onbedenklijk nut getrokken, en er de onbeschoftste. - nieuwsgierigheid eensslags door gedemonteerd. - Ik heb boven reeds gezegd, dat de Nederlanders liefhebbers van praten zijn; ik zal er thands bijvoegen, dat zij nog al eene slappe tong, eenig talent van praten hebben, mids men zich getrooste, dat de man, die het woord heeft, bestendig over zichzelve spreke, althands over zaaken, die voor een ander of niet verstaanbaar, of vrij onverschillig zijn. Dit moet men onzer Natie toegeven:
Navita de ventis, de tauris narrat Arator (†).
En als gij den Nederlander éénmaal op zijn stokpaard helpt, dan galoppeert hij met u eene onbekende wereld rond, dat het een lust is om te zien. - Die gaarne praat, hoort ook gaarne snappen; en dit is juist het geval met onze landgenoten. Wanneer men nu hierbij voegt, dat zij niet zeer

{==247==} {>>pagina-aanduiding<<}

kiesch omtrent de stoffen zijn, en al licht voor goede munt aannemen, het geen een behendige bedrieger hun op den mouw speldt, dan zal men gaarne geloven, dat de avanturiers van Europa goede reden gehad hebben om altoos hunnen laatsten toevlucht herwaard te nemen, en door hunne fluweelen tong de Nederlanders te komen oplichten, wanneer hun dit nergends meer gelukte. - De Natie is verzot op al wat nieuw en vreemd is; en ik sta er borg voor, dat de Philadelphia's en Pinetti's, de Labadie's en Zwedenborgen, de Prinsen van Albanië en Cagliostro's, de Magnetiseurs en Illuminaten, in dit land altoos fortuin zullen maken, indien zij slechts weten te schitteren, en - spoedig te eclipseeren. - Zoo gemaklijk zich de Nederlanders laten misleiden, zoo moeilijk valt het hun anderen, die eenige menschenkennis hebben, in den gemeenen omgang te bedriegen. Hun Character is niet genoeg zaamgesteld en ingewikkeld, hunne verbeeldingskracht niet levendig genoeg, om zich op den duur wel te verbergen. Weldra verraden zij zich van deze of geene zijde, en de stille waarnemer zal doorgaands hunne hoofddrift, hun zwak, hunnen toeleg gemaklijk ontdekken. Dat hierop uitzonderingen zijn, spreekt van zelve. - Echter mangelt het ons, vooral onder de Grooten, in den Geestlijken en Koopmansstand, geenszins aan dubbelzinnige, aan gereserveerde Characters; en ik herinner mij verscheidene lieden, van wien men, na jaaren lang met hen te hebben omgegaan, naauwlijks

{==248==} {>>pagina-aanduiding<<}

kon zeggen, wat zij niet, en wat zij al waren. - Anders is het Nationaal Character in zijnen oorspronglijken aanleg rond, open, voor de vuist. Goed rond, goed Zeeuwsch. Hem, die waarlijk Nederlander is, ligt het hart op de tong. - Voor het overige zijn onze landgenoten beminnaars van orde, preciesheid, en naauwkeurigheid. Om hiervan overtuigd te zijn, behoeft men slechts hunne manier van kleding, hunne huizen, hunne comptoiren, de schikking hunner huissieradiën, hunne tafels enz. te beschouwen. Hoe afgemeten, hoe net, hoe geregeld is alles! - Dan aan deze zucht offeren zij ook niet zelden alles op. Het geoutreerde daarvan is oorzaak, dat zij veelal met eene zekere onaangename stijfheid, laauw en langzaam werken. Overdrevene zucht tot orde is in dit land de bron van eindeloze wanordes en verwarringen geweest. - Schoon er nu en dan nog enkele trekken van grootmoedigheid en stoute onvertzaagdheid in het Volks-Character doorstralen, is echter de aêloude roem der Natie ten dezen opzichte, zedert hare Physieke en zedelijke verzwakking, aanmerklijk verduisterd geworden. Hoe meer, trouwends, een volk aanwint in het stuk van list en intrigue, hoe minder ware grootheid van ziel hetzelve behoud. Dit controlleert altoos elkander, gelijk de kwik het spiritus in een weêrglas. - De Nederlanders vallen uit hoofde van hun dierlijk gestel niet zeer aantreklijk. Zij dragen hunne rampen gewoonlijk met zoo veele gelatenheid, als zij met koelzinnigheid hun geluk

{==249==} {>>pagina-aanduiding<<}

smaken. Konnen zij zich de luchthartigheid van den Franschman niet eigen maken, zij slaan aan den anderen kant niet licht over tot de zwaarmoedigheid en zwarte wanhoop van den Brit. Zelfsmoord pleeg daarom in ons land eene zeldzaamheid te zijn; en de verbazende toeneming derzelve zedert eenige jaaren, welke in de hoofdsteden althands, gelijk ik door echte berichten wete, zeer aanmerklijk is, moet, mijnes bedunkens, minder geweten worden aan eene meerdere somberheid van het volksgestel, - hoewel lediggang, luxe, en warme dranken daartoe natuurlijk zeer veel aanleiding geven, - dan wel aan andere oorzaken, b.v. uitbreiding van het zedenbederf, verloop van handel en neeringen, armoede, burgertwisten enz. -

Hier zal ik mijne kleene proeve van gemengde Charactertrekken afbreken; en, ten slotte der algemeene Characterschets onzer Natie, nog


III. Eenige weinige ophelderende Bijzonderheden mededeelen; zonder mij daarbij evenwel aan eenige konstmatige orde te verbinden. -

Het mangelt ons Vaderland niet aan merkwaardigheden en zeldzaamheden. - 't Is waar, de Natuur bedeelde ons vrij schaars van die stoute en schoone groepen, trotsche gebergten, diepe dalen, prachtige watervallen, merkwaardige bronnen, rijke bergmijnen, onderaardsche holen, Romanesque oorden, eerbiedwekkende bosschaad-
{==250==} {>>pagina-aanduiding<<}
jes, enz. welke elders den reiziger opgetogen houden. Wij hebben over het geheel een vlak, éénzelvig, en waterachtig land. Echter vind men bij ons eenige heerlijke land- zee- rivier- en ver-gezichten, die de aandacht en het nabootsend pinceel of graveerijzer overwaardig zijn, en zommigen derzelven zijn het enkel in hunne soort. - Onze openbare gebouwen munten door de bank niet uit; veelen er van zijn zelfs slecht onderhouden. Niettemin vind men er etlijken onder, die bij uitstek verdienen bezichtigd te worden. - En, het geen ons in dezen ontbreekt, word op andere wijzen rijklijk vergoed. Wij hebben Vaderlandsche Geleerden, die geheel Europa bewondert. - Wij hebben uitmuntende praalgraven, Tombes, standbeelden, en andere meesterstukken van beeldhouw- en schilderkonst, welke aanspraak hebben op de beschouwing van alle konstminnaren. - Onze heij- wier- en andere dijkwerken, onze zeeweeringen, sluizen, dokken, magazijnen, arsenalen, fabrieken, droogmakerijën, turfveenen, linnenbleekerijën, bloemisterijën, enz. leveren zoo veele interessante, en meestal aan ons land alleen eigene, voorwerpen ter beschouwing op. - Elk oord heeft bijzondere schoonheden. Holland bied het oog eene heerlijke vlakte aan, door zeeën bespoeld, van rivieren en waterleidingen doorsneden, met menschen bezaaid, met steden en dorpen opgevuld, met heerlijke paleizen en opéén gedrongene lusthuizen rijklijk voorzien, vol gewoel, vol schepen, vol molens, vol bezigheid, industrie, en wel-
{==251==} {>>pagina-aanduiding<<}
varen; een tooneel, 't geen men het kort bestek van geheel Europa kan noemen. Gelderland vertoont eene schilderachtige verscheidenheid van bergen en vlak land, overdekt van kreupelbosschen, vee, en graanen. Zeeland heeft heerlijke koorn- en aardappelvelden, omringd van eene brullende Noordzee, die door wonderen van eene vernuft word afgeweerd. Friesland bevat eene onafzienlijke reeks van vette beemden, wemelende van het uitgezochtste rundervee; terwijl de zandige oorden koorn, aardappelen, en houtgewas opleveren. In het middenpuntig, kleen maar bloeiënd, Sticht vereenigt zich alles, wat men elders verspreid vind; vooral munten er de graanvelden, eenige dorpen aan den Vecht-stroom, en het schoone Zeijst en Zoestdijk uit. Kortom, elke landstreek bezit iet eigens, welk de nieuwsgierigheid van den vriend der Natuur en der Konsten uitlokt. - Bij dit alles voege men nog eene menigte van gewichtige Konstverzamelingen, Bibliotheeken, Cabinetten, en Rariteiten, alsmede veele nuttige Stichtingen en Instituten; welke allen het werk zijn - niet van den Staat, niet van Koningen en Vorsten, gelijk elders vaak het geval is - maar van individus, van gemeene burger- en kooplieden, menschen, die in zich zelf geen het minste gewicht hebben, en wier werken intusschen die van menigen Monarch trotseeren. -
Er zijn duchtige redenen te geven, waarom wij niet veele oudheden konnen aanwijzen. Ech-
{==252==} {>>pagina-aanduiding<<}
ter ontbreekt het ons ook daaraan niet geheel. Behalven eenige kostbare oude MMSS. in de Leydsche Boekerij, leverde ons land van tijd tot tijd gedenkstukken op van den graauwen voortijd der Romeinsche en Barbaarsche overstroomingen. Bijzonder zijn Nymegen, Zutphen, Utrecht, Wijk bij Duurstede (§), Dordrecht, Noordwijk, Egmond, de eilanden Walcheren, Vlieland, Texel, en Wieringen, de grenzen van Drenthe, Oostfriesland, en Groningen, nevens meer andere plaatsen, ten dezen opzichte beroemd. Ook bevinden zich in onze Vaderlandsche Antiquarische Cabinetten menigvuldige binnen- en buitenlandsche Oudheden van allerleiën aart, onder welken er zommige zijn, die men elders te vergeefs zoekt, of ten minste die zeldzaam voorkomen. –
Dan, het geen Nederland boven alle andere landen doet uitmunten, is het uitgestrekt stelsel van zijnen koophandel, en de rijkdom van deszelf ingezetenen. - De gemeene man in andere landen vormt zich voorzeker een overdreven denkbeeld van deze laatste, wanneer hij zich verbeeld, dat alle individus of standen bij ons even

{==253==} {>>pagina-aanduiding<<}

welvarend zijn; het is toch waarlijk al geen goud, wat er blinkt. De grootste rijkdom bepaalt zich hier te lande tot de handeldrijvende Gewesten, tot de classe der kooplieden, renteniers, en Oostindie-vaarders van fortuin; terwijl het gros des volks, berekend naar de duurte der levensmiddelen, en zwaarte der belastingen (†), indedaad armer is dan in veele andere landen van Europa. De armoede, die bij ons geleden word, gaat alle verbeelding te boven. - Ook moet men niet geloven, dat de Nederlanders steeds in rijkdom toenemen. Voor den Engelschen oorlog in 1781 had de Natie waarlijk eenen gouden tijd, maar in dat ééne jaar verloor zij wel zoo veel, als zij in tien voorigen had opgelegd; en welke slagen heeft zij zedert dien tijd tot heden toe ontvangen! Wanneer zommige particulieren, b.v. kooplieden, assuradeurs, enz. rijk worden, is dit ook niet altoos een bewijs van den stijgenden bloei van het land; dikwijls ontstaat hunne opkomst eeniglijk uit den val van twee, drie anderen; de goudstroom verlegt zich dus alleen, en de schatten veranderen slechts van plaats. Ja, dat de Natie over het geheel merkelijk afneme in vermogen, kan ten duidlijkste worden opgemaakt uit het verval van veele fabrieken, steden, en dorpen, waaruit eene algemeene ont-
{==254==} {>>pagina-aanduiding<<}
volking ontstaat, die op zommige plaatsen tot ¼ ja de helft der volksmenigte toe is gevorderd. Om nu van menigvuldige faillissementen, van het daglijks vergrootend aantal huis- en stadsarmen, enz. niet eens te spreken. - Om een juist denkbeeld te vormen van den rijkdom der Nederlanderen, moet men bedenken, dat dezelve veelal Commerciëel is, en dus in papier, in credit, in omloop, en onzekerheden bestaat. Zij is dus of fictif, of wezenlijk. De fictive rijkdom; die men wel op ⅔ van den geheelen Nationalen schat bepalen mag, is gelegen, deels in beleende gelden buiten 's lands, welken zeer aanzienlijk zijn, vooral in Engeland, waar men het aandeel onzer landgenoten in de Fondsen, ofschoon zedert etlijke jaaren door verkoop sterk verminderd, nog wel op drie honderd millioenen mag berekenen; doch waaromtrent men moet in het oog houden, dat deze geheele schat in waarde rijst of daalt met het credit der Mogendheden, en dat zommigen dier Effecten, b.v. de Fransche, de Silesische, enz. reeds genoegzaam op 0 gebracht zijn (*); deels in Negotieschulden en buitenlandsche eigendommen op zee, in de Coloniën enz. - dan hoe onzeker zijn dezen wederom, en welke verliezen heeft de Natie ook daaromtrent

{==255==} {>>pagina-aanduiding<<}

al geleden! - De wezenlijke rijkdom bestaat in geld of metalen, tilbare en vaste goederen; waarvan de laatsten nogthands al mede aan merklijke rijzing en daling onderhavig zijn. - Uit dit alles volgt derhalven, dat de rijkdommen onzer kooplieden, en van de geheele Natie, moeilijk ja onmooglijk te bepalen zijn, uit hoofde dat zij zich veelal in gestadige onzekerheid en in eenen dobberenden staat bevinden. Hierbij komt nog, dat men tegen den Nationalen schat de Nationale schuld moet rekenen, welke wel wederkeerig fictif of ideaal is, maar waarvoor echter elk ondeelbaar burger de renten jaarlijks moet opbrengen, en welke in zoo verre met eene huisschuld gelijk staat. - Wanneer wij nu dit alles overwegen, en eenen groven overslag maken van het vermogen der ingezetenen, uit onzekere en wezenlijke rijkdommen zaamgesteld, en geschat naar den tegenwoordigen staat der dingen in het burgerlijke en commerciëele, dan zullen wij den geheelen schat der ingezetenen van Holland niet te laag aangeven, wanneer wij dien bepalen op één Milliard, of duizend millioenen. Eene aanzienlijke som indedaad, wanneer men ziet op den kleenen omtrek van dat Gewest, doch die zeer vermindert, wanneer wij er de schuld van Holland, slechts op vijf honderd millioenen berekend, tegenstellen; - eene som, nog ééns, die misschien niet te vergelijken is bij den rijkdom van Londen alleen, en welke ten minste bewijzen zou, dat de Engelschen veel rijker waren dan wij, indien daartegen

{==256==} {>>pagina-aanduiding<<}

niet de verschriklijke duurte en allesverzwelgende schuld van dat land in aanmerking moesten komen. - Ik zal het, om alle deze redenen, niet waagen, gissingen te maken omtrent het fonds van zommigen onzer aanzienlijkste huizen van Negotie, Bankiers, Assuradeurs, handelaars in Effecten, enz. Zoo veel is zeker, dat er onder zijn, die een zeer aanmerklijk Capitaal bezitten, en die, meestal zonder numerair, door ruiling of papier, door hun credit en calculative bekwaamheden, millioenen jaarlijks omzetten, schoon hun effectif vermogen zomtijds veel geringer is, dan men denken zou. Niet minder onbetwistbaar is het, dat menig koopman binnen weinige jaaren, ja zomtijds door ééne enkele operatie, eenen verbazenden schat gewonnen heeft; en dat anderen door hunne hebzucht, voorzichtigheid, of bij ongeluk, plotsling zijn geruineerd geworden. - Men verhaalt dat het huis van Hope en Comp., voorheen te Amsteldam gevestigd, 16 millioenen fonds had, schoon anderen uit den opbrengst van dat huis tot den XXV penning opmaken, dat hetzelve slechts ruim de helft dier som bedragen hebbe. - Geen onzekerer Thermometer van den koopmansrijkdom is er, dan de grootsche levenswijze onzer meeste Negocianten; want deze is indedaad een noodzaaklijk kwaad geworden, om hun credit staande te houden, en neemt dikwijls toe in de omgekeerde reden van hun wezenlijk vermogen. - Nog moet ik hier aanmerken, dat het in den aart van onzen koophandel zelve gegrond en niet

{==257==} {>>pagina-aanduiding<<}

willekeurig is, dat de Vaderlandsche koopman altoos zoo zeer met bezigheden, calculatiën, en zorgvolle gedachten bezet is; dit brengt de natuur van zijn beroep mede, schoon zijn temperament en winzucht er dikwijls te veel voedsel aan geven. - Schatrijke particulieren vind men hier en daar in ons Vaderland; op zommige plaatsen zijn de bezitters van drie, vier tonnen gouds, de millionaires zelfs, vrij gemeenzaam. Welke schatten bevat onder anderen de Zaan langs zijne burgerlijke boorden, en het beruchte Broek in Waterland! Men kent alom de naamen van eenen Klaas Taan, van eene Neeltje Pater - die, zegt men, 80,000 guldens, anderen willen nog meer, tot den XXV penning in 1788 betaalde - en van andere rijke Noordhollanders. In de overige Gewesten, voornaamlijk in Zuidholland Utrecht, en Friesland, treft men mede aanzienlijke rijkdommen aan; en hoe veel gelds er in het land ware, zag men in de bloeiende tijden der Republiek, uit de verteeringen, en het kwistig gebruik van gemaakt goud, zilver, en juweelen, bij veelen onzer landgenoten. Men vond er kostbare buffetten, rijke zilver-serviesen, en zelfs grove stukken van massif goud. Onder anderen zouden er bij de goud- en zilver-heffing in 1795 door zeker inwooner van Holland twaalf gouden Kandelaars zijn opgebracht; en ik zelf heb meer dan eens buffetten gezien, waarin verscheidene Kamerpotten en ontilbare Koelvaten van zilver waren. Ik ken lieden, meer dan één, die jaarlijks ruim ƒ100,000-: aan renten te verteeren hebben, en onder die heb ik er gekend, welke daaraan niet genoeg hadden; schoon

{==258==} {>>pagina-aanduiding<<}

de meesten er jaarlijks veel van opleggen. Om niemand te beledigen, zal ik verder geene personen noemen, maar alleenlijk nog gewagen van zeker Stichtsch Heer, die elk zijner drie zoonen eene ton gouds en eene Heerlijkheid mede ten huuwlijk gaf; alsmede van zekere Hollandsche Dame, voorheen bekend, zoo ik meen, onder den naam van de Vrouw van de XII Apostelen, vermids zij even zoo veele Effectenboeken had, voor elke maand een bijzonder. - Het meest van deze schatten is wijleer door den Koophandel, het aandeel in Ooster- en Wester-maatschappijën, of door gelukkige Asiatische en andere zeetochten gewonnen; doch veelen dezer goudbronnen zijn zedert geruimen tijd aanmerlijk verstopt, en weinige rijke particulieren komen thands uit de Indiën meer terug. - De verderflijke Fondsen-handel is op dit oogeblik voor veelen een nieuw Peru; er zijn echter ook Familiën, die hare schatten enkel aan het geluk van huuwlijken, makingen, enz. te danken hebben. -

Bij deze gelegenheid zon ik moeten spreken van het konstig en uitgebreid systema des Nederlandschen Koophandels; dan, voor eene ontvouwing van dit meesterstuk niet opgelegd zijnde, ga ik hetzelve met stilzwijgen voorbij, en wijze den lezer naar Raynal, Büsch über den Umlauf des Geltes, Hollands Rijkdom door Luzac, en meer andere Werken. -
Over Levenswijze en Gezelschappen sprak ik elders; ik voeg er thands nog dit weinige bij. - In den grond-aanleg helt de Nederlander tot het

{==259==} {>>pagina-aanduiding<<}

stille leven meest over; en veelen, die den nieuwen smaak niet volgen, houden er zich aan. De meesten hebben eenen kleenen en bepaalden vriendenkring; doch lieden van de mode verkiezen eene uitgebreider coversatie. - In onze groote steden word de winter, en op veele buitengoederen de zomer, zeer gezellig doorgebracht. - Meestal hebben de mannen hunne bijzondere gezelschappen, kransjens, sociëteiten, collegiën, geleerde, Maçonique, en andere genootschappen; terwijl de vrouwen op hare beurt speel- en praat-partijën, saletten, spectakels, conçerten enz. bijwoonen. - De Nederlanders beminnen de stilte bij het ontwaken, weiden doorgaands den langen voormiddag aan den arbeid, of werken den geheelen dag door; 's avonds behaagt hun een uur van rust en uitspanning. Vroeg slapen en opstaan was de oude stijl, doch de nieuwe is volmaakt het omgekeerde. - Men weet bij ons, in geschikte huizen, van geen Lévérs en toilet-opwachtingen; ook niet van Dejeunérs, tenzij men de morgenbezoekjens onzer vrouwen dien naam geve. De Soupérs zijn, althands in onze koopsteden, veel meer dan de Dinérs in gebruik. - Onze tafels hebben doorgaands overvloed van spijzen, welken de burgerman allen te gelijk doet opdragen, zoodat men dikwijls in de menigte van schotelen zich verwart. Het voorëten gaat veelal stil, stijf, en complimenteus genoeg in zijn werk; onder het dessert word men opener en vrolijker, en het gebeurt dikwijls, dat er Drink-
{==260==} {>>pagina-aanduiding<<}
liedjens ter baane komen (*). De lastige Conditiën, die bij zommige lieden nog worden nagehouden (†), geraken meer en meer in vergetelheid. - Zelden eet men middag en avond aan hetzelfde huis, en zo al, dan nodigt men elkander des avonds op de overgeschotene brokken. Het gewoon gebruik is, na de thee, of omstreeks 9 uur te scheiden. - Ondertusschen zijn ook omtrent dit alles menigvuldige uitzonderingen in verschillende Familiën, standen, plaatsen, en oorden, waartenemen, en het spreekwoord: 's lands wijs 's lands eer geldt hier in vollen nadruk. -

Openbare vermaken en uitspanningen nemen de Nederlanders niet veel. De spectakels bepalen zich tot eenige weinige steden, en dan nog maar tot zekere tijden van het jaar. Carnavals-vreugden, Masquerades enz. hebben nimmer, en Bals, openbare Gastmalen, enz. zeldzaam bij ons plaats. Omtrent het begin der Vasten, op St. Nikolaas-avond, op Nieuwjaar, en bij gelegenheid der Jaarmarkten, ziet men eenige meerdere vrolijkheid, onder onze stedelingen en landlieden; doch dit is niet algemeen. - De Godsdienstige Jaarfeesten worden ook door veelen met vermaaknemingen buiten de stad doorge-
{==261==} {>>pagina-aanduiding<<}
bracht. - Wat onze Kermissen betreft, zij zijn door de bank vrij stil, en hebben, zo men er drie of vier van uitzondert, weinig ongemeens; de spellen vinden in de steden, en de kwakzalvers ten platten lande, den grootsten toeloop. - De 8 Maart, geboortedag des laatsten Stadhouders, pleeg een der jaarlijksche vreugdetijden in Nederland te zijn. - Zedert eenige jaaren hebben wij hier en daar ook openbare Redoutes en Vauxhalls, doch men zegt, dat zij veelal weinig kiesch zijn ingericht. - Bij bijzondere gelegenheden pleeg men algemeene Illuminatiën te houden; de laatste had plaats bij de herstelling van het Stadhouderschap onder guarantie van Engeland en Pruissen, in 1788. - Op zommige dagen van het jaar hebben er in verschillende oorden van het Vaderland bijzondere vreugdebedrijven plaats; van dien aart zijn b.v. Buisjens-biddag te Enckhuizen en Maaslandsluis, Hartjensdag te Haarlem, het Admiraalzeilen te Amsteldam, de Zaadvetjens in Gelderland, de Stichtsche Jutjensdag, en meer anderen van die natuur. - De meestgezochte Nationale vermaaklijkheden zijn voor het overige, het harddraven om eenen prijs van goud of zilver, het vaaren met ijs- of arresleeden ih den winter, het schaatsrijden, eene aartige Vaderlandsche konst, waarin de Friesen en Noordhollanders voornaamlijk uitmunten, nevens het kaatsen, balslaan, en kolven. Andere uitspanningen, b.v. de schutterlijke optochten, het schieten met den boog, of met geweer naar den vogel, het steeken naar den ring, het kat uit de ton knep-
{==262==} {>>pagina-aanduiding<<}
pelen, enz. zijn of geraken meer en meer in onbruik. -
Aan algemeene Republikeinsche Burgerfeesten heeft het ons Vaderland tot nu toe steeds ontbroken; en het is te wenschen voor de deugd en 't Character des volks, dat dit gebrek bij de invoering eener nieuwe Constitutie eens eindelijk moge verholpen worden (§). -

Bij de reeds genoemde uitspanningen heb ik weinig te voegen omtrent de Nationale Ligchaamsoefeningen; de Nederlanders zijn te veel aan gemak en weelde verslaafd, om zich op deze laatsten rustig toeleggen. Het wedlopen, b.v. het baden, worstelen, zwemmen, enz. laat men hedendags voor onze jonge lieden over; en het is eerst zedert onlangs, dat men te Rotterdam en Amsteldam openbare badhuizen heeft opgericht, die echter, vrees ik, meer uit nieuwsgierigheid of luxe, dan om de gezondheid, bezocht worden. - Meer valt het rijden en roskammen in den smaak; evenwel hebben wij slechts eenige weinige rijdscholen in ons land, en de pracht van veelen in rijdpaarden en Equipages toont duidlijk genoeg aan, dat men, gelijk de oude Persen (*), goede voorvaderlijke gewoonten ook hier weet dienstbaar te maken aan zijne praalzucht en

{==263==} {>>pagina-aanduiding<<}

weelde. - Weinig oefent men zich in de schermkonst; en de scholen daartoe ginds en elders voorheen gesticht, zijn meestal in diep verval. - Het dansen gaat thands meer en algemeener dan ooit in zwang. - Van jacht en visscherij zijn onze landgenoten liefhebbers, en op dit oogeblik staat dezelve ieder een vrij op zijn eigen grond; maar zucht tot gemak, en weinig uitzicht op voordeel, zullen altoos de oefening daarvan doen verwaarlozen. Ook is ons land hedendags voor groote jachten niet meer geschikt, schoon wij anders veele uitmuntend goede schutters hebben. - En wat zal ik van den edelen wapenhandel zeggen? zij word, ja, zedert ruim twee jaaren wederom geoefend, eenige schutterijën munten er wezenlijk in uit, het ontwerp tot eene algemeene Burgerwapening is daar; maar - ik hoop, dat ik al te zwaarhoofdig denk, wanneer ik vermoede, dat de eerste ijver over het geheel reeds aanmerklijk bekoeld is, en dat, na andere twee jaaren, die wapening niet verder dan thands gevorderd, misschien wel, hier of daar, in eene vrijwillige ontwapening veranderd zal zijn! Dat eene schaar onzer Jantjens, onzer Jeneverhelden, Muscadins, en wittebroodskinderen mij dit vrij ten kwade duide; ik reken het een geluk voor ons, dat wij met onze voorvaders geene rivieren meer te doorwaden, geenen Philips te wederstaan, noch met Buonaparte's Corsikaansche vuist geene Oostenrijksche Monarchie te verbrijzelen hebben! - Over het geheel, dunkt mij, is de Natie naar ziel en ligchaam derwijze

{==264==} {>>pagina-aanduiding<<}

ontzenuwd, dat alles, wat vermoeiënis, opofferingen, en gevaren vereischt, te lastig voor haar geworden is. Lui, laf, en verslaafd aan een gemaklijk, éénzelvig leven, zien wij op tegen den geringsten schok, en moeten ons overspannen om een weinig onzen engen loopkring te overschrijden. De edele roersels van roem en Vaderlandsmin bewegen ons niet meer, dan voor een oogeblik. Veelen blozen op het denkbeeld van soldaat des Vaderlands te zijn, of waggelen onder de forsche wapenrusting onzer kloeke voorvaderen. - Is het wonder, dat zulk een volk warsch is van den wapenhandel, en van alle andere sterke ligchaamsoefeningen?
Veel gretiger valt de Nederlander op de Spelen, vooral op zulken, die winst en vermaak geven. Het hazardspel gaat bij ons sterk in zwang. Het billard- schaak- en damspel, om geld, is zeer getrokken; doch bij voorkeus bemint de Natie de Loterijën, de kaart- en dobbel spelen, van allerleiën aart. Doorgaands spelen onze landgenoten zeer geinteresseerd, met vuur; en zij zijn weinig bestand tegen hun verlies. Aan fijne en calculative spelers mangelt het ons niet. Grof en valsch spel is in de groote steden, en zelfs onder onze jonge lieden, maar al te gemeenzaam. Menig één verwoest daardoor zichzelf en zijn huisgezin. Voor eenigen tijd verdobbelde zeker Geldersch edelman in éénen avond, behalven zijne goudbeurs, en eene goede som waarvoor hij tekende, zijne Equipage, en eene geheele Heerlijkheid. - Ik ken een aantal wezens, die zoo

{==265==} {>>pagina-aanduiding<<}

verslaafd zijn aan de kaarten of dobbelsteenen, dat men hen waarlijk niet hooger dan als spelende automates achten kan; en menig man of vrouw moet een gedeelte van zijne of hare verkwistingen goedmaken uit de speelbeurs. -
Wat de Nationale opvoeding betreft, daaromtrent valt tot nog toe weinig te roemen. Het gemeen brengt de kinderen op als woud ezels, en maakt er, zoo dra mooglijk, slaven voor het ouderlijk beroep van. De onkunde en domheid onder onze laagste classen is om deze reden onbezefbaar. - Bij den burgerstand laat men de jeugd het een en ander leeren, doch veelal ten halve; en wat het hart betreft, daarvoor word weinig gezorgd; de ouders bekreunen zich zelden aan de deugdzaamheid hunner kinderen, zo zij maar tot een goed bestaan komen. Ook moet ik bij deze gelegenheid tot schande onzer Natie zeggen, dat de Nederlanders doorgaands belagchlijk mal met hunne kinderen zijn, hun al te veel inwilligen, en het dus zichzelve te wijten hebben, wanneer dezen koppig, eigenzinnig, losbandig, ongehoorzaam, en tot verdriet der ouderen opgroeiën, gelijk veeltijds het geval is. Onze vaders bemoeiën zich doorgaands geheel niet met hun kroost, en onze moeders zijn zoo zwak, dat het misschien beter ware, zo zij er zich niet mede te bemoeiën hadden. - Van hier, dat de meisjens veelal ten eenemaal verwaarloosd worden. Voorheen pleegen zij door de moeders ten minste nog tot handwerken en huishoudlijkheid te worden aangebracht, maar ook

{==266==} {>>pagina-aanduiding<<}

dit geraakt meer en meer in verval. Plaisieren, uithiuzigheid, opschik, en nietige beuzelingen; ziet daar de voornaamste rubrieken in het tegenwoordig stelsel der maagdelijke opvoeding! de moeder zwoegt, de dochters doen niets wezenlijks, en laten zich zelfs vaak door haar bedienen. - Kan het wel anders, of onze nakomelingen, dus opgekweekt, moeten nog erger worden dan wij zelven zijn? Is het wel mooglijk, dat onze jongens geene onkundige losbollen, en onze meisjens geene wijsneuzige, lichtvaardige, Coquette, nietsbeduidende schepseltjens worden? - Bij onze rijke en aanzienlijke standen is het nog een graad erger. De ouders, voldaan met het zinlijk vermaak van kinderen te teelen, geven die edele wezens, geschenken van den Hemelschen Vader! - aan vreemde handen over. Minnen, kindermeiden, kostscholen, vreemde Gouverneurs en Gouvernantes, bezorgen hun - veelal eene slechte opvoeding, eene verpeste gezondheid, en eene bedorvene ziel. - Alles, wat de ouders hun kroost mededeelen, is niet zelden domme trotschheid, ijdele praalzucht, Coquetterie, ongeloof, en een slecht voorbeeld van zedelijkheid. De jonge lieden zien vroeg de wereld; hunne woelende driften worden ontijdig uitgebroeid; de galante zeden van onzen tijd, boeken, tooneelen en gezelschappen, verhitten hen; en zoo word menig lief kind, eer het huuwbaar is, een uitgeput scelet, een ingebeelde gek, of een snoode booswicht! - Ach! Nederlanders! wat zullen uwe kindskinders zijn? -

{==267==} {>>pagina-aanduiding<<}

Hoogstnodig is het, dat dit stuk, zoo wel als dat van onze veelal ellendig ingerichte, hooge, lage, en primaire Scholen, ten spoedigsten en ten ernstigste door de Wetgevende Vergadering worde ter hand genomen. Ik bezweer dezelve daartoe, in den naam van God en van het Vaderland! en ik zal ten aandrang van mijne bede alleenlijk nog zeggen, dat in eene verwaarloosde opvoeding en misvormd schoolwezen de gronden liggen van alle mooglijke volksrampen en ondeugden. Van hier zwakke, eigenzinnige, en losbandige kinderen, - zedenloze en onkundige jonge lieden, - lichtvaardige dienstboden, - koele, daglijks krakeelende, huisgenoten, - uithuizige en ontrouwe vrouwen, - onstandvastige en doorbrengende mannen, - verwaarloosde huisgezinnen, - verval van Zeden en Godsdienst, - losse grondbeginselen bij alle standen, - eene verzwakte, ontzenuwde, vertroetelde Natie; - van hier zoo veel Pederastie, Antinoïsmus, zelfsbesmetting, ontmanning, maintineering, verval van 't huuwlijk, echtscheiding, ontvolking, kindermoord, uitsterving, en toeneming van vernielende landziekten, vooral van eenen zenuwachtigen, zinkingachtigen, scorbutieken, en Venerischen aart. - Behoef ik meer te zeggen, om klem aan mijn vermaan te geven? om te betoogen, dat van eene verbetering in het opvoedings- en school-wezen alles - alles afhangt? -
Het Physique van de Natie is buiten tegenspraak veel zwakker, weeklijker, en delicater,

{==268==} {>>pagina-aanduiding<<}

dan oudstijds; en alle ziekten en kwaalen (morbi chronici), uit een zwak zenuwgestel, verslijmde maag, verstoppingen, belette doorwazeming, en bederf der vochten ontstaande, worden van tijd tot tijd algemeener (*). De Catharrale koortsen en andere Epidemiën richten jaarlijks eene geduchte slachting aan. Onze doodenlijsten toonen genoeg aan, dat dit land niet van de gezondsten is, en de vreemdelingen inzonderheid konnen maar zelden ons climaat verdragen. - Met dat al is de sterfte in betrekking tot onze volksmenigte niet zoo groot, als men wel denken zoude, en de ontvolking, die zedert eene halve eeuw zeer aanmerklijk is (†), is, naar mijn begrip, niet alleen toeteschrijven aan Physieke maar vooral ook aan Moreele oorzaken, weelde, ongebondenheid, verarming, uitverhuizing, Staats-omwentelingen, enz. - Op de meeste plaatsen staat het getal der geborenen jaarlijks met dat der gestorvenen vrij gelijk. Ik heb in eene kleene stad van het Sticht gewoond, die nagenoeg 1000 à

{==269==} {>>pagina-aanduiding<<}

1200 zielen bevat, en waar, in zommige jaaren, niet meer dan 12 of 14 dooden begraven werden. In eene andere kleene plaats, nog minder bevolkt, telde men voor eenigen tijd 50 oude lieden, boven de 70 jaaren. - In de duinen aan de Noordzee, op onze eilanden, in het bergachtig gedeelte der Republiek, en veelal ten platten lande, treft men nog een stevig, gezond, en robust soort van menschen aan, die waarlijk bij het weeker gedeelte der Natie zonderling afsteeken. - Langlevendheid is wel bij ons niet algemeen; echter bereiken veelen eenen goeden, en zommigen eenen hoogen ouderdom, zelfs in de ongezondste oorden; schoon weinigen boven de 100 jaaren komen (§). - Uit dit alles besluit ik, dat ons climaat in zichzelve, mids men zich behoorlijk in acht neme en geregeld leve, niet zoo schadelijk voor den landzaat is, als het wel schijnt; en hoe veel tegenstands zoude men nog aan onze volksverzwakking, Epidemiën, en sterfte konnen bieden, indien eene Staatkundige Gezondheidsregeling, die hier meer dan ergends nodig is, éénmaal zorgde, dat de ongebondenheid en weelde werd beteugeld, opvoeding, onderwijs, en zeden verbeterd, openbare reinheid bevorderd, de schamele armoede behoorlijk onderhouden, de inënting meer doorgezet, de Artzenij-
{==270==} {>>pagina-aanduiding<<}
menging op eenen beteren eenparigen voet gebracht, aan Apothekars en Kwakzalvers de practijk verboden, een stipt examen aan Geneesheeren, Wondartsen, en Vroedvrouwen, voornaamlijk ten platten lande, opgelegd, het begraven in de kerken en steden afgeschaft, en tot buitenbegraafplaatsen alom aanstalte gemaakt, enz.! -
Wat de Politie betreft, zij word in dit land over het algemeen oplettend waargenomen. Dijken, sluizen, vaarten, veeren, openbare wegen, straaten, bruggen, enz. worden doorgaands wel onderhouden, en zijn in goeden staat; echter lijd dit verschillende uitzonderingen, voornaamlijk in de Land-Provinciën en onder het rechtsgebied van kleene Steden, wien het dikwijls aan vermogen ontbreekt, om het nodige te herstellen. Aan onze Publieke gebouwen word om dezelfde reden veelal weinig de hand gehouden. - De veerschepen, trekschuiten, postwagens, en dobbelvrachten dragen, in Holland bijzonder, zeer veel bij om het reizen te bespoedigen, goedkooper en gemaklijker te maken. - Voor de veiligheid der wegen valt het in een land, dat zoo eng van bestek en dicht bewoond is, niet moeilijk te zorgen; er zijn ook slechts enkele voorbeelden van reizigers, die aangevallen of afgezet worden, en over het geheel reist men hier te lande bij nacht even veilig als bij dag. Men hoort wel eens, zelfs in de steden, van aanrandingen, huisbraaken, enz. doch al doorgaands vliegen de daders spoedig in de kaars; en de waakzaamheid der Justitie op dit stuk,

{==271==} {>>pagina-aanduiding<<}

vooral in de groote stad Amsteldam, is van ouds en nog billijk beroemd. Tegen bedelaars en landlopers word matig gewaakt; het ware te wenschen, dat men alom werkhuizen voor hen oprichtte, en hen daardoor meer van wegen en straaten wegvaagde. - Des nachts gaan alom in steden en dorpen geregelde nachtwakers. Wat de verlichting door lantaarnen betreft, deze is op veele plaatsen, en zelfs in Amsteldam, nog vrij gebrekkig. - Tegen het ongeval van brand zijn, in de meeste steden althands, de beste maatregelen genomen, ofschoon het platte land en de dorpen ten dien opzichte nog maar al te veel aan hun noodlot zijn overgelaten; trouwends dit laatste geldt ook ten aanzien van andere gewichtige voorwerpen, b.v. de nodige en kundige Geneesheeren, Apotheken, Vroedmeesters, Chirurgijns enz. - Voor het overige zijn de Kooplieden gewoon hunne huizen, Fabrieken, goederen, ja personen zelfs in geval van gevaarlijke tochten, te laten verzekeren; en het ware te wenschen, dat ieder een zich bedienen mocht van de zedert eenigen tijd opgerichte Brand-Assurantie-Compagniën. -
Naast de Engelschen is er geen volk in Europa, dat zoo zwaar door belastingen gedrukt word, als de Nederlanders. Om hiervan een enkel licht bevatbaar bewijs te geven, zal het genoeg zijn aantemerken, dat de gewoone lasten over de geheele Republiek én gros bedragen 36 millioenen; indien men nu, volgends eene globale berekening, het getal der huizen in ons land

{==272==} {>>pagina-aanduiding<<}

stelt op 300,000, het geen waarlijk ruim genomen is, dan zal deze som, geslagen over de huizen in het gemeen, voor elk derzelven eenen jaarlijkschen opbreng vorderen van ƒ120-: welke last verbazend groot is, indien men berekent, dat veele huisgezinnen naauwlijks zoo veel in een jaar verdienen, en dat dus hun te kort door het meer welvarend gedeelte moet worden goed gemaakt. Hoe moet dit op den duur drukken! vooral bij zulke zwaare extra-heffingen, bij de kwijning en stilstand van alles, en bij eene zoo aanmerklijke duurte der levensmiddelen in onze dagen (*)! - Tot nog toe zijn de belastingen in ons land zeer onregelmatig geheven, en dit maakte ze des te drukkender (§). - Hoe wenschlijk is het dus, dat het Financiëel stelsel der Republiek eens eindelijk op eenen beteren en meer eenparigen voet gebracht worde! -

{==273==} {>>pagina-aanduiding<<}

Veel zoude ik hierbij nog voegen konnen, indien ik wilde uitwijden in eene menigte van Nationale bijzonderheden; indien ik b.v. wilde spreken over algemeene of plaatslijke Gewoonten en Ceremoniën, bij gelegenheid van vrijaadjens, huuwlijken, de geboorte van kinderen, doopsbediening, sterfgevallen, begravenissen, lijfstraflijke rechtsoefeningen, openbare verkopingen, dingwaardens, huuren en verhuuren, erven en onterven, enz. - Ik zou konnen stilstaan bij onderscheidene Stands- Ordens- en Sexen-Characters in ons Vaderland, en kentrekken opgeven van onzen Adel, onze Patriciërs, onze Geestlijken en Godsdienstige Genootschappen, onzen Militairen stand, onze Kooplieden, onze burgerlieden, onze ambachtenaars, boeren, schippers, visschers, - mannen en vrouwen, enz. - Ik zou eindelijk eenige bladzijden konnen vullen met de naamen van Beroemde Mannen, zoo geleerden als konstenaars, zoo helden als staatkundigen, zoo kerklijken als wereldlijken, zoo van hooge als van lage afkomst, welken Nederland zedert eeuwen heeft voordgebracht, of die hetzelve nog werklijk tot luister verstrekken. - Dan, daar zommige dezer bijzonderheden reeds behandeld zijn door Berkhey, Martinet, von Pfau, en veele anderen, bij wien men overvloedig onderricht bekomen kan; en daar ik gelegenheid zal hebben, om in het vervolg over de Stands- Ordens- en Sexen-Characters opzetlijk te handelen, stap ik het een en ander hier ter plaatse stilzwijgend voorbij. -

{==274==} {>>pagina-aanduiding<<}

En, Wat onze Nederlandsche Reizen en Reizigers betreft, die doorgaands in het Hoofdstuk van Volksbijzonderheden den trein sluiten; ik weet daaromtrent niets beters te zeggen, dan men (gezegd vind in de geestige Voorrede, voor de Nederlandsche Vertaling van Volkmans Reisboek door Italië, I. en VI. Deel, geplaatst. Indien onze reizende Negocianten en zwervers du ton zich daardoor lieten onderrichten, zouden de buitenlanders zich niet langer met der Nederlanderen laffe praal- en spilzucht vermaken ten koste van hunne beurs, noch hen blijven aanzien voor eene Natie van domme Kaaskopers! -

Thands zou ik, volgends mijn plan, moeten overgaan tot de Provinciale Charactertrekken onzer Natie. Dan, ik wil dit stuk liever verschuiven tot dat ik aan de Provinciale en Plaatslijke Characters in het algemeen zal gekomen zijn, bij welke gelegenheid ik hoop eenige goede waarnemingen over dit onderwerp te zullen konnen mededeelen. - De volgende algemeene bedenkingen mogen nu volstaan.
Uit de oudste berichten weten wij, dat ons land van onheugelijke tijden af bezet is geweest door eene menigte van kleene volkshorden, de eene de andere beurtlings verslindende of uitdrijvende, zoo dat wij thands hunne naamen en aêloude woonplaatsen naauwlijks meer kennen. Moei-
{==275==} {>>pagina-aanduiding<<}
lijk althands valt het, te bepalen, uit welken der vroegste landzaten de tegenwoordige Nederlandsche volken bepaaldlijk gesproten zijn. Dan, zoo veel is zeker genoeg, dat de tegenwoordige Natie uit verschillende rassen en coloniën is zaamgesteld, en dat wij een mengsel zijn van de oude Friesen, met veelerlei andere Germaansche, Frankische, en Noordsche volken.
Dit heeft voorzeker van de vroegste eeuwen af den grond gelegd tot menigvuldige nuances en verscheidenheden in ons Volks-Character zelf. - De Romeinsche Schrijvers gewagen reeds daarvan; onze aêloude Chronijken zijn er mede doorweven; en de kentrekken, die men in vroeger tijden aan de volken der bijzondere Gewesten toeschreef, zijn indedaad zomtijds al vrij naïf. Onder anderen heeft men een kreupel rijmtjen van den beruchten Grooten Pier (§), waarin die Geldersche Terrorist zegt:

‘Ik - een stuyrman ter doodt 
Acht de Hollanders bloodt: 
Al zynse groot van rade, 
Zy zyn slap van dade; 
Sterk van partyën, 
Krank in 't stryën; 

{==276==} {>>pagina-aanduiding<<}

Hooch van glorie, 
Krank van victorie. - 
Maer de Geldersche, sterk van teringe, 
Slap van neringe; 
Kloeck in den velde, 
Maer dorre van gelde; 
Vroom van moede, 
Maer kleyn van goede; 
Doch onversaecht in 't stryden enz.’ 


indedaad, eene bijdrage, die de ruuwheid van het begin der XVI eeuw tekent, en in den partijdigen toon van eenen snoevenden krijgsman gestemd is; doch die echter niet in alles den bal mis slaat. -
Ik wil gaarne toestemmen, dat wij, bij de nasporing der Provinciale kentrekken, op den onderscheiden oorsprong der volken te letten hebben, en dat zich daaruit meer dan eene bijzonderheid alleen verklaren laat; doch, ik geloof niet, dat alles enkel op dezen grond rust: in ons land zelfs minder dan ergends, om dat de amalgamatie met vreemdelingen, en onder elkander, zedert achttien eeuwen daarin nog niet heeft opgehouden
Ook kan de geïsoleerde en ver van elkander verwijderde levenswijze der Gewestelingen bij ons het Provinciaal verschil niet gevoed hebben, gelijk in uitgestrekte rijken. In Frankrijk b.v. is het zeer mooglijk, dat de Bretagners nog eenen eigenen zweem van de Britten, en de Normandiers iet van de Nooren behouden hebben; dan

{==277==} {>>pagina-aanduiding<<}

dit is geenszins het geval in een land, waarin de menschen als in een groot mierennest verzameld zijn, waar stad aan stad, dorp aan dorp paalt, en waar men veelal zoeken moet, om buiten het gezicht van menschen te geraken. - Eene zoo onmiddelijke aanraking moest de verschillende trekken bij ons eer doen in één vloeiën, dan ze vereeuwigen; en hetgeen zij niet geheel vermocht, moest ten minste de noodzaaklijke en drukke gemeenschap van handeldrijvende volken onderling, met haar volbracht hebben.
Het is waar, eenige oorden en plaatsen van ons land kan men geïsoleerd noemen; en daar bevind zich ook een, soort van menschen, dat het minst van den oorspronglijken volksaart verloren, en geene gelijkheid in veelen opzichte met de overige landzaten heeft. Van dien aart zijn onze eilanden in de Zuider- en aan de Noordzee, onze Duin- en Zeedorpen, vooral in Zuid- en Noordholland, het zonderling Molquerum nevens Hindelopen in Friesland, enz. - Dan, de verscheidenheid bepaalt zich niet tot deze weinige plaatsen, er is alom verschil; dit verschil is Provinciaal, en er moet dus in de Gewestlijke verdeeling zelve een voorname grond zijn voor zulk eene verscheidenheid.
De zaak uit dit oogpunt beschouwd, verbeeld ik mij aanleiding te vinden, om vier groote wijzigingen in het Volks-Character te bepalen, te weten: 1. Bij de Friesen. 2. Bij de handeldrijvende, aan zee gelegen, Hollanders en Zeeuwen. 3. Bij de landbewoonende volken, Gelderschen,

{==278==} {>>pagina-aanduiding<<}

Overijsselaars, Drenthers, en Groningers. En 4. Bij de Stichtschen. - Bataafsch Brabant is nog te veel Brabantsch, en in den staat van Conquest der Republiek te lang neêrgedrukt geweest, om hoofdtrekken voor het Vaderlandsch Character te konnen aangeven.
Elk dezer wijzigingen onderstelt, dat zij, die er de onderwerpen van zijn, behalven eene verschillende herkomst, onder den invloed van zekere bijzondere, en op hen alleen in die mate werkende, oorzaken gestaan hebben, en nog staan. En wij zullen niet dwalen, wanneer wij dezelven zoeken in derzelver onderscheiden climaat, voedsels, wijze van bestaan, leefregel, bijzondere belangen, regeeringsvorm, wetten, aangrenzing van buitenlandsche nabuuren, enz. - Al dat te zaam genomen moet, en kan, de meeste bijzondere plooiën gedrukt hebben in het Provinciaal Character onzer landgenoten, beschouwd in de zoo even aangenomene hoofdverdeeling. De voorbeelden zullen dit nader ophelderen.
De Friesen, het eenig oorspronglijk volk dezer landen, de overlevers, zoo wel als de overwinnaars, hunner tirannen, konnen derhalven ondersteld worden het meest van allen hunnen Oud-Saxischen aart behouden te hebben. Indedaad, hun Character onderscheid zich in veelen van dat aller overige Nederlanderen, en is het enkel in zijne soort. De Fries blijft nog altoos iet behouden van zijne oorspronglijke vrijheidszucht, onrustigheid, soliditeit van geest en hart, onverzetlijke stijfheid, en bonhômie. Het Friesch Patois

{==279==} {>>pagina-aanduiding<<}

en dat der Britten nadert zich onderling zoo zeer, dat elk in beiden een spoor van de oude taal der Saxen herkent. - Tot op dezen dag volgt men in Friesland nog de Romeinsche wetten. - De trots op zijne aêloude Koningen, en naderhand op eenen Stam van het Nassausch huis, de krijgsroem gedurende veele eeuwen door hem behaald, en de wijde omvang van zijn grondgebied in die tijden, toen alles, wat tusschen de Eems en Westerschelde ligt, Friesland heette, hebben natuurlijk den Fries fier, meesterachtig, en bij de inkrimping van zijn gezag, jaloersch moeten maken van anderer meerderheid. - Ondertusschen heeft dit zijne inwendige veêrkracht versterkt, en hem eene des te sterkere voorliefde en vasthoudender verkleefdheid, voor al wat Friesch is, ingeboezemd. - Het een en ander schijnt mij toe het Character van dit volk voornaamlijk gewijzigd te hebben.
Bij de Hollanders en Zeeuwen, die nagenoeg eenerlei bodem, bestaan, belang, regeeringsvorm, en lot zedert eeuwen her gehad hebben, werkten geheel andere oorzaken. Waterachtige, laage, en slikkige gronden, - een nevelachtige, ongestadige dampkring, - veel visch en andere slijmige voedsels, - nijverheid, industrie, koophandel, scheepvaart, en visscherij, - schitterende zeetochten en stoute ondernemingen, - toevloed van vreemdelingen en van schatten, - genietingen van allerlei aart, - vroeger verlichting en uitgebreider weelde, - invloed op het lot en bestuur des geheelen volks, - verschil en dik-
{==280==} {>>pagina-aanduiding<<}
wijls tegenstrijdigheid van belangen met de Landgewesten, - trots op de macht en het aanzien zijner Graaven, Staatsvergaderingen, Regeeringen, en Kooplieden, - en eene uit dit alles opbruischende zucht om wat meer dan alle man te zeggen te hebben; - ziet daar, wat mij dunkt, dat het Character dezer twee verbondene volken op eene meer bijzondere wijze heeft konnen en moeten buigen. - Er zijn echter nog plaatslijke omstandigheden bij te voegen; b.v. ten aanzien van Zeeland, de sterke wisselvaart tusschen dat Gewest en Engeland, de aêloude overheersching van Holland onder de Graaven, het bewoonen van eilanden, die aan allen kant door het woest element bedreigd worden, de nabijheid en langdurige verzwagering der Vlamingen enz. En wat Noordholland betreft, deszelfs enkelsoortige ligging, de veêrkracht zijner oude volkerschappen, en de Geographische gemeenschap van Westfriesland met het tegenwoordig Friesland in vroeger eeuwen, behoort wel degelijk te worden op het oog gehouden. -
Het Volks-Character der Landgewesten schijnt zich veelal te hebben gevormd naar hun gezonder climaat, steviger voedsels, forscher arbeid, meerder belang bij de jacht, den oorlog, den krijgsroem, en de onderscheidingen van heldhaftigheid en adeldom; wijders naar den minderen graad van rijkdom, industrie, koophandel, verlichting, weelde, en zedenbederf; naar de minderheid hunner bevolking, vermenging met vreemdelingen, beschaving, gezelligheid, en verslaving aan

{==281==} {>>pagina-aanduiding<<}

het gewoel; naar de gewoonheid der landzaten aan een stille, eenvouwige, landlijke, tot zichzelf ingekeerde, en met weinig vergenoegde, levenswijze; voords, naar den geest van zelfsbehoud en wangunst, dien de meerderheid der Zeegewesten natuurlijk moest opwekken; en eindelijk, naar de zeden der aanstotende Duitsche nabuuren, met welken zij oorspronglijk slechts één groot volk hebben uitgemaakt. - Bijzondere nuances, hier en daar op te merken, vinden in andere oorzaken haren grond. -
Er is veel van allen, en te gelijk veel bijzonders, in het Character der Stichtenaren. De redenen hiervan liggen, mijnes bedunkens, deels in de middenpuntige plaatsing van dit volk tusschen de overige bondgenoten, deels in de vroegere strooming van den toen kooprijken Rhijn door deszelfs Gewest, deels in het enkelsoortig Bisschoplijk Bestuur en den invloed eener domme, bijgelovige, luie Geestlijkheid, en in de menigvuldige oorlogen uit dien hoofde tegen en door dit volk gevoerd; deels ook, misschien, in de werking van zommige groote gebeurdtenissen, aldaar voorgevallen, op den geest der ingezetenen, b.v. het sluiten der Unie in 1579, het invoeren van een drukkend Reglement in 1673, en de Vredehandel in 1713. -
Behalven deze Provinciale verscheidenheden, doen zich nog meer bijzondere wendingen van het Character in verschillende oorden des Vaderlands op. De landzaten ondergaan zichtbare veranderingen, naarmate zij hoog of laag, op zand

{==282==} {>>pagina-aanduiding<<}

of kleigronden, droog of waterachtig, aan zeeën of rivieren, nabij of ver van zekere hoofdsteden, gelegen zijn. - Op onze Brabantsche, Cleefsche, Munstersche, en Oostfriesche grenzen naderen zich de zeden en geaartheden allengs meer en meer; en op de landscheidingen der Gewesten van elkander heeft een zachte, schier onmerkbare, overgang plaats, zoo dat men in zekere oorden den Geldersman van den Stichtenaar, dezen van den Hollander, enz. naauwlijks onderkennen kan. - Groote steden hebben doorgaands eenen eigenen plooi, die zich aan de omliggende landstreek min of meer mededeelt. - In Amsteldam zelve heerschen wijzigingen van tongvallen, Physiognomiën, en volkszeden. - Dan, dit alles behoort tot een ander gedeelte van mijn' taak, en geenszins tot de behandeling der Volks-Characters. -

Er is nog overig, dat ik iet zegge van die Nationale Charactertrekken, welke zich, in onze revolutionaire tijden, bij den Nederlander meer vertoond of dieper gevestigd hebben. Voor deze bijzonderheid heb ik de laatste bladzijden van mijne Characterschets willen bewaren.
Veelen oordeelen het tijdstip eener revolutie het vruchtbaarst van allen voor de Characterkunde. Ik ben niet van hun gevoelen, indien men van Volks-Characters spreekt. In den revolutionairen staat zijn het genoegzaam alleen de groote driften, die werken; maar alle driften be-
{==283==} {>>pagina-aanduiding<<}
roeren het Character, doen deszelfs ware strooming stilstaan, en verbergen er de fijnere aanstreeken van voor ons oog. Van hier, dat alle volken, hoe wijd verschillend anders ook van aart, in dien staat zich onderling naderen, en gelijke daden oefenen (§). Veele bijzondere Characters, dit beken ik, ontwikkelen zich bij zulk eene gelegenheid, en men leert meer dan ooit menschen kennen; maar, wat het eigenlijk gezegd Volks-Character betreft, dit vertoont zich nimmer zoo flaauw en wijfelend, als onder de onstuimigheden eener revolutie. Hij, die uit zulk een tijdstip een Volks-Character wilde kenschetsen, zou voorzeker weinig dienst aan de Characterkunde doen; hij zou dien Schilder gelijken, die niet anders dan stormende zeeën geschilderd heeft. - Evenwel, eene Staatsomwending kan zoo gewichtig zijn, en door hare gevolgen zulk eenen indruk maken op de Nationale geestgesteldheid, dat daardoor nieuwe zijden van het Volks-Character aan den dag gelegd of gevormd worden; en in dat geval is het revolutionair tijdstip voor de Characterkunde ten hoogste belangrijk. Wanneer, b.v. ontwikkelde zich voornaamlijk het Character der Nederlanderen? was het niet, bij gelegenheid van hunnen op-
{==284==} {>>pagina-aanduiding<<}
stand tegen Spanje? Hebben wij de Franschen niet zedert weinige jaaren, na hunne revolutie, beter en in een ander licht, dan ooit te vooren, leeren kennen? -
Zints 1780 is de Bataafsche Republiek in eenen aanhoudenden staat van gisting geweest. Herhaalde omwendingen hebben zich op dit kleen Staatstooneel vertoond. Twee partijën, waarvan de zaaden in eene hooge oudheid bedolven liggen, hebben tegen elkander geworsteld, hebben beurtlings elkander overwonnen, en dingen tot op dit oogeblik naar eene bestendige meerderheid. - Veele en groote veranderingen in buitenlandsche betrekkingen en binnenlandsche omstandigheden, in staatsbestuur, regeeringen, en ambtsbedieningen, in Financiën en Koophandel, in Coloniën en Gewesten, in legers en vlooten, in gezelschappen en huisgezinnen, in gevoelens en gedragingen, in neigingen en oogmerken, in smaak en in leuzen, kortom in duizend opzichten, zijn van dit alles de noodwendige gevolgen geweest. Bij die gelegenheid hehben zich veelerleië personen en Characters openlijk vertoond. Wij hebben den Hoveling, den Aristocraat, den Intriguant, den verrader, den huigchelaar, den zwakken man, den eigenbelangzoeker, den dolleman, den vreesachtigen, den dweeper, den vrijgeest, den ingebeelden weetniet, enz. enz. in eene reeks van gevallen leeren kennen; en dit wel in alle mooglijke standen en kringen der maatschappij, als edelman, als regent, als militair, als geestlijke, als ambtenaar, als koopman,

{==285==} {>>pagina-aanduiding<<}

als financier, als gemeen burger, als schutter, als Emigrant, als hoofd eener factie, als Pasquilschrijver, als Courantier, enz. enz. - Nieuwe verschijnsels hebben zich dus voor den Wijsgeer opgedaan, een nieuw veld van menschkundige waarnemingen heeft zich aan hem ontsloten. - Bovendien heeft het Nationaal Character zich in meer dan een opzicht duidlijker doen kennen, en zommige nieuwe buigingen ondergaan. - Dit alles levert rijke stof op voor Characterkundige beschouwingen, en maakt eene gewichtige bijdrage uit tot de kennis onzer Nationale geaartheid.
Ik zal echter slechts stippen zetten op deze uitgestrekte vlakte; en dit zal ik doen met eene onbeschroomde, waarheid huldigende, en geene partij kiezende noch schroomende pen. Als burger veracht ik den dubbelzinnigen weifelaar, en is mijne partij onveranderlijk genomen, zedert ik voor rede vatbaar werd; als Wijsgeer ken ik geene opiniën, ik beschouw alleen en beoordeel menschen en daden. Wien dit oordeel vernedere, raakt mij niet. Ik wil niemand beledigen, maar alleen de waarheid onschuldig en blank ten toon stellen. Vind iemand bij die gelegenheid zijn eigen beeld gemaald, hij verbittere zich niet tegen mij, maar verbetere zich zelve! -
Na deze korte inleiding ga ik eenige algemeene trekken, gunstigen en ongunstigen, voor ons Nationaal Character uit de jongste gebeurdtenissen van ons Vaderland zamelen. -
Onder de goede hoedanigheden, die mij bij-
{==286==} {>>pagina-aanduiding<<}
zonder in het oog vielen, tel ik de volgenden. Warme Vrijheidszucht, afkeer van alle overheersching, onder wat naam ook, zoo buiten- als binnenlandsche, zoo wel Broederschaplijke als Mijnheer-lijke. Haat vooral tegen den geringsten zweem van Aristocratie. Besliste overhelling tot eene volksregeering bij vertegenwoordiging. Ingewortelde verbittering tegen het verfoeilijk stelsel der Britsche Staatkunde. Meer gevoel van 's volks en 's menschen eigen waarde. Oplevende vonkskens van Volksgeest (Esprit de Nation) en Natietrots. Meer verlichting, uitbreiding van wijsgeerigen smaak, en dieper inzien in de gezonde beginselen van Staatkunde, Maatschaplijk Verdrag, enz. Toenemende kennis bij de middelbare en lagere standen. Opklaring van zommige Godsdienstige en burgerlijke volksvooroordeelen. IJver om zijne vertrapte rechten te hernemen, zoo wel naar buiten, als naar binnen. Opwakkerende lust tot herstelling der aêloude Nationale industrie en welvaard. Moed en geduld, om de grootste zwarigheden voor de zaak des volks te boven te komen. Stoute onderneemzucht, in spijt van alle gevaaren. Taaie lijdzaamheid onder den druk. Stille gelatenheid en onderwerping aan de overmacht der heerschende partij. - Bescheidenheid jegens de onderliggende, wanneer de eerste driften zich gestild hebben. Gematigdheid, voorzichtigheid, en welberekendheid in zijne meeste en gewichtigste stappen. Liefde tot orde en geregeldheid in de maatschappij. Buigzaamheid voor drukkende,

{==287==} {>>pagina-aanduiding<<}

maar door den nood voorgeschrevene, wetten. Hoogachting voor den eerlijken man, die altoos dezelfde blijft, tot welke partij hij ook moge behooren; maar diepe verachting voor draaiërs, die met alle winden waaiën, en de opkomende zon steeds aanbidden. Verkleefdheid aan elkander, zoo lang men ten minste het onderspit delft. Goedaartigheid des volks, om zich te laten geleiden door elk, die deszelfs vertrouwen heeft; en lichtgelovigheid aan zijne welmeenende voorstanders, enz. enz.
Deze trekken zijn voorzeker gunstig. - Dan zij worden verduisterd door een aantal min gunstigen, die ik onder de volgende hoofden rangschik.

1. Woelzucht en geneigdheid, om onder elk bestuur in der tijd te morren, elken maatregel te bedillen, gereedlijk te wantrouwen, en naar verandering te staan. Ik moet evenwel te gelijk erkennen, dat hiertoe van de zijde der aangestelde machten meermalen, ten minste schijnbare, aanleiding gegeven is, en dat geene bovendrijvende partij in ons land immer reden heeft gehad, om volmaakt vergenoegd te zijn met het beleid van zaaken.

2. Eenvouwigheid en onkunde des volks omtrent zijne waarachtige belangen en vrienden, gepaard met eene groote inbeelding van eigen doorzicht, bekwaamheden en verdiensten. - Het is hierdoor, dat het volk van Nederland zich

{==288==} {>>pagina-aanduiding<<}

ten allen tijde bedrogen heeft gevonden in deszelfs verwachting aangaande den uitslag zijner revolutiën. Het is hierdoor, dat dit volk altoos de speelbal is geweest van hen, die bij eene nieuwe orde van zaaken hunnen throon oprichtten. Het is hierdoor eindelijk, dat eene zoo dikwijls te loor gestelde en twijfelmoedig gewordene Natie ten laatste de handen slap laat hangen, in hare eigene grondbeginselen wankelt, en zich aan onverschilligheid of aan hare oude dwalingen overgeeft.

3. Vatbaarheid van ons gemeen voor misleiding en opruijing van intriguanten, welke hetzelve lichtlijk tot de onberadenste stappen vervoeren konnen, indien zij zich slechts onder eene bevallige gedaante weten voortedoen.

4. Hiermede gaat gepaard een dolle ijverzucht in het eerste oogeblik der omwending, om zich door sterke en weinig berekende daden te onderscheiden. Welke verschriklijke oproeren en plunderingen hebben het schandjaar 1787 bezoedeld! De omwenteling van 1795 heeft zich hierin van alle anderen voordeelig onderscheiden; doch dit is geene vrucht geweest van 's volks bedaarder denkwijze, maar wel van den invloed en het gezag der Franschen, die ons dezelve met een 80 à 100,000 bajonetten kwamen brengen. In de plaats daarvan hebben wij, zedert den aftocht der overwinnende armée van Pichegru, op veele plaatsen van ons Vaderland verdeeldheden,

{==289==} {>>pagina-aanduiding<<}

burgertwisten, en volksgistingen zien ontstaan, die nu en dan al zeer hoog gelopen zijn, vooral die van 5 November 1795 en 10 en 13 Maij 1796 te Amsteldam. Men heeft uit deze laatste gebeurdtenissen, zoo wel als uit die van 1747, 1748, en 1787, ten duidlijkste konnen bemerken, dat geheime raddraaiërs en stookebranden het volk hadden opgewonden; schoon ik te gelijk moet zeggen, dat de lieden van het bewind meer dan eens door hunne onvoorzichtigheid, ongelijkheid aan zich zelf, of ook door zwakheid niet weinig voedsel aan den geest van muiterij en ongebondenheid gegeven hebben.

5. Eene onbezonnene drift voor zijne partij, doch die meest in zwetsen en snoeven bestaat, doorgaands niet langer duurt dan de werking van den drank of van heethoofdige aanhitsers, en zoo dra het op doen en geven aankomt, in lafheid, vrees, onverschilligheid, en werkloosheid verwandelt. - Men heeft in alle standen der maatschappij, en ook zelfs bij het tijdlijk bestuur, de vuurigste Characters in den beginne van elke revolutie tot den laagsten graad van verkoeling zien daalen, zoodra de eerste drift voorbij was, en men het drukkende gevoelde van onvermijdbare opofferingen en moeilijkheden. Veelen zijn zelfs volmaakt afgevallen, zij voegden zich openlijk bij de Oranje-partij; en ik twijfel niet, indien de revolutie met hare rampen nog andere drie jaaren voordduuren mocht, of de

{==290==} {>>pagina-aanduiding<<}

Patriotsche partij zoude meer dan de helft gesmolten zijn!

6. Onze Natie heeft een slaafsch ontzag, eene ingeschapene toegeeflijkheid, voor grooten en machtigen, voor lieden van rang en vermogen. Dit doet haar onwillig altoos weder terug vallen in het zog van eene regeering der rijken en aanzienlijken; het heeft ons allengs onzen invloed in Europa, en nog onlangs veele millioenen doen verliezen; en het is oorzaak, dat de overwinnende partij in elke revolutie zich zelve bederft door slappe maatregelen, flaauwe handhaving der wetten, gebrekkige hervormingen, en door eene laffe streeling der onderliggende factie.

7. Een ander kwaad, waarvoor de Nederlander van allerlei rang en stand bij uitstek vatbaar is, en het geen hem als door eene toverkracht schijnt aantetrekken, zoo dra hij de trappen van eene Raadzaal, de stoelen der eere bestijgt, is dat van heerschzucht en Aristocratie. Welk eene ongerijmdheid, zelve zich overtegeven aan eenen misslag, dien men, in den burgerlijken kring levende, zoo lang en zoo rechtmatig in anderen verfoeide!

8. Eigenbelang is het groote roersel, dat duizenden in revolutionaire tijdstippen beweegt. Van hier, dat veelen zich in schijn bij elke bovendrijvende partij voegen, t'elkens de opgaande zon aaabidden, de huig altoos naar den wind

{==291==} {>>pagina-aanduiding<<}

hangen, en in hunne politieke gevoelens zwenken, zoodra zij hunne oogmerken daardoor beter meenen te zullen bereiken. - Hoe veelen bukken gereedlijk voor elk, die hun de wet stelt, indien het hun slechts wel gaat! - Hoe veelen, die voor 1787 revolutionaire Patriotten scheenen, om dat er wat te removeeren en te ambieeren viel, kantelden op eene laage wijze naar de tegenpartij over, zoo dra dezelve zegepraalde! en hoe veelen dezer renegaten, dezer vervolgeren van hun eigen geloof, riepen in 1795 even sterk Hoezee! als zij zeven jaaren te voren gedaan hadden! Ja, ik ken onder hen lieden in menigte, zie zedert dien korten tijd al weder veranderd zijn, om dat zij er hunne rekening niet bij vonden. Zij zouden meer dan ooit juigchen bij eene derde omwenteling! - Welk een zondvloed van Requesten en Sollicitatiën heeft het Stadhouderlijk Hof, het Nationaal Hôtel, en de Stedelijke of Gewestlijke Raadzaalen beurtlings overstroomd! - Er zijn zedert twee jaaren meer ambten gevraagd, dan de Republiek met alle hare inkomsten betalen kan; en onder onze Bataven hebben zommigen zich niet geschaamd om gisten of Pensioenen te vragen, niettegenstaande het bleek, dat zij of vermogend genoeg van zichzelve, of om verkwisting en wangedrag uitgeweken, of reeds eenmaal, ja zomtijds meer dan eens, van 's lands wege schadeloos gesteld waren. Heerlijk Patriotismus! - Verachtlijke eigenbaat! - Ongelukkig Vaderland!

{==292==} {>>pagina-aanduiding<<}

9. Eensgezindheid ontbreekt altoos bij de bovendrijvende partij in ons land. In den druk vereenigd, scheurt zij zich bij haren zegepraal in bijzondere aanhangen, die elkander meer haaten, dan de overwonnene partij zelve. Ieder wil het meest te zeggen hebben; elk zoekt zijnen aanhang te doen bovendrijven; de gemoederen verhitten zich; het volk, door intrigue verleid, neemt deel in den twist; en in het troebel water dezer onlusten vischt de vijand, - de vrucht der omwending gaat verloren, en de cabaal, die het onderspit delfde, herstelt op de puinen dezer verwoesting allengs haren throon. - Zoo ging het vóór 1787, vóór 1795, en wie zegt ons, hoe het vervolgends gaan zal?

10. Er is een geest van Rechtsgeleerdheid, van Commercie, en van Financiëele Calculatie, welke, hoe nuttig ook voor het burgerlijk bestaan onzer landgenoten, echter in het Staatkundig vak ten uiterste schadelijk is, om dat zij eene al te naauwe regelmatigheid in de Staatszaaken invoert, de groote Diplomatische stappen belemmert, den gang der Staatsbesluiten op eenen koopmans leest schoeit, en duizende sluipwegen openlaat voor de baatzucht en Agiotage, om door sluikerij, woekerhandel, enz. de beste wetten te ontzenuwen, en zich te verrijken ten koste van anderen, ja des noods van het geheele Vaderland. Aan dezen geest, die door alle de omwentelingen heen in het Staatsgebouw bleef rondwaaren, hebben wij reeds onherstelbare verliezen te danken.

{==293==} {>>pagina-aanduiding<<}

11. Ik wenschte eenen eeuwigen nacht te konnen verspreiden over dat schandtooneel van kuiperijën, omkopingen, cabaleeringen, ondermijningen, trouwloosheden, en listige bedriegerijën, welk zedert eene reeks van jaaren, onder allerlei regeeringsvorm, heimlijk en openbaar, in ons land gespeeld werd, en waarvan ik, om de eer der Natie te spaaren, en geene individus ongelukkkiger te maken dan zij werklijk zijn, de jongste Cronique Scandaleuse voor als nog liefst gesloten laten wil. - Helaas! indien onze eerlijke voorvaders eens uit hunne grafkelders opzagen, en hun nakroost zulke rollen zagen spelen!.... Gewis, zij zouden, verschrikt, ons uit hunne doffe kluizen toeroepen: neen, gij zijt onze afstammelingen, de zoonen der aêloude Nederlanderen, niet meer! -

12. Diep geworteld en tot eene verschriklijke hoogte gestegen, is de verbittering, de haat, de wraakzucht, tusschen de twee hoofdpartijën in Nederland. De eene kan dus op den duur niet staande blijven, zonder de andere met macht in bedwang te houden. De driften, de wenschen waren voorheen, en blijven nog, in veele harten zoodanig gespannen, dat eene uitbarsting ijslijker vernielingen dan Etna en Vesuvius bedreigt. - En, het geen wel ongelukkig is, er schijnt geen middel, om de harten zaamtebrengen. Wat moet het einde hiervan zijn?

13. Ach! dat ik geene reden had om te kla-
{==294==} {>>pagina-aanduiding<<}
gen over toegenomene heblijkheid tot bedrog, valschheid, veinzerij, liegen, lasteren, en benadeelen van elkander; over hooggaande scheuringen in kerk en burgerstaat; over verval van den openbaren Godsdienst, door partijschap of zedenloosheid; over verwoestingen in het gezellig leven, in huisgezinnen en geslachten; over verwaarlozing der handwerken, kostwinningen, studiën, en wetenschappen; over losheid van zeden en grondbeginselen; over het afleggen van alle schaamte, bij de openlijkste misdrijven en rechtmatigste verwijtingen; met één woord, over de nabijheid eener volmaakte ontbinding van het zedelijk Volks-Character!

14. Bij dit alles komt nog de doorgaande zwakheid, door opvolgende Gouvernementen aan den dag gelegd. Men schroomt, men vreest, men arbeid met eene bevende hand, men laat de voorige kwaalen zitten, en verschoont door eene zachtheid, die wreedheid jegens het Vaderland is, de bewerkers er van; men neemt halve, nietige, zwakke maatregelen, men durft de goeden niet met kracht te handhaven, men ziet oogluikend misbruiken aan, en heeft den moed niet, om ze aantetasten, men verbetert altoos slechts ten deele, maar blijft wezenlijk in het oude zog, men verspilt maanden tot nietigheden, en onderwerpt de dringendste zaaken aan eene alles bedervende langwijligheid! Er is geene energie, geen doorzettende veêrkracht, geene moedige stoutheid, geen enthusiasme. Alles gaat zoo

{==295==} {>>pagina-aanduiding<<}

laauw en kruipende voord, dat wij voor de oprichting der Bataafsche Republiek gerustlijk eene geheele eeuw zouden mogen stellen, indien zij, het geen God verhoede! den loopbaan afwandelen moest, dien de Franschen in zeven jaaren doorlopen hebben. Onwillig denk ik altoos, hierbij, aan dat bekend dier, het geen, zijn voedsel op eenen boom verzamelende en van vet schuddende, als het dien verlaat, door zijne traage beweging weder uitgeteerd is, eer het eenen volgenden bereikt heeft. - Tusschen zulk eene kwijning en den dood is in het Politiek ligchaam niet meer dan ééne schrede.

15. Eindelijk, tot welk eene laagte heeft de drift om nateäapen ons doen zinken! - De laatste omwending heeft in dit opzicht onze vernedering voor geheel Europa voltooid. - Ik heb er boven reeds te veel van moeten zeggen, en voeg er nu alleen dit verschriklijk slotwoord bij: ‘van zulk eene Natie kan alles’ - dat is, met andere woorden, ‘niets wezenlijks, niets goeds, worden.’

Hier ontzinkt de veder mijne bevende handen! Ik sluit deze afdeeling, en mijne Characterschets. - Vaderland! verder af en grootscher, dan het schrikbeeld, dat voor mijnen geest zweeft, zij uw

EINDE!




(§) Essais T. VIII. p. 328. Edit. Genev. in XII.

(§) Caracteres de ce siecle. Tom. III p. 1.

(*) Zie Pope's zedelijke Proeven. I. Br. bladz. 77. Engelsche Spectator II. Deel 49 vertoog.

(§) Beschouwing der Maatsch. en Zeden enz. 1 D.X. Br.

(§) l.l.T. 1. p. 302.

(§) l.l.T. 1. p. 312.

(§) Zie Pope's Zedelijke Proeven. I. Br. p. 75, 76.

(§) Zie Pope's Zedel. Proeven I. Br. p. 79, 80.

(§) Essais. Tom. VIII. pag. 309.

(*) Vergel. Pope's Zedel. Proeven. I. Br. pag. 80, 81.

(§) Vs. 156-178.

(*) Misschien zelfs heeft de eene Natie hierin voorrechten boven de andere. Mooglijk zijn de Engelschen de meesters van Europa in het Characterkundige. Hunne geaartheid althands bestemt er hen toe, en zij hebben ons, over het algemeen, de beste schriften in dit vak geleverd.

(§) Beschouwing der Maatschappei enz. I.D. 16 Br. Zie ook eene Verhandeling van Eumenes in de Algem. Vaderl. Letteroef. VI. D.n. 10. Mengelw. p. 455-458.

(§) Zie, het geen de groote Pope daarvan zegt, onder den naam van heerschende drift, in zijne Zedelijke Proeven. 1. Br. bladz. 82-86.

(§) Dit gebrek noemt Moliere in zijn Tartuffe eigenaartig ‘et rendre même honneur au masque qu'au visage.’

(*) Essais. T. VIII. p. 373.

(†) Klopstock, in briefen; von Tellow Z. 23-25.

(§) Voiez Rollin. Maniere d'enseigner &c. Tom. III. p. 235.

(§) Klopstock von Tellow. Z. 132, 133.

(§) Etsais. T. II. p. 67. & Suiv.

(§) Essais T. IV. p. 87. & suiv. - Et Bruyére. Caracteres T. III. p. 310, 311.

(§) Philosophe de Sans–souci. Epit. II.

(§) Voiez Rollin, Maniére &c.T. III. p. 235. & suiv. Montaigne, Essais. T. II. p. 64. suiv.

(§) Zie Proeven voor het verstand, den smaak en het hart. I. stukje p. 52. enz.

(§) Zie eenige middelen hiertoe voorgeschreven in den Eng. Spectatator IV. D. 39. vertoog.

(§) Voiez le Philosophe de sans-Souci. Epit. XIV. p.m. 183. qui veut s'etudier, doit chercher le repos &c.

(§) Zie, over het verband der menschenkennis en menschenliefde Lavaters Phijsiognomiekunde I.D. p. 309-316.

(§) Men leze de gewichtige Reisbeschrijving van Cooke en anderen.

(§) Zie Lavaters Phijsiognomiekunde I.D. p. 169-182.

(§) 
Quise peint tout en beau dans ces lieux qu'il habite, 
Meconnait la nature, & rêve en sybarite; 
Qui trouve tout mauvais, trahit son intérêt, 
Il faut prendre ici bas le monde tel qu'il est. 
Oeuvres du Philos. de Sans-Souci. Epit. XV. 



(†) Zelfs brengen onze driften zekere deugden voord. Zie Pope's Proeve over den Mensch. II. Br. Bladz. 28.

(§) Zie Lavaters Phijsiognomiekunde I.D. p. 178-180.

(§) Spreuk. XX.

(§) Characteres &c. Tom. I. p. 337.

(§) Zie de denkbeelden uit het vrouwelijk Character in de Proeven voor het verstand, den smaak en het hart. I. Stukje p. 49. enz.

(§) Voiez Bruijére Caracteres Tom. III. p. 25. & suiv.

(§) Edit. de Paris de l'an 1773. Tom. II. p. 251, 253.

(§) Sermon. Lib. I. serm. 1. vs. 62.

(§) Sermon. Lib. I. serm. 2. vs. 105. seqq.

(§) Zie den Spectat. III. D. 19. vert.

(§) Defense de Mr. de la Bruijére; dans ses Caractéres Tom. II. p. 324, 325.

(§) Voiez Montaigne, Essais. Liv. I. Chap. 49. Tom. III.

(§) In eene verhandeling over de uitwerkselen der beschaaftheid, en het Character des tegenwoordigen tijds. Vertaald, en geplaatst in de N. Alg. Vaderl. Letteroefen. I.D.N. 5. Mengelw. bladz. 205-211.

(§) Lees de Verhand. van Niemeyer; over kwade en slechte tijden.

(§) Bruijére. Discours sur Theophr. T. 1. des Caracteres p. 11, 12.

(§) Montesquieu Espr. des Loix. Liv. XIX. Chap. 12.

(§) Montesquieu Liv. XX. Ch. 1, 2.

(§) Oeuvres du Philos. de Sans- souci Epit. I.

(§) ibid: Epit. II. p.m. 62-64.

(§) Espr. des Loix. Liv. XVIII. ch. 8.

(§) Voiez Dictionn. d' Anecd.; article Modes, Habillemens.

(§) Caracteres T. III. p. 107.

(§) Dit is toch het gewoon lot der Staten en maatschappeien, dat weelde in barbaarschheid eindige en barbaarschheid tot beschaving overga. De geschiedenis leert het ons, wat Gregory ter aangehaalder plaatze, bl. 208, 209. hiertegen ook moge inbrengen, en al was zijne aanmerking nopends de midden-eeuwen niet ongegrond.

(§) bladz. 211.

(§) Oeuvres du Philos. de Sans-souci. Epit. XVII.

(§) Voiez la Defense de Mr. de la Bruyére Tom. II. des Caracteres pag. 325. 326.

(*) ibid pag. 317, 318.

(*) Daar beide deze Heeren vertalers nan het werk eenig meerder aanzien in hun land geven wilden, hebben zij, met mijn goedvinden, de uitgave verwijld, tot dat mijn tweede Stukjen, het geen zij aan het eerste voegen zullen, het licht zoude zien.

(*) Hoe kenbaar b.v. is dat der Franschen en Engelschen. Bij Lavater, Phijsiognomie: bij Allart, IV.D. bl. 72-90. Zal men eenige proeven van deze Volksverscheidenheden gezameld vinden, die echter verfijnd en vermeerderd zouden konnen worden. Hij vindt b.v. het meest kenschetsende der Franschen in hunne tanden en manier van lagchen, bl. 77. maar wellicht zullen andere waernemers dat niet minder vinden in hun bruinachtig donker opslag van oogen, en eenigszins in ééngedrongen aangezicht, welk dier Natie dat levendig voorkomen geeft; hoe zeer de Nationale bastaardij van Europa, van Frankrijk vooral, reeds veel van deze sterke trekken heeft uitgekrast.

(§) Zie Utrechtsche Courant van 17 Decemb. 1788. art. Londen.

(*) IV Theil. z. 1, 2. Hoogd:

(*) Vergelijk een Fransch werkje, dat aan den Heere Goudar wordt toegeschreven, en 't geen veel gewichtigs over Europa behelst, onder dezen titel: l' Espion Chinois, ou l'Envoyé secret de la Cour de Pekin. &c. Tom. I. Lett. 51.

(*) De Wijsgeerige en Staatkundige redenen van het Nationaal verschil tusschen Frankrijk en Groot-brittanniën zullen wij elders ten berde brengen.

(§) Zie Engelberts, Verded. van de Eer der Holl. Natie, in de narede, achter de uitgave van 1776. bladz. 53-55.

(§) Voyez l'Espion Chinois &c. Tom. I. Chap. 34 pag. 111.

(*) Arabieren, die den Godsdienst van Mohammed hadden aangenomen.

(§) Algem. Geschiedenis V.D. bl. 40. 41.

(*) Zie hem, ter a.p. bladz. 1-56 en 208-314.

(*) Pruissen evenwel, onder den grooten Frederik, en Rusland, onder de verhevene Catharina, hebben hierin aanmerklijke vorderingen gemaakt boven andere, ongelijk vroeger gevestigde en beschaafde volken.

(§) Men zie hier over Millot, ter a.p. bladz. 296-302.

(*) Zie Archenholtz, England und Italiën. V. Theil Z. 132 - en ten aanzien van het voorgaande, ibid. Z. 166-168.

(*) Over den oorsprong der Romans, die ook tot deze Ridderschap behoort, zie men Hofstede, over den Belisarius van Marmontel, Hoofdd. II. De Spaansche benaming Romancium, in alle talen overgenomen, doet ons in Italië het moederland der Romans zoeken.

(§) Vergelijk den Abt Millot t.a.p. bladz. 302-315.

(§) Dit geschiedde weinige jaren geleden, toen de Paus den Keizer te Weenen een bezoek gaf. Zes Kanonnen werden gelost, en zoo ver deze hoorbaar waren, hadden de landlieden - astaat van zonden!!!

(*) l'Espion Chinois Tom. I. pag. 115, 116.

(§) Voyez, l'Espion Chin. Tom. II. Lett. V, IX, XIII, & XLIV.

(*) Zie zijne Algem. Geschied. V.D. bladz. 280-296 ook heeft men hierover eene uitgebreidde Afdeeling, in Pufendorfs Introduct. ad Histor. Europæam; onder dit opschrift, De Monarchia Pontificis Romani. p.m. 489-617.

(*) Zie een voorbeeld aangehaald in l'Espion Chinois T. II. p. 25.

(*) Zie de Handel. der App. H. III. 6.

(†) Bonifacius de VIII vertoonde zich, in het Jubel-jaar 1300, beurtlings in Keizerlijke kleädie en praal, en in zijn Bisschoplijk tooisel; hij liet tevens twee zwaerden, de leuzen van eene kerklijke, en te gelijk waereldlijke, macht, voor zich heen dragen. Pufendorf. l.l.p.m. 541.

(*) t.a.p. Tom. I. pag. 116.

(†) Misschien heeft men ook in de kloosters den eersten oorsprong te zoeken van dat verborgen kwaad, het geen in alle landen van Europa, maar vooral in Italië, zoo algemeen is.

(§) Nergends, in de daad, vindt men de Nationale armoede grooter, dan daar, waar de R. Godsdienst nog in volle kracht is, in Frankrijk, in Spanjen, in Italië.

(§) Zie, zijne Algem. Waer. Geschiedenis VI. D. bladz. 84-235.

(*) Voyez, l'Esp. Chinois. Tom. I. Lett. XLVII.

(§) Zie Millot t.a.p. VI. D. bladz. 153.

(§) Zie Millot t.a.p. VI. D. bladz. 207.

(*) Vergelijk Millot. t.a.p. VIII. D. bladz. 341, 342.

(§) Bij het gezegde, moet men tevens aanmerken, dat een groot gedeelte van het metaal, welk in Europa gemunt wordt, als of het zijn moederland bij voorkeus beminde, langs verschillende Canalen, in Turkeiën, in China, in de Indiën, te rug keert, zonder ooit deze bewaarplaats weder te verlaten. Welk eene schaarsheid van Goud heeft de tegenwoordige Turksche oorlog, in geheel Europa, niet veroorzaakt! -

(§) Men raadplege, over dit geheele Stuk, de beroemde Historie van de bezitt. der Europ. in de beide Indiën, van den Abt Raynal. En men zie tevens, l'Esp. Chin. Tom. I. Lett. LX. veelal door ons gevolgd.

(*) Voyez, l'Esp. Chin. Tom. II. Lett. XXIX.

(§) Zie zijne Algemeene Kerkl. Geschiedenis, VI en VII. D.

(§) In zijne Algem. Waereldl. Geschiedenis, VII. en VIII. D.

(*) Tom. I. Lett: LXXIII.

(§) Vergelijk hier het Eerste Aanhangsel, achter het X.D. van Mosheims Kerkl. Geschied. en Formey's Kort Begrip, door de la Fontaine I.D. 2de Stuk. bladz. 295-299.

(§) Zoo noemden zich de Hervormden, na dat op den Rijksdag te Spiers, in 1529 eenige Duitsche Vorsten, die Luthersch geworden waren, tegen de geweldige besluiten van de meerderheid, een sterk Protest hadden ingeleverd.

(§) Men zie hierover Millot, Algem. Geschied. VIII. D. bladz. 358-379.

(§) Ter. a.p. VIII D. bladz. 379-396.

(*) Iets van alles, niets van het geheel, of, van de zaak zelve.

(§) T.a.p. IX D. bladz. 170-175.

(§) Tom. II. Lett. XXIII.

(§) Voyez l'Esprit des Loix Tom. II. Liv. XIX. Chap. 4.

(*) Ibid. Chap. 27.

(†) Ibid. Liv. XX. Chap. 1-6.

(§) Odyss. Lib XVIII. vs. 135, 136.

(*) Essais Tom. V.p.m. 154, 155.

(†) ‘De Hemelstreek draagt bij, niet alleen tot de ligchaamlijke sterkte, maar ook tot die van den geest.’

(§§) ‘Te Athene is de lucht fijn en zuiver, om die reden houdt men de Atheners ook voor meer vernuftig; te Thebe is zij zwaar, van daar, dat de Thebanen grover en welvarender zijn.’

(§) England und Italiën IV. Th. Z. 150, 151.

(*) Voyez Tom. 11. Lett. XX. p. 182, 183.

(§) Zie Essay XXIV; zijnde de XXste in de Fransche vertaling van Hume's Wijsgeerige Schriften, te Londen in 1764 uitgegeven, Tome VI. p. 223, et Suivv.

(o) Uitgegeven in gr. Oct. te Amsterdam bij de Erven Houttuijn 1773, waar in men zeer goede aanmerkingen vindt. - Men zie op dit Stuk, bladz. 471-474.

(*) Dus vindt men de grootste verscheidenheid van Characters in eene Republiek. Dit, meene ik, is eene aanmerking van Montesquieu.

(*) Vergelijk Hume's Essay of National Characters p.m. 278, 279.

(*) Zie Hume's Essay of National Characters p.m. 277-279.

(§) Voyez, l'Esprit des Loix Tom. I. Liv. 111. De Heer Hume bepaalt dit eenigszins anders, en geeft als grondbeginselen van de drie hoofdsoorten des Staatsbestuurs op, het Algemeen Belang, het recht der Macht, en dat van Eigendom. Zie Essay V.

(o) Dat is, het levensbeginsel.

(§) Zie het I stuk bladz. 40.

(§) Voyez, l'Espion Chinois. Tom. V. Lett. XIX. p. 94. dat is zaaklijk: ‘de kleenste oorzaken konnen in Europa eene omwenteling in den geest der menschen voordbrengen. Laten vier of vijf kinders geboren worden den, zintuiglijk geschikt voor de indrukken der wetenschappen, en het is genoeg, om eene geheele natie van geest te doen veranderen. Engeland is zijnen roem in de Letteren aan de moeders van Baco, Newton, Locke, Addisson, en weinige anderen verschuldigd.’

(*) Dat is, het geen de Vorsten doen, gebieden zij als 't ware.

(§) Boven, bl. 183.

(*) England und Italiën. Vr. Th. s. 181, 182.

(§) Ibid. IVr. Th. s. 77, 78.

(*) Het gezag ter Zee heeft den Volken altijd eene natuurlijke fierheid gegeven, zegt Montesquieu, Espr. des Loix. Tom. 11. Lev. XIX. Chap. 27. p.m. 152.

(*) Veel, van het geen boven over het Character dezer Eeuwe gezegd is, komt hier in aanmerking, en kan de twee laatste bijzonderheden ophelderen.

(*) Het is zeer zeker, dat een Volk dukwijls eeuwen lang den indruk bewaart, dien eene gebeurtenis, uit welke eene nieuwe geschapenheid van zaken in zijn Vaderland ontstondt, bij hetzelve gemaakt heeft. Dus zal de heffe des Volks in het Vereenigd Nederland, na het bezoek van Lodewijk den XIV., nimmer op den duur goed Franschgezind zijn; dus zal America, zoo lang het onafhanglijk en van de verpesting der weelde vrij blijft, driftige vrijheidszucht, en partijschap tegen den Staat van Groot-Brittanniën ademen.

(§) Kosche bepaalt de Phijsique oorzaken van de verscheidenheid tusschen de Volken der waereld, tot deze drie; verschil van Climaat, onderscheiden verbinding aan andere landen, en ongelijkheid van den tijd der bevolking. Uit deze bronnen leidt hij het verschil der Volken in kennis, zeden, vorming, gestalte, couleur, zoo wel als in voedsel, kleding, Godsdienst, Regeeringsvorm, en alle oeffeningen van ligchaam en geest, af, waaruit dan hun bestemd Character ontstaan zoude. - Zie Karakter, Sitten, und Religion aller bekanten Völcker unsers Erdbodens. 1 B.s. 80-96. Schoon ik op deze leiding van gedachten vrij wat zoude konnen aanmerken, is echter 's mans geschrijf, wegens eenige goede algemeene kundigheden, der nalezinge waerlig.

(a) Men kan bij meer andere Schrijvers daartoe aanleiding bekomen. Vooral bij Montesquieu, en Mr. Castilhon, in zijne Considérations sur les Causes Physiques et Morales de la diversité du génie, des moeurs et du Gouvernement des Nations.

(*) Wie was voor dezen taak meer berekend geweest, dan de Schrijver van den Geest der Wetten, indien het anders meer in het plan van dat onsterflijk Werk was ingekomen? –

(*) Tom. I. Lett. IX. p. 23-28.

(*) Waarop men bij dit onderzoek al te letten hebbe, bericht ons Rollin, de la Maniere d'Enseigner & d'Etudier les Belles Lettres. Tom. III. Part. III. §. 2. p.m. 220, 221.

(*) Het is eene zeer goede aanmerking van Archenholtz, dat een Volk des te minder verlicht is, naarmate het meer dommen aandacht, of liever, bijgelovige opgetogenh e id in den openbaren Godsdienst vertoont. Hij staast deze algemeene waerheid met het voorbeeld van de Napolitanen. England und Italiën. Vr. th. s. 165.

(*) Diction. d'Anecd. Art. Caract. National.

(*) Espion Chinois. Tom. V. Lett. LX.

(*) Beschouwing der Maatschappei en Zeden in Frankrijk enz. I.D. XVII. Brief. bl. 83, 84.

(*) l'Espion Chinois Tom. VI. p. 18.

(*) Het is te bejammeren, dat wij, tot nog toe, de meeste reisbeschrijvingen, waarin iets goeds is, hebben ontvangen van geleerde lieden, die, zich in het gevolg van groote heeren bevindende, verplicht waren zich in reisroute, tijd van verblijf, verkeer, en andere omstandigheden, veelal naar hen, voor wier rekening zij reisden, te schikken. Anderen, bij wien dit geen plaats hadt, reisden voor hunne gezondheid, voor hun vermaak, uit glorie, of uit Staatkundige, of geleerde inzichten.

(*) Ik bezit van dit werk, welks oorspronglijk ik niet gezien heb, eene Latijnsche uitgave, van 1702, in Oct. bezorgd door Cramer.

(*) Vergelijk, voor zoo veel ons Vaderland aangaat, de Characterkunde der Vaderl. Geschiedenis. Waarvan thands de Schrijver, zijnde de Heer A. Loosjes Psz., het IIde Deels 2de Stuk heeft uitgegeven, met aankondiging der spoediger afgifte van een volgend Stuk.

(*) Voyez, Maniere d'Enseigner &c. Tom. III. p.m. 233, 234.

(§) Hiervan zijn nu twee stukjes, in het Nederduitsch vertaald, uitgegeven.

(*) Vertaald uitgegeven, te Haarlem, bij Walré. 1788

(*) Ik heb nimmer den Reizenden Chinees, in IV Deelen, die van dit Werk wellicht eene vertaling is, onder het oog gehad.

(*) Gevoegd achter zijn England und Italiën. Zie V. th. s. 225, 226.

(§) Vergelijk Archenholtz, an Herrn. Neumann. in Eng. und Ital. V. th. s. 266, 267.

(*) De Officiis Lib. I Cap. IV. dat is: Men moet niet alleen kennisnemen van het geen ieder zegt; maar ook van het geen elk oordeelt, en tevens van de gronden, waarop dat oordeel rust.

(*) Om de evenredigheid te behouden.

(§) Hieronder is eene der voornaamsten te vinden II. Stuk bladz. 232. waar ik Jacobus II den Zoon van Elisabeth noemde, daar zij nimmer gehuuwd was, en hij van Carel I. afstamde. Dit is een vrucht van overijling, niet van onkunde, onder het welnemen van den Recensent! en bovendien, het doet zoo bitter weinig ter zaake, hoe Jacobus in de wereld kwam; als wij maar weten, wie dien ongelukkigen van den throon geschopt heeft.

(*) Men zie ten voorbeelde het zoo genaamd Groot Privilegie van Vrouwe maria, te vinden in het Groot Placaatboek, II. Deel, col. 658.

(*) Want, waar uw schat is, daar zal ook uw harte zijn. matth. VI: 21.

(*) Wanneer men b.v. een tochtjen langs den Zaankant in Noorholland doet, dan kan men zich eenig denkbeeld vormen van de grootheid der Vaderlandsche industrie en negotie. Eene nieuwe wereld van molens doet zich daar eensslags aan het oog op, waarvan men er op zommige gezichtpunten eenige honderden tellen kan, en ieder van welken aan eene menigte van menschen het bestaan verschaft. Allerleie soorten van stoffen, voor de bereiding dezer werktuigen vatbaar, ziet men er met eene konstige verwarring bearbeiden. Een waas van rijkdom en welvaren ligt op het gelaat dier gantsche landstreek verspreid; en dit is misschien het ontzettendst wondertooneel dat ons Vaderland aan eenen vreemdeling kan opleveren, en waarvan hij door geheel Europa de wedergade te vergeefs zal zoeken.

(*) Het verstrekt onzer Natie tot eene eeuwige schande, dat zij zedert eene eeuw bezig is Erfhuis van haare groote Konstverzamelingen te houden, en dat zij, voor eene hand vol gouds, zich de vaderlandsche meesterstukken van tijd tot tijd door buitenlanders laat uit de handen spelen. Zal dan de cijfferende Nederlander om geld te winnen alles, en eindelijk ook zich zelf, verkopen? - Een beroemd Konstenaar zeide mij nog onlangs, dat naar zijn inzien eene voorname reden der weinige aanmoediging van het Konstpinseel daarin gelegen was, dat men thands geene stukken meer liet schilderen, ten zij men op koopmans trant, zijne percenten van de hoofdsom, in geval van verkoop, voor een volgend geslacht berekenen kon. Apol! Apol! vergeet gij dan, dat gij geen speculant, maar een God zijt?

(*) Ik zou dit geheele stuk breed hebben konnen uitwerken, eene schitterende lijst van onze beroemde vaderlansche Geleerden en Konstenaars ophangen, en van een aantal nog levenden met roem gewagen. Dan dit was geenszins mijn oogmerk. Ik wilde enkel schetsen en wenken geven. Wien het gelust, zich vollediger hieromtrent te onderrichten, die kan bij anderen overvloedig te recht komen. Ik verwijze hem bij voorkeus naar De Geschiedenis enz. van eenige Natiën van Europa, door den Grave D'Albon. I. Deel. bl. 435-472. alwaar hij, met behulp der aantekeningen van den Vertaler, eene vrij volstandige lijst, inzonderheid van onze Schilders, zal aantreffen.

(*) Voyez pilati, Lettres sur la Hollande. Tom. I p. 36-42.

(*) Men zie over de zeden, en over het Physique van ons Vaderland, inzonderheid le francq van berkhey's Natuurl. Historie van Holland, een werk, zekerlijk voortreflijk in zijne soort, misschien echter voor verkorting, en ook hier en daar voor verbetering vatbaar, en waaraan het te wenschen ware, dat de hoogbejaarde Schrijver of een ander bekwaam man de laatste hand wilde leggen.

(*) Dit blijkt onder anderen ook uit de onreinheid van het gemeene volk, en uit het verwaarlozen der zindelijkheid, in onze Coloniën. Zie omtrent Batavia, a. anderson's verhaal der reize van Lord Macartney naar China. I. Hoofddeel, en aldaar de aant. van den Hoog. duitschen Vertaler.

(*) Men leze le Precis du voyage de l'Empereur Joseph II. dans les Pays-bas. Een stukje, bevallig wegens verscheidene anecdotes dier reize, ook in ons vaderland.

(*) Zie de Bijvoegselen tot Wagenaars Vaderl. Historie, bij Allart. I. Deel. 1790.

(*) Dat is: de voornaamste onder gelijken.

(*) Voyez pilati, Lettres sur la Hollande, Tom. I. p. 180-184.

(*) Zie eene Verhandeling over de Temperamenten en derzelver invloed op de Godsdienstige Characters, in de Vaderl. Bibliotheek van Wetenschap, Konst, en Smaak. III. D.N. 10 en 11. Mengelwerk, bl. 433-440. en 481-486. waar men eenige goede wenken vind ten aanzien van personeele Characters.

(*) Zie onder anderen pilati, T.I. p. 187-191.

(*) Montesquien heeft in zijn geheele werk voortreflijke wenken gegeven van het onderling verband der wetten met de volkscharacters. Men zie vooral, Esprit des Loix. Tome II. Liv. XIX. Chap. XXVII.

(*) Hoe veel prijs hierop in Nederland altoos, zelfs in de tijden der zwaarste overheersching, gesteld zij geworden, blijkt onder anderen uit de ijverige waakzaamheid onzer voorvaderen voor het recht de non evocando, dat is, om van zijnen daglijkschen rechter niet te mogen worden afgetrokken. Men zie de Vaderl. Historie van Wagenaar, en andere schriften.

(*) Rom. II. 14.

(§) Zie zijne Principles of Beauty, relative to the Human head, London, 1778.

(*) Zie I. Deel, bl. 196.

(*) Na de herstelling der letteren heeft dit land altoos uitgemunt in mannen van eene diepe en Colossale geleerdheid. Geheel Europa bewonderde als zoodanigen eenen Erasmus, de Groot, Boerhaven, onze Vossiussen, Gronoviussen, Schultensen, enz., om nu van nog levende Geleerden niet te gewagen, onder welken er zijn, die eene menigte van de verschillendste kundigheden, gelijktijdig, in zich vereenigen, en dus aanspraak hebben op het geen de Latijnen noemen vastam eruditionem.

(§) Het is dus niet vreemd, dat in de voorgaande en in het begin dezer eeuwe de Vaderlandsche Hooge Scholen gebloeid hebben door eenen verbazenden toevloed van vreemdelingen, waaronder zelfs studeerende jonge Vorsten, uit alle oorden van dit werelddeel. Tot welk eenen luister bracht Boerhaven alleen de Leydsche Academie! hoe veele duizenden buitenlanders lokte hij derwaard! en hoe groot moet het getal zijner leerlingen zijn geweest, daar hij voorzeker meer dan vier millioenen schats heeft nagelaten; ofschoon men dezen ontzagchlijken rijkdom tevens aan de ruime geschenken der Hoven, wier raadplegende Lijfmedicus hij was, hebbe toeteschrijven. Immers, het is bekend, dat hij meer dan eens zelfs over de Sultanes in het Serail van den Grooten Heer geraadpleegd is geworden; ook hebben zijne schriften de eer der overzetting in bijkans alle de Europische taalen genoten.

(§) De Amsteldamsche Maatschappijën Felix Meritis, Doctrina et Amicitia, Concordia enz., verstrekken, nevens het Liefhebberij-Tooneel Utile et Amusant en veele andere beslotene Gezelschappen van soortgelijken aart, een onloogehenbaar bewijs van de meerdere applicatie der tegenwoordige Amstelaren boven nunne voorvaderen, van niets anders wisten dan van hun comptoir, het pakhuis, de beurs en eenig coffijhuis-nieuws.

(*) Lettres sur la Hollande, T. II. p. 256.

(§) Vergelijk pilati, T.II. p. 234. &c. waarbij echter nog veel zou te voegen zijn.

(*) B.v. het arbeiden in goud en zilver draadwerk, het molen- touw- en zijlenmaken, het kaaken en zouten van den Haring, het schaatsrijden, enz.

(†) Men denke, onder veelen, slechts aan de beroemde Anatomische en Physiologische ontdekkingen van den grooten Camper; aan de uitvinding van den konstminnenden Ploos van Amstel, om gedrukte platen, zonder behulp van het graveerstift, overtedrukken, enz. enz.

(*) Onder anderen woont te Oudshoorn, zo ik wel onderricht ben, een landman, wiens zoon, ofschoon hij nimmer eenig leermeester had, in de Musiek zoo wel ervaren is, dat hij, meer dan één Instrument behandelende, aan anderen in dien oord lessen geest, terwijl zijne Zuster eene voortreflijke zangster is. Voorbeelden van dien aart zijn niet zeldzaam, en zij zouden het nog minder zijn, indien begunstigers der wetenschappen zich wilden verledigen om van tijd tot tijd aan het Publiek medetedeelen, het geen hunne landstreek daaromtrent oplevert. Dit zou indedaad eene veel waardiger bijdrage in de Nationale nieuwspapieren en tijdschristen zijn, dan die van vreemde anecdotes, waarmede men dezelven nu niet zelden aanvult.

(*) Het lage of gemeene grappige; dit was het fort van Focquenbroch, Rustingh en anqeren. Vondel heeft ook veel er van in zommigen zijner stukken. Maar hoe veele laffe prulschriften zijn wij aan eene kreupele navolging van dezen smaak onzer ouden niet verschuldigd!

(*) Het meesterlijk werk van Engel hierover behoorde het Vade-mecum te zijn van allen, die in het openbaar spreken moeten.

(§) De Nederlander verraad, zelfs in zijne schriften, het langzame en Phlegmatieke van zijne geaartheid. Zijn stijl is gelijk hij zelf. Ik verbeelde mij genoegzaam altoos de Nationale Schriften aan dit kenmerk alleen van anderen te konnen onderscheiden.

(*) Wezens, die altoos disputeeren willen.

(§) Onder allen herinnere ik mij twee geleerde mannen van naam in onze Republiek, wier bespotlijk figuur en kinderlijke onnozelheid, buiten het vak hunner studiën, hen het relletje van de wereld heeft gemaakt, en de kluchtigste anecdotes op hunne rekening doen uitgaan. Bescheidenheid verbied mij hier namen te spellen, die veele gestudeerden zich op dit oogeblik met achting zullen te binnen brengen, en waarbij hun voorzeker meer dan één Academisch vertelsel zal invallen. Verbum sat Sapienti!

(§) Het is zeer merkwaardig, dat de inwoners der Belgische gewesten, oulings onder één bestuur met ons, doch zedert meer dan twee eeuwen zoo kerklijk als staatkundig van ons afgescheurd, echter in dit stuk nog zoo veel overeenkomstigs met onze Natie aan den dag leggen. Ik voor mij althands beschouwe der eersten bigotterie en de zucht dezer laatste voor kerkleer en Godsdienstplechtigheden als verschillende modisicatiën van één en hetzelfde grondbeginsel. Er zijn verscheidene andere punten, in welken zich de beide volken tot heden toe aanraken, en indien er andere zijn, waarin zij merklijk verschillen, bewijst dit aan den eenen kant den onderscheiden oorsprong der Vlamingen en Brabanderen van den onzen, en aan de andere zijde het verbazend vermogen, welk de Cultes en het Staatsbestuur op den geest en 't Character van een volk hebben. Ook moet hunne nadere aangrenzing aan Duitschland en Frankrijk en de daaruit ontstaande nuance hier niet uit het oog verloren worden, gelijk uit eene vluchtige vergelijking der oostlijkste en zuidlijkste gewest-bewoneren van de Belgique overvloedig blijkbaar is.

(*) Merkwaardige proeven hiervan vind men, omtrent de Chineesen, in de boven reeds aangehaalde Reisbeschrijving van het gezantschap des Lords Macartney naar den Keizer van China, door anderson.

(*) Hij word naar zijn geld geschat.

(§) Die van Leyden en Utrecht zijn de eenige die, zoo veel mij bekend is, verdienen genoemd te worden.

(†) Nogthands vermeerdert het getal van Drukkerijën en Boekwinkels, in Holland althands, eer dan her afneemt. In Amsteldam alleen telt men wel 80 Boekverkopers, onder welken er zijn, die een zeer ruim bestaan maken. Indien ik zeggen mag, 't geen mij op het harte ligt, dan hebben de Boekhandelaars zelven veel bijgedragen tot het bederf van den Nationalen smaak, en dus tot eene der voorname oorzaken van het verval hunner eigene negotie.

(*) Dit was helaas! het lot van veele gewichtige werken, welke, tot schande onzer Natie, onafgewerkt op de pakzolders liggen, immers traaglijk voordgaan en verkocht worden.

(*) Gelijk de druppel eene steen uitholt.

(*) Men leze de berichten van Cook, Forster, en anderen, maar vooral Vierthalers Philos. Geschichte der Menschen und Völker. I. Band, S. 222-452. Een meesterstuk van geleerdheid, smaak, en uitgebreide wijsgeerige Menschenkennis.

(§) Menig Kristen-leeraar heeft zich daarom in zijne leerredenen van het schilderen der helsche straffen, dood, oordeel, en eeuwigheid meesterlijk weten te bedienen, om angst en traanen bij zijne hoorderen te verwekken. Indedaad, ik heb deze proefneming doorgaands verwonderlijk zien gelukken, en ben meer dan eens oorgetuige geweest van bestraffingen, die waarlijk eer den naam van onbeschofte en kwaadaartige hekelarijën verdienden. De redenaar, tegen de zonden uitvarende, zwol op van boosheid, hij sloeg den kansel met vuisten, het vuur der hel scheen reeds uit zijne oogen te vonkelen, om de zondaars te verslinden, en had hij op dat oogeblik hun lot moeten beslissen, helaas! het ware onherstelbaar geweest. Dit noemde men dan ernstig prediken; en ik heb goede zielen gekend, wien deze heilige ijver het verstand, ja het leven gekost heeft.

(*) Het is eene zonderlinge vertoning voor eenen vreemdeling, onze Noordhollandsche vrouwen, onze schippers, enz. met die metalen als overdekt te zien, en hoe moet het hem frappeeren, te Leeuwarden b.v. eene lange rei van kashouders bijna eene geheele gracht of straat te zien beslaan!

(§) Welk een Contrast met een woedend volk van Parijs, dat zich - door een Nationaal lint voor den ingang der Thuilleries gespannen, laat terug houden om den Koning te vermoorden, en in de plaats daarvan - het geliefkoosd lintjen knielend kust!

(§) Vergelijk Vierthalers Philos. Geschichte enz. I. Th. s. 22, 23. in de noot. Waar hij echter eenige haatlijke trekken uit zijne verbeelding heeft ingemengd.

(*) Bladz. 487, 488.

(§) Onder anderen heb ik eene aanzienlijke vrouw gekend, die deze ondeugd tot het non plus ultra gebracht had, en die, schoon zij millioenen bezat, als eene bedelares de vodden van den vuilhoop ophaalde. Ook vergeet ik nimmer zekeren bedelaar, die in eene kleene stad van Gelderland woonde en voor eenige jaren stierf. Het was bekend, dat hij gewoon was zijne gebedelde brokken in een nap of pot te laten bederven, op dat bij niet te gretig in deze Ollapodreda de tanden mocht slaan; dan, hoe stond men verbaasd, toen men, na den dood van dit monster, in eene kamer vol lompen eene som gelds vond, groot genoeg om er als een ordentlijk burgerman van te konnen leven! -

(§) Men denke hier b.v. aan den zoogenaamden Mennonieten- of Mennisten-Hemel.

(§) Bladz. 137-144.

(*) Vergel. bl. 170

(*) Men vind b.v. lieden onder ons, die smaak hebben in altoos te Procedeeren; ja zelfs, die de Processen opkoopen. Anderen leven, wanneer zij iemand tegenspreken, kwellen, of sarren konnen. Wij hebben er, die alle dagen verandering maken in huis, thuin, meubilen, klederen, vrienden enz. Anderen scheppen genoegen in het eeuwig timmeren, bouwen, en omhaalen; of in het gestadig verhuizen van de eene plaats naar de andere, terwijl zij nergends recht voldaan zijn. Zommigen stellen hunne eer in het verzamelen van kostbare liefhebberijen, waarvan zij geene de minste kennis hebben. Het ontbreekt niet onder beide de Sexen aan lieden, wier verhevene bestemming is, van den morgen tot den avond met huisdieren, vogeltjens, vlinders, zijdewormen, enz. te sollen, of bloemen optepassen, of netten te braaijen, of aan de draaibank te staan. Veelen zijn met hunne menage van katten en honden zoo mal, dat men er mislijk van word. - Eén man heb ik gekend, - en hij was nog wel Meester der beide Rechten! - die met zijne twee blaauwe katten genoegzaam altoos at, dronk, en sliep; en diezelfde man had de zonderlinge curiositeit gehad, om alle de woorden en letters van den Staten - Bijbel tot zijne bijzondere stichting natetellen. Ook vraagde hij iedereen naar zijnen geboortedag, en hield daarvan stipte aantekening; zonder nogthands Astrologist te zijn. - Al verder vind men in ons land grillige gekken, koopzuchtigen, wandelaars, nieuws zoekers, koppelaars, raadgevers, babbelaars, nachtbrakers enz. enz van professie. Zekere Freule had haar huisgezin op dien voet ingericht, dat men er, gelijk bij de Albino's, opstond met het vallen van den avond, en bij het aanbreken van den dageraad te bed ging. Men kwam daar bij den dag altoos voor eene geslotene deur. Een ander verkiest zedert 25 jaaren tot zijne rustplaats eene harde fauteuil, boven het zachte dons, dat hem dezelve aanbied. - Veelen affecteeren zich, in het een of ander bijzonder te wezen. Ik ken eenen Predikant, die dit zoo ver drijft, dat hij om het ander jaar snuift of rookt; en nooit doet hij beiden te gelijk. Eén mijner leermeesters ging vaak des winters in Nankings linnen, en 's zomers in eene pels gekleed; en hij gaf reden van zijne zaak. Ook sliep deze man jaar in jaar uit met opgeschoven raamen. Anderen pretendeeren iet te hebben, dat ongemeen is; en dit loopt zomts uit op beuzelingen. Zoo ken ik verzamelaars van Couranten, Boekzaalen, Dominé'sbriefjens, en Almanachen. Van de laatsten heb ik eene Collectie gezien, die ouder dan eene eeuw was. Weder anderen nemen eene houding aan, als of zij de geaffaireerdste lieden van het land waren, ofschoon men weet, dat zij niets te doen hebben. – Ziet daar, lezers! eenige copijën, naar het levendig model gemaakt. Ik zou een geheel boekdeel met soortgelijke Nationale grillen konnen vol maken. Sed haec hactenus!

(†) Ieder vogel zingt, naar hij gebekt is.

(§) Een koperen Augustus-penning, en een zilveren Numus Familiaris van P. Clodius, welken ik thands bezitte, werden, weinige jaaren geleden, in de nabuurschap dier stad door zekeren landman onder het ploegen gevonden. Ook zijn er nog Frankische en Noordsche muntstukjens voorhanden, die bij het Kasteel Duurstede zijn opgedolven.

(†) De buitengewoone belastingen zijn zoo sterk zedert eenigen tijd vermeerderd, dat de ingezetenen van Holland, daardoor alleen, in den omtrek der laatste tien jaaren bijna 20 per cent, of ⅕ van hun geheel vermogen, hebben moeten opbrengen.

(*) Men vergel. over dit geheele onderwerp Th. Payne, over de daling en val van het systema der Engelsche Financiën, - en het weekblad de Democraten, I.D. No. 10. bladz. 73-78.

(*) Dat van: Hoe zoet is 't daar de Vriendschap woont enz. blijft nog altoos en vogue.

(†) Doctor Snel, Inclinatie, Hansjen in de Kelder, Vriendschap, Bonifacius enz. worden bij die gelegenheid zelden vergeten.

(§) Vergelijk hierover het weekblad de Democraten. II. D.N. 45, en 50.

(*) Vergel. Vierthaler t.a.p. V Band, s. 272, 273.

(*) Dit is deels aan de guure veranderlijkheid van onzen dampkring, deels aan onze verweelderde levenswijze, zwak gestel, slijmerige voedsels, warme of verhittende dranken, zittend leven enz. toeteschrijven.

(†) Men pleeg de Vereenigde Nederlanden, volgends vroegere tellingen, te berekenen op meer dan 2,000,000 inwoners; terwijl de laatste telling in 1796 slechts een getal van ruim 1,850,000 opleverde; dus eene vermindering van 150,000 zielen, of nagenoeg  /3 van het geheel.

(§) In 1794 leefde op een dorp, niet ver van Haarlem, een paar Echtgenoten, die te zamen 205 à 206 jaaren telden. Beiden zijn reeds overleden.

(*) Welk een verschil met de tijden, toen men voor eenen Braspenning zijnen vrienden een Vaderlandsch gastmaal geven kon! Het schilderij van zoodanig eene maaltijd op Amstels Raadhuis is alom bekend.

(§) De enkele belasting van het Collateraal in Holland heeft zomtijds, door eene korte opvolging van sterfgevallen in dezelfde Familie, veroorzaakt, dat binnen weinige jaaren 50 ja 75 per cent van het Capitaal in 's lands kas gestort werden; en de erfgenaam moet, in zekeren graad ervende, 11 per cent betalen van Effecten, die op dit oogeblik geen 20 waardig zijn.

(§) Men vind het bij Schotanus, van Mieris, en anderen meer. - Deze Pier gaf aanleiding tot het spreekwoord: Gij zult mij niet pieren!

(§) Men denke slechts aan het openen der gevangenissen, het removeeren, plunderen, clubs houden, mineeren, cabaleeren, aanhangen maken, intrigueeren, oproer stooken enz. welk de revolutiën in alle tijden en landen vergezelde.

