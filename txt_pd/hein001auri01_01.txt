
   
        
           
               Auriacus, sive libertas saucia
               Daniël Heinsius
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Auriacus, sive libertas saucia van Daniël Heinsius uit 1602.
               
               
                   
                       In het origineel zitten veel zetfouten in de paginanummering. Dat is in deze digitale editie verbeterd.
                       Aan het begin van het hoofdwerk is de kop ‘Auriacus’ ter verduidelijking tussen vierkante haken toegevoegd.
                       fol. A3r, A3v: De onjuiste folio-aanduiding A5 is verbeterd in A3.
                       fol. A3r: philosophorumille → philosophorum ille: ‘In ijs Rex philosophorum ille tempus’.
                       fol. B1v: mentemq uesubijt → mentemque subijt: ‘illius recordatio, mentemque subijt illa’.
                       fol. C3r: indies → in dies: ‘Frustrà tenebris in dies victricibus’.
                       fol. C3v: gtadum → gradum: ‘nam tremit Vesper gradum’.
                       fol. D4r: stomachnm → stomachum: ‘Ad stomachum Crambe nec facit ista meum’.
                       p. 11: solct → solet: ‘Mirarierque cuncta quae vulgus solet’.
                       p. 22: peruagaris → per uagaris: ‘Stipata iussum per uagaris tramitem’.
                       p. 24: Nondumqne → Nondumque: ‘Nondumque sensus illa pertentat tuos’.
                       p. 39: Sis. → Sic.: ‘Sic. Dies mederi cui potest’.
                       p. 42: Sis. → Sic.: ‘Sic. Saeuitum in omne est ordine’.
                       p. 51: Velsic → Velsic: ‘Vel sic tremendum perduellibus suis’.
                       p. 60: Totusqne → Totusque: ‘Totusque retro mundus incumbens agat’.
                       p. 80: noenia → moenia: ‘Condi minore moenia tantus nequit’.
                       p. 82: Velcum → Vel cum: ‘Vel cum sagittis: nulla fraus maior potest’.
                       p. 84-85: tussen deze paginanummers komen in het origineel vier ongenummerde pagina's voor. Deze zijn hier genummerd I, II, III en IV.
                       p. 103: Coloainmque → Coloniamque: ‘Coloniamque mutat, exilitque ouans’.
                       p. 106: ἐϊσκεις: → ἐϊσκεις;: ‘θεός εἰμι τὶ μ' ἀθανάτοισιν ἐϊσκεις;’.
                       p. 106: ptopemodum → propemodum: ‘qui propemodum domesticus eius’.
                       p. 107: Egovero → Ego vero, videorvel → videor vel: ‘Ego vero mihi videor vel’.
                       p. 121: aldegondii → Aldegondii: ‘Clarissimi Philippi Marnixii Sanct Aldegondii’.
                       p. 128: Raphelfngii → Raphelengii: ‘In obitum Clarissimi Modestissimique viri Francisci Raphelengii’.
                       p. 140: quoqueBatavorum → quoque Batavorum: ‘ita tamen vt in eâ quoque Batavorum’.
                       p. 143: een deel van de tekst is moeilijk leesbaar. Dat is hier tussen vierkante haken aangevuld.
                   
               
           
           
           
               hein001auri01_01
               DBNL-TEI 1
               
                   2020 dbnl
               
           
           
               unicode
           
           
               
                   
                   exemplaar British Museum Londen, signatuur: 018297510, scan van Google Books
               
               Daniël Heinsius, Auriacus, sive libertas saucia. Andream Cloucquium, Leiden 1602
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Auriacus, sive libertas saucia
               Daniël Heinsius
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Auriacus, sive libertas saucia
               Daniël Heinsius
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2020-09-01
               
                   RK
               
               colofon toegevoegd
           
       
   

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Daniël Heinsius, Auriacus, sive libertas saucia. Andream Cloucquium, Leiden 1602
 
Zie: https://www.dbnl.org/tekst/hein001auri01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==A1r==} {>>pagina-aanduiding<<}

Danielis Heinsii Avriacvs Siue Libertas Savcia. Accedunt eiusdem Iambi Partim morales, partim ad amicos, partim amicorum causâ scripti.
    
{== afbeelding 
        	
        Corona mentis Veritas, ala est fies: Viroqve qvisqvis nititvr calvm petit.
    ==} {>>afbeelding<<}
    

    Lvgdvni Batavorvm, Apud Andream Cloucquium, sub signo Angeli Coronati. Anno ∞. Iɔ. Cil.


{==A1v==} {>>pagina-aanduiding<<}





{==A2r==} {>>pagina-aanduiding<<}

Illvstrissimis, nobilissimis, amplissimis, Potentissimisqve Hollandiae & Westfrisiae Ordinibvs, Dominis suis Magnificis. Illvstres ordines

INter reliqua monimenta quibus vel humanum se essere ingenium, vel acuere industria consuevit; una Tragoedia Regium sibi nomen vendicat: vel quod reges heroasque, ac principes in scenam ea deducat: vel quod non nisi regales, sublimesque, atque ab omni vulgari dicendi genere remotos spiritus admittat. Gravissimam eam dignissimamque omnium scriptorum esse, multis argumentis probarunt Romani, & antè eos disciplinarum autores Graeci. Ac ne apud vos rationes è Grammaticorum scholis adferamus, duplici modo eius dignitatem tuetur eius princeps Sophocles, tum quod senex eam scripsit, tum (quod propriè ad vos spectat) quod Reipublicae praefectus. Unum tamen est quod mirari saepenumerò soleam, sublimia nimirum illa ingenia, quae non sine singulari eruditione, ac praesertim sapientiae illius, quam 
{==A2v==} {>>pagina-aanduiding<<}
Moralem, Civilemque dicimus, rerum praetereà cognitione, & industriâ se ad hoc scribendi genus contulerunt, cum solam Tragoediam omnes vitae humanae casus, fortunas, pericula, eventa rerum, consiliorum exitus amplecti statuerent; prudentiae praetereà magistram esse; eâ tamen ad fabularum vanitatem, ac rerum deliria abusisint: nec sibi vel res gestas aeui sui, vel imperatores, subiectum esse maluerint, quam Oedipodas, Aiaces, Medeas, caeteraque quibus effaeta anus antiquitas credulitati hominum turpissime illusit. Ego verò Illvstrissimi Ordines, Tragoediam vobis offero meam; imò vestram: quod in eâ meum est, trado vobis: quod vestrum est, vt gratum sit id quod offero, efficiet. Ita simul quod in reliquis Tragicis deplorari solet effugi, viamque mihi ad benevolentiam vestram praeperavi. Ego autem simul & de opere, & de operis argumento cogitare coepi, seu potius argumento dignum opus quaesivi, simulque invêni. Nec enim tam factorum gestorumque sterilis vestra Batavia est, vt in eâ materies scribendi quaeratur, quam inueniatur, citius. Hoc vobis affirmare liquidò possum, nihil ab antiquis Philosophis pluris olim, hoc vno scribendi genere, factum essse. Hinc imperatores, hinc duces, prudentiam apud Graecos suam hauriebant: haec illa disciplina est, quam illi per excellentiam doctrinam dicebant: hinc Tragici quotiescunque in theatrum prodirent publicè, docere ab Atheniensibus dicebantur: hinc Aristotelis; hinc
{==A3r==} {>>pagina-aanduiding<<}
 Carystij maximorum virorum περὶ διδασκαλιῶν id est de disciplinis libri. In ijs Rex philosophorum ille tempus actionis vniuscuiusque Tragoediae diligentissimè notarat. Ille sapientiae ac voti humani terminus Plato & scripsit eam, & quicquid in Philosophiâ posteà reliquit nobis, ad normam Tragicam & antiquorum τετραλογίαν direxit, vt omittam quod Dionysijs quoque certasse feratur. Omitto reliquos minorum gentium Philosophos, omitto magnum Euclidem, qui omnem propemodùm quam in sapientiae cognitione operam collocarant, ad vnum hoc studium contulerunt. Quod si eam proptereà quisquam (vt sunt sinistra hominum hoc tempore iudicia) minoris putet, quod ad poëticen referatur; eum nos Illvstrissimi Ordines per ea conuincemus, quae ipse miratur maximè: modo ne ità rerum ignarus sit, vt ab ipsâ Philosophiâ  vitae humanae Reginâ abhorreat. Homeri tempore, quivnus è tam profundâ temporis antiquitate nobis relictus est, Philosophiae nomen ne fando quidem auditum fuit vnquam. Fuerunt tamen illo tempore, qui & rerum causas, principia, motus, ortus, materiem, & pulcherrimae denique machinae huius rationes inquirerent: & quae vera demùm sapientia est, fuêre & qui de moribus, de recte instituendâ hominum vitâ agerent, non publici modò, sed & priuati morum magistri: quos aetas illa simplicissima ἀοιδοὺς siue cantores dicebat. Illi matronarum thalamis absentibus maritis praeficiebantur, Regum 
{==A3v==} {>>pagina-aanduiding<<}
liberos instituebant, mores formabant hominum, virtutis causam agebant, omnia denique philosophi habebant, praeter nomen. Idipsum apparet ex illo cantore qui belli Troiani temporibus Clytemnaestram seruauit, dum in expeditione cum reliquis Graeciae proceribus esset Agamemnon, quo interfecto tandem illâ potitus est AEgystus. Non adferam vobis somnia aegrorum Illvstrissimi Ordines, neque id quod volo poëtarum testimonijs probabo, vt plerique hodie solent, qui tum demum rem factam habere arbitrantur, cum Peripatheticam, aut Stoicam philosophiam, aut quamlibet eius partem testimoniis ex eâdem fectâ petitis comprobarunt. Quod res est dicam: vox ᾄδειν siue cantandi ita â veteribus sumpta fuit teste Geographo, vt φράζειν siue dicere significaret. Ea quae à nobis & ab illo dicuntur, ita se habere probant doctissimae Graecorum magistrorum Glossae, & certius multo quod dicturi sumus. Septem enim illi Graeciae sapientes nondum tamen philosophi dicti, metra quaedam de moribus ediderunt quae ᾄσματα seu ᾀδόμενα (si modo idem vtrunque) dixerunt. in quibus & vestigia vocis ἀοιδὸς animaduertimus, & quid illis propositum fuerit manifestè videmus. Talia primus eorum Thales, talia Chilo, talia Pittacus, talia & Bias, & Cleobulus & caeteri. Nam magnum illum legislatorem Atheniensium, cuius statuta quoque Pop. Romanus missis in Graeciam Sp. Posthumio Albo. T Man-
{==A4r==} {>>pagina-aanduiding<<}
lio, P Sulpicio Camerino legatis diligentissime descripsit, ad Elegias & omne fere poëmatum genus se demisisse praetereo, reliquos etiam sapientes ad σιλλοὺς & alia praetermitto. Nec enim id ego nunc ago, quod à vulgo poetatum toties tractatum fuit, vt Poëticen extollam, quam illi non intelligunt, cuiusque vsum antiquissimum ignorant. Aequissimum peto Illvstrissimi Ordines. vt quòtendit mea perueniat oratio, Philosophiam vt laudari patiantur ab illis postulo. Atqui eam illi in ore habent, nec difficulter id impetrabimus. Deinde, vt nobis respondeant, quantùm à philosophiâ facultas poetica abfuerit, cum axioma à philosophis pronunciatum fuit, quod beneficio Geographi adhuc habemus, quo negatur poëtam bonum esse posse, qui non prius vir bonus sit. Nam inter illam Zenonis definitionem aliquid interesse fortasse dicerent, cum humanarum diuinarum rerum imitatio Poëtice esse dicitur. At me Hercule quantum mihi laborandum hoc tempore esset, si Oratoriâ facultate antiquiorem eam esse contenderem, nisi me eâ molestiâ, & inuidiâ cui vix ferendae essem à Strabone subleuatum scirem, qui tam certis testimonijs Oratoriam facultatem à Poëticâ oriundam probat, quam à Tragicâ grauitate familiarem characterem Comicum, Nec hoc agimus, vt in Arisitidis reprehensionem incurramus qui, salsè ridet eos, qui solutam orationem vinctâ 
{==A4v==} {>>pagina-aanduiding<<}
posteriorem putant. Verùm enimuerò fatis coacta est illa oratoris calumnia, & quae nobis etiam ampliùs hac de re cogitandi ansam praebuit. Nam quae de Cadmo, Pherecyde, Hecataeo dicuntur, eruditos saltem fugere non debebant. Habet ergò ad oratoriam illa se, vt ad filiam mater: ad philosophiam autem olim, sicut illa se ad quamlibet sui partem. Quòd autem hodiè pro pellice sedeat, quòd ab hominibus trivialibus, indoctis, barbaris, prostituatur, non magis genuinae huic quicquam detrahit, quam castissimae illi Abradatae apud Xenophontem vxori, Phryne, aut Lais aliqua, aut si quid his impudentius. Nomen ei à Platone illud quod ad nostram vsque permansit aetatem inditum grauissimi scriptores testantur. Idem tamen, quod in ore est omnibus quicunque diuinam hanc facultatem oppugnare solent, è Republicâ suâ exegit eos. Nos verò ad illa Illvstrissimi Ordines, videte, quam breuiter respondeamus. Primò enim, si illam Remp. Platonis recipiamus, exigendus erit ante omnes ipse fundator, cuius ipsa soluta oratio, vt & Herodoti, nusquam à poësi abhorret: nisi quis eam modo poësin esse existimet, quae numeris pedibusque vincta est: quod si concedamus, ne ἄμετρα quidem poësis erunt, imo ne quaedam fortasse ἔμμετρα, ac ne ipsi Dithyrambi: non quod à vulgari verborum in metris, sed metrorum inter se iuncturâ abhorreant, ac ne ᾄσματα forsan philosophorium. Deinde, vt Platonis ciues simus, recipienda erit mu-
{==B1r==} {>>pagina-aanduiding<<}
lierum communitas, & reliqua; vt certum sit nihil ad eversionem Reip. plus conferre, quam eius constitutionem. Sed ego me hercule tam facile eius Politiam in bene constitutâ vrbe esse posse concedam; quam Idaeas in naturâ. Quod si proptereà poëtas ille in vrbe sua non fert, quod adulteria Deorum & praelia introducat Homerus; metuo ne in eam artem impingat, cuius scientiam profitebatur, ratiocinandi nimirum. Nam illud aut peccatum non est: aut si est, vnius tantum. Scimus enim non Grammaticos modò, sed & Platonis discipulos, quae in vniuersum de Dijs ab Homero dicuntur, ad naturales rationes referre solere. Quod si, vt diximus, Homerus peccauit; poëtae vitium est, non poetices, & quidem illius tantum. Nam omnes ob eam causam poëtas exigere tale est, ac si quis omnes Philosophos exigat quod Plato ibi male argumentetur. Omitto interim, Platonem eum quem è Rep. sua exigit vbique diuinum dicere. Clemens certè ille est, qui Homerum ex vrbe sua in caelum exulatum mittit, & in Deorum numero citius esse patitur, quam suorum. Iam autem ad vos venio Illvstrissimi Magnificique Viri, Ordines Potentissimi, quibus in vindictam Nobilissimo Avriaci sanguini debitam, vix vniuersum sufficit Hispanorum nomen. Ducem vobis vestrum offero. Quid admiramini? vt benevolentiam vestram favoremque conciliem, titulum inspicite. Avriacvm fero. Percussit sat scio, foditque pectus 
{==B1v==} {>>pagina-aanduiding<<}
vestrum nominis illius recordatio, mentemque subijt illa, quae vobis communis cum illo fuit, in tutandis aris, focis, liberisque vestris pietatis imago. Videte quantum spej conceperim: quod vix totis operibus quidam consequuntur, solâ operis inscriptione me consecutum video. Avriacvm vobis fero; atque vtinam ne talem. vtinam & viueret ille; & ego non haec scriberem! Cum vero ille si vixisset diutius nihil praeter nominis immortalitatem propositum habuisset, quae Musarum nostrarum ope nonnihil eget; agedum, id mortuo, si fieri possit, tribuamus, quod vnum ille, si vixisset, expeteret. Ambulet ergò in cothurno deinceps, quoniam in huius terrae ambitu, quam vel vniversam animo suo angustam semper iudicauit, ambulare diutius non potest. Ambulet in animis, in pectore, in manibus iuuentutis vestrae & tenellis animis patriae amorem imprimat; adultis propugnationem eius defensionemque. Videat posteritas vestra Illvstrissimi Viri, discant liberi, quanto vobis diuinum illud Libertatis nomen steterit, quod non nisi virtute & fortitudine paratur: frugalitate & industria retinetur. Excelsi illi animi, mortisque contemptrix pro patriâ virtus, latiùs se fundat, quam vbi nata est. Nec tam angustis limitibus diuini hi motus, ausaque regia, cohibeantur, vt in eâdem terrâ & extitisse, & sepulta esse videantur. Agedum maris imperator Batave, iam te appello, cui pro patriâ mori posse dulcius fuit semper, 
{==B2r==} {>>pagina-aanduiding<<}
quàm in eâ. Tu populi Rom. triumphorum, victoriarum, ouationum; omnium denique particeps fuisti, praeterquam ruinae. Tu à terrae dominis, Romuli nepotibus bellum gerere posse didicisti, velle omnes docuisti. Tu vitam, tu hunc spiritum, tu hanc lucem pro libertate semper venalem habuisti. Tu artem ab alijs, ausus à te mutuatus es: Ita vt mortem medius inferre illi; tu promptius subire potueris. Illis imperium terrae tempus ademit: tibi maris reddidit. Tu foris Oceano, domi focijs, vbique tibi imperas. Tu, quod olim frustrà Xerxes tentarat, Neptuno compedes iniecisti: cumque alij sive reges, sive principes vltrà populos imperium suum extendere non soleant: tu etiam in ventos obtines, inuentumque tibi aliquid praeter hominem, quod parêre sciat. Accipe principem tuum Batave, sed morientem, qui cum omnia saluti tuae impendisset, se quoque impendit. Accipite viri, & recordamini, in terrâ vestrâ nihil vnquam vindicasse Iberum sibi, praeter fraudem, cuius vnius artis pudenda est scientia. Agedum Batave, quod solum pro tuis in me beneficijs possum, Musas meas consecraui tibi, quoniam chartae solae, cum ferrum, aes, & chalybs non possint, diuturnitatem annorum, & saeculi violentiam perrumpunt. Ego cum bonis exutus omnibus, Iaribus, & praedijs meis, nihil Hispanorum tyrannidi, communis relligionis ergò, praeter infelicem hanc animam subduxissem, & si quam spem in pa-
{==B2v==} {>>pagina-aanduiding<<}
rentibus, miserrimis & ipsis repositam haberem, tu me excepisti, fouisti, amplexus es: ac, quod mirum maximè, vestrum beneficium maius mihi fecit Hispanorum crudelitas. Inter reliqua & illud accedit, quod in Academiâ vestrâ tot iam annos versatus sim, in quâ & illud vobis, vt primariae causae, asscribendum puto, quod in hâc terrâ vestrâ tot summorum virorum familiaritate vsus sim, ac praesertim trium Heroum, in quorum tempora me incidisse gloriari soleo: Iosephi Scaligeri (at quantum hoc nomen Dij immortales?) omnis scientiae, omnium literarum, omnium linguarum, totius non Europae modò, Viri, vt generis splendore principis. quem vos, cum vnum modò eodem tempore in hoc vniuerso Phoenicem posse esse sciatis; in Bataviâ vestrâ vivere voluistis: vt imperium simul Maris apud vos sit, & Literarum. Pauli praeterea Choarti, Christianissimi Gallorum regis, apud, vos Oratoris, cuius nomen praeterquam quod vobis propemodum sacrum sit, liceat & illud mirari mihi, virum tam Illustrem non de omni eruditione modò iudicare posse, sed & primas in eâ tenere: & Iani Dousae, Senatoris vestri, Curatoris nostri, viri incomparabilis: qui cum de totâ literaturâ iam olim; nuperrimè etiam de patriâ suâ optimè mereri cepit: & tanquam parum sit quod infelici hoc aeuo literas restituit, nupperimè etiam Bataviam suam restaurauit, qui me filij loco semper habuit. Itaque diutius 
{==B3r==} {>>pagina-aanduiding<<}
vel animi grati, vel debiti officij testimonium desyderare vos passus non sum: nec idoneum magis hoc tempore argumentum Patriae vestrae, Vobisque, reperire potui, quam fatalem illum Patriae parentis casum, quem penitus amisissetis, nisi in Filio viueret: Qui vobiscum, tot Illustria Hispanorum capita Dijs Manibus, Paternae necis vltor mactare cepit: quem vt Deus immortalis nunquam in Tragoediâ partes habere permittat, optabo; in reliquis verò parenti simillimum, vel virtute, ver animi magnitudine, sibi, vobis, nobisque conferuet. Ego verò intereà hoc qualecunque committo vobis.

Nobil. vestrae addictiff. Cliens

Daniel Heynsivs




{==B3v==} {>>pagina-aanduiding<<}

Ιωσηπῳ Σκαλανῳ Ἰουλίου τοῦ πάνυ Δανιὴλ ὀ Ἑίνσιος εὖ πράττειν

Τὸν Ανάχαρσιν λέγεται, ὦ Διογενὲς, τὸ πρῶτον ἐκ Σκυθίας Αθήναζε παιδείας ἐπιθυμία τῆς Ἑλληνικιῆς ἀφικνούμενον, τῷ Τοξάρει,Σκύθῃ καὶ ἀυτῷ ὄντο καὶ ὃμοεθνεῖ Αθήνῃσιν ἐς λόγους ἐλθείν. Τόνδε, παιδείας τε ἅμα, καὶ θύσεως εὖ ἔχοντα, τἄλλα δὲ καὶ τῶν Αθηναίων λόγων οὐ παρέργως ἁπτομενον, οὐδὲ δυσπρόσοδον ὄντα, ὥς εἰκὸς ἄνδρα τῶν πολλῶν καὶ δημοτικῶν, τῶντε· ἐκεῖ ὀκταπόδων, (τοῦτο γὰρ τοῖς απόροις ἐν Σκύθαις τὄυνομα κεῖσθαι λόγος ἔχει) τὸν ἔρωτα τοῦτον καὶ ζῆλον φίλου ἀνδρὸς, ὅν οὐ πρὸ πολλοῦ ἤρα καὶ ἀυτὸς τὸν Ἑλλάδα ἰδεῖν, οὐδαμῶς ἐν παρέργῳ θέμενον, πολλὰ καλὰ κ' ἀγαθὰ ὑποθέασθαι· ὀυ μὴν ἀναδειξάμενον τἄλλα, οἵς ἐκεῖνον μάλιστα φιλοφρονούμενος [...]υνίει, εἰπόντα· δὲ μόνον· εἰ ἕνα μὲν, ὦ Φιλότης, τῶν τῇδε ἀνδρῶν φίλον κτήσαιο, εὐ ἴστθι πᾶσαν τὴν Ἑλλάδα οὐ μόνον ἔχων ἐν αὐτῳ, ἀλλὰ καὶ πάντα, τὰ παρ' Ἕλλησι θέας ἄξια ἰδῶν καὶ ἐμπορευόμενος, καὶ ταῦτα μὴν περὶ τοῦ Σόλωνος ὁ Σκύθης, ὀρθῶς γε λέγων ἐκεῖος. Εγὼ δὲ, ὅτε τὸ πρῶτον ἐπεδήμησα τῇ πόλει ταύτῃ, σοι κατὰ δαίμονα ἐντυχὼν, μονονουχὶ θεὸς ἐν ἀκαρεῖ χρόνου γεγενημένος ἔδοξα, πλὴν ἀλλὰ καὶ πάντων ὀλιγωρήσας, καὶ τῶν πάνυ τοῖς πολλοῖς περιβλέπτων καταγελάσας ἀτεχνῶς, τὸ κεφάλαιον εἰδέναι τῶν τῇδε ἀγαθῶν. Τὸ δὲ νῦν εἶναι, ἐπείγε τὸν κόθορνον, μείζω ἤ ὥστε νεανίᾳ καὶ ὅιῳ ἐμοὶ πρέπειν, περικεῖσθαι κινδυνεύω, ἐν μυριάνδρῳ ἐμαυτὸν θεάτρῳ καθίξας δόξω, εἰ σύγε τὴν δίαιταν τάυτην ἐπιτετραμμένος, καὶ τὴν τῶν ἄλθων νόμον ἐγχειρισθεὶς, κατὰ τά σοι δοκοῦντα τὴν ψῆφον φέροις, οἷς ἄν μόνος συ διαγινώσκοις ἀγαπήσων. οὐ μὴν οὐδ' ἕωλόν τινα ἔφεσιν ἀγωνιοῦμαι, οὐδὲ δικαιολογήσομαι, κἂν κἀμαρτῶν ἁλῶ, οὐδὲ, τὸ τῶν ὑπευθύνων ἐκεῖνο, λόγον τῶν τετολμημένων ὑφέξομαι· ὥσπερ οὐ πάνυ μοι μέλον, ει καὶ εὐτελῆ τινα, καὶ σεμνότετητος τραγικῆς ἄξιον, ἢ μεγαλόθρον ἔνι οὐδεν, ἢ μόνον ἥτε ἡλικία ἡμῶν, καὶ τὸ ἡδέως περὶ τὰ τοιαῦτα ἡμᾶς διακεῖσθαι, σοι διὰ σπουδῆς ᾖ· οὐ γὰρ τὸν Ευριπίδην ὅλον, ἢ καὶ τὸν τραγῳδὸν, νὴ τὸν Διόνυσον, τὸν σὸν καταπεπώκαμεν, οὐδὲ τὰ τοῦ Ὁμήρου, κατὰ τὸν Αισχύλον, τεμάχη, ἀπὸ στόματος εἴποιμεν, ὥστε ὑποδραματουργεῖν σοι. μάλιστα δὲ τοῦ θάρσους ἡμῖν, τότε τῆς ἀφορμῆς τὸ μέγα, καὶ τὸ τῆς ὑποθέσεως τὸ λαμπρὸν συλλαμβάνεται, καίπερ πολλάκις τῶν ἔργων τοὺς λόγους οἱουστδήποτε ὑπερφθεγγομένων, οὐ γὰρ κατὰ Μηδείας, ἢ Ἑκάβας, ἢ καὶ Ἄιαντας νὴ Δία μαστιγοφόρους τὸ πρᾶγμα, ἢ τὰς ἄλλας τερατείας, 
{==B4r==} {>>pagina-aanduiding<<}
καὶ μαγγανείας ποιητικὰς, πάνυ ἀλλόκατα μυθίδια ὄντα, παιδῶν ψυχὰς, ἔτι περὶ τὸ βρῦν καὶ τὸ μαμμᾷν σπουδα ζόντων, καὶ τὴν Μορμὼ καὶ τὴν Λαμίαν δεδιότων, ἐκπλήττειν δυνάμενα· περὶ δὲ τῶν ἡμεδαπῶν, τῶντε Αυρανσίου τοῦ μεγάλου πάλαι πεπραγμένων, καὶ μάλιστα περὶ τῆς τοῦ βιοῦ αὐτοῦ καταστροφῆς πᾶς ὁ λόγος, ὅν καὶ ἐπιγράφεται. Σὺ μὲν οὖν ὀβέλισον τὰ πολλὰ, καὶ καταδίκασον, ὥς οὐκ ἔστιν ὅ, τι ἂν ἄλλο ποιήσας μᾶλλον χαρίσαιό μοι: οὐ γοῦν δεόιμην σοῦγε τὸ κωμικὸν τοῦτο,
Τῶν ποιωτῶν εἶναι με λέγειν ἑκατὸν σταδίοισιν ἄριστον.
Οὐκ, εἴγε καὶ χύτραις λημῶν τυγχάνοιμι. ὀλεθρίων γὰρ ταῦτα, μόνοιτε ἐλλόγιμοι εἶναι φασκόντων, καὶ σοφόν τι χοῆμα, καὶ ἄκρον ἐν παιδείᾳ γενέσθαι πεπεισμένων. τὰ δ' ἐμὰ μετρίως ἔχει πάντα, καὶ νέος ἔκ κομιδῆ [...] Μούσιας ἅμα, καὶ τῇ τούτων ἀδελφῇ τῇ βελτίστη πενίᾳ προς φιλοσοφῶ. Σὺ μὲν οὖν οὐκ ἂν φθανοις ταῦτα ποιῶν· ἐγὼ δὲ τὴν τραγῳδίαν τὴν ἐμὴν ἐκδιδόναι μοι δοκῶ, οὐδεν
δέον ταύτην, ὥσπερ τὴν Ακρισίου, παρθεν εύεσθαι, καθάπερ ἵερειάν τινα τῇ θεσμοφόρῳ ἀνατρεφομένην, ἀλλὰ κοινόν, φασι, κτῆμα γενέασθαι. τί γὰρ ἂν καὶ πὰθοι τις, ὁπόταν φίλοι ἄνδρες καὶ εὐδόκιμοι βιάζοιντο; ἢν γοῦν ἕν δρᾶμα τοῦτο γραψαίμην μόνον, πρὶν τὴν ὑπήνην ἀνέρπειν, περὶ τὸ στόμα τοὺς κροτάφους τε (οὕτω γὰρ [...] ποιητῶν τινος μέμνημαι λέγοντος) τοῦτο προοδοῦ ἐς τὴν παιδείαν ἔσομαι πεπονηκώς· ὑπέρευγε ποιῶν τά τε ἄλλα, καὶ ὅτι ἐμβαδίων δεόμενος περιπατῶ, μικρὸς ὢν καὶ πηχυαῖος, καὶ ταῦτα μὲν δὴ ταῦτα· ὁ δὲ κάκιστα μιασμάτων ἀπολούμενος φθόνος ἐμιοῦ ἕνεκα, οἰμωζέτω, μηδ' ὥραισιν ἵκοιτο, τὸ προσωπεῖον, ὁ μεταξὺ τραγῳδῶν περιβέβλημαι, μορμολυττόμενος, καὶ γεννάιως μὰ[...] Δί' ὑπ' ἐμοῦ ἐκτραγωδούμενος. Ἔρρωσο Διογενές μοι Ιουλιάδη μέγα φέγγος Αχαιῶν· καὶ Βακχεῖον τοῦτον ἄνακτα, σήμερον Διονυσίοις τραγῳδοῖς ἀποκηρυττόμενον, ἀποδέχου.


In Hispanum & Batavum.



ΔΗμοβόρος κόσμου ποτ' ἐέλδετο παντὸς Ιβηρος 
Ισχανόων Κελτων, ἰσχανόων Λιγυρων. 
Οἶον ἑπάντα φόβησεν· ἐδείδιε πᾶσα δέ μιν χθῶν 
Ουρανιῄς ὅσση κεῖται ἐν ἀγκαλίσιν. 
Φλανδριακοὺς δὲ ἐμὸν ἔθνος ἀεικέα μήσατο ἔργα, 
Οὐδὲ πόνου λῆξις πὰρ μίη, οὐδὲ ἀλέη· 
Παισὶ κακὸν φρονέεσκε καὶ ἀνδράσι ῥέξε δὲ λίκην 
Νήπια καὶ ἁπαλὰς αἴσυλα παρθενικάς. 


{==B4v==} {>>pagina-aanduiding<<}

Αἵματι δὲ ἡμετέρῳ ἰδίη ἐρύθρῃνεν ἄρουρα, 
Πάντα δὲ μόρμυρεν βένθεα, καὶ ποταμοί. 
Τοὺς δὲ μέτα κρατεροῖο καθιππεύεσκε Βαταύους, 
Νηυσὶν ἁλὸς ταμίην ἧσιν ἐποιχόμενος. 
Ωκεανὸς δ' ἑὰ τέκνα σαώσατο, μήδετο δ' ἐυθὺς 
Κύματα δειλαίῳ ἀμφιχέαι Βατάβῳ. 
Αὐτὰρ ὁβῆ πατέειν διερῳ ποδὶνωτα θαλάσσης, 
Ἐκ δ' ἔριν, ἐκ δ' αἰνοὺς φευγέμεν ἐχθοδοπούς. 
Ζεύγνυτο δ' ἅρμα θοὸν, ἀνεμοτρεφὲς, οἷο χαλινοὶ 
Πείσματα, τοί δ´ ἵπποι λαίφεα, καὶ ὀθόναι. 
Τῳ πίσυνος διὰ πόντον ἐλαυνέμεν ὦρτο καὶ ὕδωρ, 
Ωρτο δὲ καὶ ταχέων πρόσθε θέειν ἀνέμων. 
Μὰψ δ' ἀνέμων ταμίῃσιν Ιβηρ ἀνεμώλιος ἔτλη 
Μαρνάμενος δεινῳ ἀνπάαν πολέμῳ. 
Πολλὰ δὲ τοὺς ἀπέλεθρος Αρης ξυνέηκε μάχεσθαι 
Ὕδατος ἀρχαίης γῆς τ' ἐπὶ κοιρανίης. 
Κόσμου δ' ἀντιπάλαιο μόνος περίγεντο Βαταυος. 
Ανδρομέης ἤτοι ἐξεφάνη γενεῆς 
(Φῆς ὕπερ ἐν Πόντῳ, Πόντου δ' ὕπερερ ὄρμενος ἐν γῇ) 
 Αντίβιος κεινος ἀμφίβιος Βαταβος. 





    

{==C1r==} {>>pagina-aanduiding<<}

In Avriacvm Danielis Heinsii.



Melpomenae sacrum facit Heinsius ore fauete 
Dum quatit Aschyleo pulpita picta pede. 
Cede Sophoclaei carmen regale cothurni, 
Cedite Cecropijs plausa theatra choris. 
Principis ille vicem subitam, strictumque dolosè 
Non expectato fulmen ab hoste canit, 
Et fixum in patriâ, dum figitur in duce, vulnus. 
Hanc tibi nulla dies tollet Ibere notam. 
Grandiloquisque Heynsi numeris, quae dedecus una est 
Mors tibi, Nassovio vita perennis erit. 


Iosephus Scaliger Iulij C.F.



    

{==C1v==} {>>pagina-aanduiding<<}

In eandem.



Graecorum grauitas ab acumine victa Latino est, 
Scaligero in Tragicis Iudice Hypothesibus. 
Arbitrio cuius vni data palma Poëtae 
Praetribus Argolicis Vatibus Ausonio. 
Laus Senecae haec, cui maiestas, cui spiritus ac vis 
Cura nitor, cultus, omnia plena Deo. 
At vetera haec: nostrâ sed tempestate Poëtae 
Personam Tragici qui ferat, ecquis erit? 
Mvretvsne? sed hic quid ad Orgia Bvchanani? 
Caesaris is, Iephtae conditor iste suae? 
Aeschyleo argumenta vides indicta Cothurno 
Nec Clitûs Nato cognita, nec Sophocli. 
Et dubitas, vtrum antistent mendacia veris? 
Illane, an haec pluris sint faciunda tibi? 
Quae tantum ijs, quantùm Sallvsti pagina ficto 
Lvci Asina, aut Marsi praestat Amazonidi/ 
At quantum Historijs cedunt Acroâmata, tantum 
Heinsiadi, cui tota Hellas, cui poplite flexo. 
Submittit fasces Pindarvs ipse suos. 
Materiem quaeris? Gvillelmi hîc funera (Lector) 
Principis Hesperiâ fraude peracta leges. 
Dúmque leges, aequare rei mirabere Ephebum 
Pondera Romuleis sic potuisse modis. 
Forsitan & dicas: Proavito qui Lare pulsus 
Talia Leidensi scripsit in Exsilio, 
Quid faciet, Patriae compos si quando futurus? 
Lux (precor) ô fatis sit prior illa meis. 
Et licet haec addas: Cui tantum indulsit Olympus, 


{==C2r==} {>>pagina-aanduiding<<}

Materiem hanc meritò legerat ipse sibi: 
Nec verbis nec rebus vbi sua pondera desint. 
Ne longum faciam, singula conueniunt. 
Vate suo vt Princeps, dignus sic Principe Vates 
Avriaco Heinsiades, Heinsiade Avriacvs. 


Ianvs Dovsa Nordovix Hagae comitis scripsi.


    
Εἰς τὸν Δαν. τοῦ Ἑινσίου Ἀυραϊκάρχην.



Ἔρρετ' Ἰβηρομανεῖς, σφέτερον κακὸν ἀμφαγαπῶντες, 
Δίζυγα δουλοσύνην, σώματος ἠδὲ νόου. 
Αμμιν ἀλεξίκακον θεὸς ὤπασεν Ἡρακλῆα, 
Ἡνίοχον γλυκερῆς δέξιον ἐυπραγίας, 
Αυραϊκῆς ἀρχὸν, μέγαν ἰθυντῆρα Βαταύων, 
Ἱσπανῶν θάμβος, καὶ δέος Αυσονίων. 
Κεῖνον, ἐλευθερίης ταμίην, καὶ Βελγίδος ἄλκαρ, 
Δισσὸν δουλοσύνης ἄχθος ἀπωσάμενον: 
Μούσαις καὶ χάρισιν πεφιλημένον Ἕινσιος ἔρνος 
Ταῖς δ' ἱεραῖς γέρασεν μνημοσύνης σελίσιν, 
Ἄφθιτον ἀμφιέσας μεγαλήτορος Αὐραϊκάρχου, 
Ἄφθιτον ἀμφιέσας μεγαλήτορος Αὐραϊκάρχου, 
Ζωσι γὰρ ἐσσομένοισι τ' ἀγάκλυτος ἔσσεται αἰὲν 
Κείνου εὐεργεσίῃ, Ἑινσίου εὐεπίῃ. 


Bonaventura Vulcanius.



    

{==C2v==} {>>pagina-aanduiding<<}

Idem Bon. Vvlc.



ΤΩν παλαιῶν Σοφόκλης μέγ' ἑπείροχός ἐστι τραγωδιῳν, 
Τῶν νυνὶ δ' ἔχαρχηος Ἑινσιάδης πέλεται. 
Κείνου πατρὶς ἔην τῆς Ἑλλάδος ἑλλὰς Αθῆναι, 
Τούτου Φλανδριακῶν Γάνδα πόλις πόλεων. 
Ἓν τραγικῆς ἀμφοῖν σοφίης κλέος· ἀλλὰ Σοφόκλης 
Δρέψατο τοῦτο γέρων, Ἑινσιάδης δὲ νέος. 




    
Πρὸς μέγαν τὸν ποιητὴν τραγῳδιὸν, Δανιηλ Ἕινσιον, Ἐπίγραμμα.



ἙΙνσι' Ἀραυσιόνων ὅτ' ἀείδεος Ἀρχὸν ἀγαυῶν, 
Σφόδρα προσήκουσάν σοι τιν' ἔχεις πρόφασιν· 
Ἠὲ διεξελθὼν τὰ ἐκείνου φαίδιμα ἔργα, 
Ἠὲ σφαγὴν κείνου πρὸς μέτρ' ὀδυρόμενος 
Πάντα λέγεις μετρίως γε (μέτρον δ' ἐνὶ πᾶσιν ἄριστον) 
Θαμβεῖ, ἀχεῖ, θρηνεῖ πᾶς ὅγε ταῦτ' ἀναγνούς. 
Πράγματα δεινά γε μὲν τοῖς σοῖς ὑποκείαται ὕμνοις, 
Ἀλλὰ τεαὶ λέξεις εἰσ' ἔτι δεινότεραι· 
Εἴ ποτε Πυθαγόρα εὖ πάντα τὰ δόγματ' ἔχουσιν, 
Ἡ ψυχὴ Σενέκης εἰς βίον αὖθις ἔπτή. 


G. Coddaeus.


    

{==C3r==} {>>pagina-aanduiding<<}

 Iambi libertati savciae Heynsianae,


In quibus, praeter alia, quae in hoc, quaeque in Senecae Dramatis persone illustres omnes conferuntur.



Qvis ille tanto Pvlpitvm motu quatit, 
Et insolenti tundit Orchestram pede? 
Quanquam furentem motibus fallax tegit 
Persona vultum, Faexque detonantia 
Furatur ora, non lates  Heynsi tamen: 
Te certvs index prodis: augustum jubar 
Dispellit atrae nubilum calignis, 
Centumque noctes luce perrumpit suâ. 
At nos parentis vana Terrae pondera 
Frustrà tenebris in dies victricibus 
Luctamur: omnes ludit incassum labos: 
Vt ille paruus ales abreptum fugâ, 
Et navigantem vasta Inanis aequora 
Sequi parentem sperat, & pennas quatit, 
Aurasque plausu captat affectans iter, 
Strepitque; tandem pronus in nidum cadit. 
Tu Daedaleïs ocior volatibus 
Poeta Caeli scindis alatus vias, 
Plebémque, & ipsos plebis obtutus procul 
Post te relinquis. Iam Sophoclen praeteris, 
Iamque Evripiden fultus alâ remige: 
Séque author olim triplicis Promethei 
Victúm fatetur, quique Cassandram dedit 
Caeco furentem versuum volumine. 
Nec hos, nec omnes caeteros Ionici 
Fastus Theatri, multa quos nobis dies 
Invîdit, aevique impotens iniuria, 
Longè tueri terga fectantes tua 


{==C3v==} {>>pagina-aanduiding<<}

Contentus vltrà tendis, & Caelo natas 
Sublimiori, déque summo vertice 
Priscum Latinae despicis Scenae decus, 
Choragivmqve praeter Annaei volas. 
O Cycne Flander, me simul tecum rape 
Per candicantis caerulas aethrae vias. 
Ignava quanquam torpidum moles premit, 
Et furgere vltrò pondere obsessum vetat, 
Tuâ levatus quolibet dextrâ sequar, 
Supráque nubes ibo, quas crassus vapor 
In nos adurget. Diligam Spectacvlo 
Propinquiores siderum metae Foros, 
Vbi serena semper, & purus dies. 
Hîc prisca cernam provocantem saecula 
Prodire nostri temporis Tragoediam: 
Non hanc, Iephtae quae Triumphales manus 
Caede immerentis inquinavit filiae, 
Regisve mensis ora Baptistae dedit 
Tacere verum nescia, vt falsum loqui: 
Sed Heynsianam, nata quae ferò licet 
Retrò tot annos laude praevortit novâ. 
Iudex sedebit Dovsa, judex Scaliger 
Haeres paterno destinatus munerì. 
Heroa nostris hunc, & hunc felix Deus 
Seruavit annis, justa ne saeclo rudi 
Nostris deessent Vatibvs praeconia. 
Vox vna binis: Victa Gandae cordvba: 
Applaudit omnis Maximi Circi Chorvs. 
Formae micantem celsioris lumine 
Miratur ire magnus Alcides Devm, 
Avransioque cedit, (at nulli priùs) 
Dolétque rursum Regis Hispani scelus. 
Incedit alto parte ab Eoâ Poli 
Princeps Cothvrno: nam tremit Vesper gradum, 
Et sentit hostem. Nunquid Atride pudet? 
Bis quinque Troia messibus constat tibi: 
Huic vnus annus plus decem Troiis dedit: 
Hoc par, scelestâ fraude quòd victor cadis. 
Vidit Mycena per scelus caesum Dvcem, 


{==C4r==} {>>pagina-aanduiding<<}

Vidêre Delphi. Patria ô quanto mades 
Cruore! non hoc eluat Rhenvs nefas, 
Non Mosa vasto pronus incumbens mari, 
Non qui propinquus menstruo motu tumens 
Neptvnvs agris parcit Hollandis Pater, 
Seséque arenis arcet, atque hostem salo. 
Cerno Loisae Syrma. Talis Hectoris 
Coniunx, parensque, talis Alcmene fuit 
Amphitryonis uxor, & prior Nvrvs. 
Oeneis autem casta sanctae Feminae 
Veretur ora tollere, & vultum simul 
Formidat omnis, quae sui sexus cohors 
Transgressa Leges: Noxium Aeetae genus, 
Ledaeqve proles, & noverca Virbii, 
Materque Orestis, & viri Mater sui, 
Et ipsa Ivno. Stirpis antiquae decus 
Materna parvum ducit Henricvm manus. 
Alludit illi magnus Argivûm metus 
Futurus Hector, Fata si vitam darent: 
Alludit Hyllvs, & Coronati patris 
Phocaea proles, Iam puer Philisthenes, 
Iam meta Troiae Pvrrhvs exspectat parem, 
Poeantivsqve. Dira Cocyti vada, 
Et aestuantes igne permisto lacus 
Hispana Erinnys linquit: humanus sitim 
Cuî sedat vnus sanguis: hoc illi merum est, 
Haec pôcla Monstro. Cerno pro taedis rogos, 
Cerno secures. Ipsa aspectum foror 
Horret Megaera; defluit flagrum manu, 
Fugitque tortis anguis implexus comis. 
At ille magni Parricida Principis 
Pone hîc scelestum perfidus volvit gradum. 
Fuit Thyestes impiâ factus dape 
Natis sepulcrum. Segregem Thesevs novâ 
Castum per agros filium sparsit nece: 
Patrem cecîdit, mistus est Matri Oedipvs; 
Sed inscientes: primus hic fibi placet, 
Gaudétque, quanto nullus erravit, malo. 
Quicunque, Famae punctus antiquae notâ 


{==C4v==} {>>pagina-aanduiding<<}

Crudelis audis, patruus, Frater, parens, 
Atrev, nepotes Patris heu dirum genus, 
Aegisthe, quíque semper arentes aquas, 
Sempérque captas arboris foetae fugas, 
Gaudete: vestra maius absolvit scelus. 
Inuentus hic est, cujus vnus Patriam 
Trajecit ictus. Quis, Dij, tantum nefas 
Ausus jubere! Non Lycvs: Neuter Creon: 
Non hoc Vlysses saeuus in parvos quoque, 
Et in puellas: ipse nec fluxâ fide 
Amans Iason: Avrei sed Velleris 
Possessor alter. nec tua hoc, Calcha, licet 
Cruenta semper praecinunt Oracula, 
Senéxque aruspex, caecus aut Manto monet: 
Sed qui superbus Rvpe Tarpeia sedet, 
Et è Qviritvm Collibus Septem tonat. 
Vidésne? pulcram rasa Libertas comam, 
Et Pileata, turpe proculcat jugum. 
Sed pectus, eheu, Savcivm vulnus gerit 
Quod antè Princps. Patriae raptum Patrem 
Seséque luget. Ora commendat dolor, 
Decétque luctus. Evrytvm sic Filia 
Cum lacrimaret, & Parentales Rogos, 
Sibique lapsum patrij Regni decus; 
Sic cum doleret vera se quondam nimis 
Cantâsse Phaebas, staret & jam Troïcas 
Supra ruinas, & cadaver Regium; 
Tamen placebant. Talis Electre fuit 
Caeso parente. Nata talis Oedipi 
Caeco parente. Siquis est sensus super, 
Curis nec Vmbras exuit Mortalibus 
Donata Divis Manibus Felicitas, 
Restátque, quòd non atra Lethe sorbeat, 
Salve Batavis Ductor Avransi tuis 
Vltore Nato, Vate Felix Heinsio. 


H. Grotius. I. C.




    

{==D1r==} {>>pagina-aanduiding<<}

In eandem.



Effoetâ vegetum sibi cor superasse senectâ 
Saltato Sophocles arguit Oedipode. 
At vegetae sibi cor canum anticipare juuentae 
Saltato docuit Heinsius Auraico. 
Heroïs tragico dùm magni fata cothurno 
Aptat, & Orchestrae refricat attonitae. 
Fortia facta virûm aut aut crudelia dicere fata 
Ausus maturi, sed tamen est juuenis. 
Ast actum rebus dare, res aequare cothurno 
Ausus maturi, at solius ille senis. 
Perge annos Heinsi ingenio, spem vincere coeptis, 
Nisu te, nisus strenuitate moras. 
Perge inquam ignave post scenia spernere vitae, 
Faustae spectatus cùm fremitu caveae. 


Iacobus Gruterus.



    

{==D1v==} {>>pagina-aanduiding<<}

A monsievr De Heins Sur sa Tragedie.


Stances.



PArmy tant de soleils d'ont l'Immortelle flamme	 
Pour avoir trop de lustre offence mes deux yeux, 
Ozeray-ie eslever les glaces de mon ame 
En forçant la nature enter la terre aux Cieux! 
 
De Heins il suffiroit que ta gloire suivie 
De ces perfections vint arrester mes pas 
Sans qu'vn si grand ozer pour finir mon envie, 
Me sit voler si haut, pour retomber si bas. 
 
Ce miracle du Ciel qui trop grand tirannise 
L'orgueil des beaux esprits, forzez de l'adorerScaliger. 
Non, ie ne le puis voir, que mon ame surprise 
Au cours de mille effrois ne se laisse emporter. 
 
Pourray-ie voir aussy l'honneur de la HollandeDousa. 
Sans avoir de cent peurs mes esprits agitez 
Et ce ieune flambeau d'ont la gloire est si grande, Grotius. 
Et dontia l'Orient l'ance tant de clartez! 
 
Mais le fort est iexté vne perte honorable 
Au moins courronera vn superbe vouloir, 
C'est vivre que mourir d'vne mort agreable, 
Et puis vn bel envy vaut mieux qu'vn bas pouvoir. 
 
Ie veux comme ie peux, o Soleil, o bel Astre 
Qu'vne langue Françoise esclate ton honneur 


{==D2r==} {>>pagina-aanduiding<<}

Et bien si ton merite enfante mon desastre, 
Pour vm si beau subiect i'aimeray mon malheur. 
 
Qu'on ne me parle plus de ceste bande Grecque 
D'vn Sophocle, Euripide, & tant de grands esprits, 
Qu'on ne m'allegue plus le tragique Senecque 
Et ceux-la dont le temps a mangé les escrits. 
 
De Heins les va biffant, en son ame incognüe 
Pour son stile empoulé, ne se suit que des yeux 
Ces antiques cerveaux rampent dedans la Nüe 
Au lieu que de son front il va toucher les Cieux. 
 
Ses mouvemens choisis tiennent sous leur empire 
Le plus determiné de nos plus beaux desirs. 
En nostre ame emportee au flot de son bien dire 
Fait lascher quand & luy, des larmes & des soupirs. 
 
Lors que triste il despeint la Liberté bleßée 
Par le perfide bras, qui meritoit cent Croix: 
O Dieu combien nostre ame est doucement percée 
Par le charme plaintif, de sa divine voix! 
 
Il semble que ie voy vne Femme mi-morte 
Qui iette de martire vne sueur de sang, 
Vne vivante Mort que la douleur emporte 
Et qui tient vn Enfer attaché à son flanc: 
 
Quand rouge de courroux de la gent Espagnolle, 
Il va les cruautez exprimant brusquement, 
Vne rude Furie à nostre ame s'envole 
Qui la transforme en ce, qu'elle soit iustement. 


{==D2v==} {>>pagina-aanduiding<<}

Il semble que ie voy vn supplice vnerage, 
Vne fiere Enyon qui se paist de sanglots: 
Vn perfide Affronteur, qui au lieu de courage, 
Loge la trahison au milieu de ses os. 
 
Heureuse mille fois ô Belgique Province, 
De voir par vn Achille vn si grand tort vengé, 
Et pour eterniser la valeur de ce Prince 
Le voir d'vn autre Homere encore loüangé. 
 
Comme l'vn en exploicts est vn Foudre de guerre, 
Qui peut mesme avec Mars debatre le Laurier, 
L'autre qui ne cognoit de pareil en la Terre 
Va desia dans le Ciel paroistre le premier. 
 
Belle ame que le Ciel d'vne douce influence, 
Anima de grandeur, on void par cest escrit 
Qu'vn si galand Esprit n'est rien que l'Eloquence 
Et l'Eloquence rien, qu'vn si galand Esprit. 
 
Mais d'autant que ie sçay qu'vne chose divine, 
Se conçoit beaucoup mieux qu'elle ne se despeint, 
De Heins pour l'admirer il faut que ie termine, 
Le fil de mon discours, d'vn extaze non feint. 


D. de Licques.





{==D3r==} {>>pagina-aanduiding<<}

Amico lectori.

COnstitveramvs, amice lector, Tragoediae nostrae ea, quae tam de Graeco, quam Latina charactere Tragico satis prolixè notaveramus praefigere: quae nunc secundae editioni reseruamus: in quâ, ex amicorum consilio, quaedam explicabimus, quorundam etiam, in quibus Hellenismi vestigia premimus, rationem reddemus. Nunc properamus. Tu vero his fave, ac reliqua, quae in Graecos autores, notanimus expecta. Hac certè aetate, quae lubrica est, ab his exordiri placuit. & vt alibi lusimus;

Η μὰν ἄριστός ἐστ βουλευτὴς χρόνος, 
Ιέρων δικαστὴς, πολλὰ νουθετῶν ἀεὶ 
Ὅ στις τελείῳ δὴν ὑπεζύγη πόνῳ. 


Praeterea est quod te velim: si quis malit distinctiones scenarum, quas hic praeter morem adhibitas videt, praetermittere, nobis haud inuitis id faciet. Hîc autem id factum est, quod sciamus: non omnia illa τμήματα inter Actus, scenae vicem obtinere posse. ἀλλά τι ηὶ ἐν τῇ τραγῳδίᾳ τῶν τῆς ἀρχαίας κομῳδίας παραβάσεων τάξιν ἔχειν aliquâ ex part. Graeci autem ne maiores quidem distinctiones notare amant. Liberum hoc ergo est Pag. 20. qui volet pro tabum tabem legat: nos non ita temerè Seruio credimus, nec putamus vetitum esse τῇ εὐθείᾳ vti, ἀιτιατικῇ, nihil enim certi afferunt γραμματικῶν παῖδες: nam vt ille δίπτωτον, sic autor Glossarij veteris μονόπτωτον esse vult, & modo tabo λύθρῳ exponit, & ἅιματι νεκροῦ, modo tabo (vbi tabum, legendum fortasse) λύθρος, ἇιμα νεκροῦ. At hae sunt ἐπιπολάζουσαι λόγων ἔρειδες. Pag. 21 primam in Iberi contra morem meum producere malui, quam à sensu recedere: quod cum tam Graecis quam Latinis poëtis in appellatiuis liceat, in proprijs mihi licere putaui: quod si quis aliud malit, substituat vel illius, vel Hispani, modo nobis nostrum permittat. Haec moneo, ne quis nobis inscijs id factum existimet. Sed Haec leuia sunt, καὶ οὐδενόσωρα. Sequitur grauius. Absoluto hoc opere admonitus sum ab amicis, quosdam mirari, cur in Tragoediâ meâ partes potius comiti Henrico, quam Serenissimo Principi nostro Mauricio dederim: ego primo non respondi, sed risi imperitiam hominum, donec audivi quosdam etiam graviores esse, quos haec cura coquat. quibus verbo vno & altero rationem reddam: In laudes Magni illius Principis effusum hoc ipso opere me fuisse videbit, quicunque praefationem meam Heroicam, quam huic operi praefixi inspicere dignabitur, vt deinceps facturus sum, dum spiritus hos reget artus. Atqui, dicent illi, cur ibi potius quam in cothurno. Audite, & credite. Existimavi ego in re tam recenti mentiendum non esse: atqui Serenissum Principem tum temporis absentem fuisse scimus: secundò Tragoedia ea tantum (quod multos ignorare scio, atque hinc illae lachrymae) quae aliquot horis gesta sunt complectitur, nunquam vltra diem extenditur, quod multi doctissimi viri hoc tempore neglexerunt, etiam apud antiquos nonnulli, quos tutius reprehendere licet quam imitari. Cum tam breuis igitur hîc sit periodus, & (vt hac voce ita vtar) pericomma, quis locus est absenti? Quod si aliquis aliter arbitretur, ad doctiores provoco, quibuscum hac de re multum egi, vt testabuntur cum alij multi, tum Magnus Heros noster, Clarissimus Bertius qui actioni huius Tragoediae primae praefuit, καὶ ὁ θαυμάσιος 
{==D3v==} {>>pagina-aanduiding<<}
Grotius. Quod si illi tationibus vicerint, ostendam me non Tragoedias modo scribere posso, sed & διασκευὰς, vel verius ex Heinsio Simonides fiam. Non negabunt etiam πάθος in Tragoedia maius infantem mouere quam iuuenum aut adolescentem. Ne autem quis pertinaciae me accuset, introducemus, cum publicè haec Tragoedia nostra Lugduni Batavorum repraesentabitur, personam magni illius Vindicis nostri & loco vt putamus satis idoneo, magis tamen ex iussu eorum quam primo instituto nostro. Quod si placeat non verebimur etiam ea cum reliquis edere, vt appareat tanquam θεὸς ἀπὸ μηχανῆς. Atque ita in hac tempestate magnos illos διοσκούρους coniungemus.


Menda typographica ab operis commissa sic emenda Lector:

In epist. Graeca punctum ante, καὶ ταῦτα μὲν, Pag. 18 Vers 7.compos, ibidem. penult. ipsa p. 25. v. 22. pro PR. Lois. p. 38. v. 19. seculum. p. 46. v. 9. luctu p. 49. 4. 17. turbidâque aspergine p. 54. p. 52. v. 13. hic. v. I. ignare. ibid. v. 5. vinculo. p. 56 v. 14. suffundus. p. 62. v. 6 pro Av. scribe. AL. 
p. 65. v. 16. pro Av. pone Nv. ibid. 20. v. illud. p. 70. v. 26. pro Lois. sic. p. 78. v. 27. gemimus p. 80. v. 10. reddidit. p. 81. v. 5 purum p. 84. v. 10. aditum. p. 85 οὐμὰ Δί' p. 86. dele punctum post ege. Sic. pag. 58. ξυλοκόποι. & ξύλαθ'.


Monendus item de mendis commissis in iambis

Pag. 90 Vers. 2. consessus. v. 18. inter. p. 103. v. 19 Coloniamque. p. 104. θεός ἐιμι v. 31. hyeme. ibid. v.vlt. inuideres. p. 107. v. 12. Graecum. ibid. v. 16. ὅις. p. 108. v. 20. Venus. ibid. v. 26. sine. p. III. v. 24. gemmata. p. 112. v. 13. iuuentae. p. 119. Aeschyleas. p. I. v. 6. d a. in eleg. Dousae. p. 234. v. 12. Principe.

    Amice lector, haec notavimus, quaedam minuta scientes praetermisimus: quaedam etiam fortasse inscij, quae humanitati tuae committimus: quod vereor ne factum sit eò magis, quod Typographus noster ad haec homine mercenario vsus sit, & ὅλης τῆς τυπογραφικῆς πραγματείας ἀπείρως ἔχοντι, maxime vero Graecorum, ac praesertim accentuum: vnde fortasse videbis alibi τὶς & τί, pro τὶς & τί. item ὥς & similes ineptias, quas tute facile emendabis. nec enim haec tanti sunt vt moneantur. Sic pag. 45. v. 12. punctum tolle post satis & alibi.



    

{==D4r==} {>>pagina-aanduiding<<}

P. Scriverii 
In Avriacvm Danielis Heinsii splendidißimi sibíque jucundißimi Poëtae 
Elegia.



ITe procul Curae, durum genus, ite Labores, 
Non mea nunc vestrâ compede crira sonent. 
Ille ego jam tandem meus à Praetore recessi, 
Et data sunt Musis otia laeta meis: 
Mitior adfulsit nobis Deus. îlicèt omnis 
Turba puellari non satis aequa choro. 
Ilicèt. ad vetereis en me juvat ire Sororeis, 
En juvat in lusus & mea sacra vehi. 
Non tamen ut Volusî referam delitia nostri, 
Sive adeò fastus, Brassica vane, tuos. 
Non tanti pascale pecus, non Hispo Tragûrus, 
Ad stomachum Crambe nec facit ista meum. 
Me meus ad parteis vocat Heinsius, illa piorum 
Delicies hominum; deliciesque Deûm. 
Illius (ô Musae) liber ad sua cornua venit, 
Purpureoque omni lumine parte nitet. 
O quis nunc turpi possit torpere veterno, 
O quis nunc tacitas possit habere fideis? 
Non ego, qui nulli faveam magis. ite Vacerrae. 
Heinsius est solus, qui mihi carmen erit. 
Quem modò quem parvo versare Crepundia nisu 
Vidimus, & planum sollicitare pedem: 
Insurgit Tragicis evinctus crura Cothurnis, 
Aeschyleumque aequo pondere Syrma trahit. 
Non tamen hic Epulas Tereî, non saeua Thyestis 
Fercula, non Bacchas, non Athamanta sonat, 
Non Scyllas: non quae docuit ludibria vanus 
Ennius, aut Ennî, vanus & ipse, Nepos. 


{==D4v==} {>>pagina-aanduiding<<}

Longè alia, ô, nostris iuvat exhibuisse Thëatris, 
Digna vel Orchestris, magne Quirini, tuis. 
Ingenteis canit ille Animos, dominosque Batavos 
Aligero secum tollit in astra gradu. 
Semideumque Heröa canit, feliciter; unum 
Triste, quòd Hispanos detegat ille dolos. 
Triste, quòd in Scurram pugnet pius. ô Dolor! ô Dî! 
Quàm scelus hoc ipsi non licuisse velim! 
Viveret Auriacus, Patriae Pater: optimus Heros 
Viveret, & felix Belgia tota foret. 
Belgia iam longis belli concussa ruinis, 
Belgia, quae belli nîl, velut antè, gerit. 
Vota sed haec tantùm. fuit, ah, fuit! îlicèt. ah! ah! 
Quo servata fuit Belgia, pulsus Iber; 
Vixit. At, ô Cives, quid eum vixisse dolemus? 
En quo iam primùm vivere possit habet. 
Heinsiadem dico. quo nullus acutior umquam, 
Quo gravior nullus splendidorque fuit. 
Credite. non soli numeros miramur Ephebi, 
Et juvenem tanto posse tumore loqui. 
Iuliades stupet ipse, stupet gravis ille Senator 
Noster Hiantéae Dousa sititor aquae. 
Iure bono: mala multa mali perpessus Iberi, 
Exemplum Tragici iam puer exsul erat. 
Caspari procul ite leves, procul ite Gameri; 
Non facit ad Vatem pagina vestra meum. 
Cedite ieiuni scriptores, cedite blenni: 
Scîlicèt, huîc palmas Grotius ipse tulit. 
Provocet antiquas haec una Tragoedia chartas, 
Quas modò cumque Hellas, Romaque dives habet. 
Sed nunc erubui de tanto divere Vate, 
Cùm mihi tàm parvus perstet in ore sonus. 





{==1==} {>>pagina-aanduiding<<}

[Auriacus]

Daniel Heinsivs pro Avriaco sva.

    
Avriaci cineres, de bellatrixque tyrannûm 
Nassovivm stirps magna deûm. Tuque aequa parenti 
Progenies immensa tuo; seu fulgida caeli 
Metiris spatia, aut aequalem in pulvere circum 
Aemulus Euclidae veteris deducis, & astra 
Igneaque aurati percurris lumina mundi, 
Tranquillae leve pacis opus; seu fervidus inter 
Tympanaque fremitusque virûm provectus, Eoâ 
Purpureus galeâ, & niveis conspectus in armis 
Spumantem pertundis equum, dum vertice summe 
Nutat apex, tremulique adverso flamine coni 
Cristaque turbato circum tremit horrida vento, 
Mavorti dux nate tuo; seu sulphure & atro 
Terribilem Iovis igne manum, flammataque coeli 
Nubila, & ardentus sonitus imitaris Olympi, 
Immensumque novo perterres fulmine mundum 
Oceanis terraeque potens, vindexque parenti 
Tandem nate tuo, tumulique exactor & umbrae 
Ingentisque animae. Tuque indignatus Iberum 
Aequoreae regnator aquae, magnoque Qviriti 
Acta per aequae vos confundens nomina fastos 
Aeterni comes imperij, consorsque laborum 
Tum quoque, cum rerum dominum, ingentesque secures 
Victaque Romanas tremuit Germania virgas, 
O Batave immensi maris accola, divitis vndae 
Vasticies, regum metus. O qui turgida Ponti 
Inter, & horrentes hybernis motibus Haedos 
Montesque, fluctusque, & caeruleam Amphitriten 
Prodigus humentes vitae moderaris habenas, 
Veliferumque levi volitantem flamine currum 
Aeolios inter fremitus, atque horrida monstra 
Tritonasqve vagos, tempestatumque furores, 


{==2==} {>>pagina-aanduiding<<}

Et concurrentes diverso è carcere fratres 
Hippotadae genus indomitum, Boreamque Notumque 
Oceano mirante vehis, postremaque Thvles 
Memnoniamqve domum, & magni Titanis egentem 
Praetergreßus hunium, multumque errantis Iacchi 
Amphitryoniadaeqve extremo in littore metas; 
Huc agedum spectator ades: dum ingentibus ausis 
Ignauam calcamus humum, audacesque iuventa 
Tollimur, & priscos vaga mens se tollit in Actus, 
Horridaque ingenti percurrit pulpita socco, 
Et thyrso percussa venit: qua nobilis ante 
Mens Groti divina mei, quae corpore parvo 
Cincta, per immensas rerum diffunditur oras 
Causarumque vias, diu interclusa tenebris 
Dirigit ardenti Batavvmvestigia passu: 
Orchestramque invectus eo. quo tigride raptum 
Pampinea trahis artonitum per nubila pectus 
Magne Mimallonidvm genitor? date vela Batavi 
Surgenti date vela. feror feror. Ebrius Evan 
Semivira cinctus choreâ, & bacchantibus Euoe, 
Et madido Satyrûm gemitu, & nutante Sileno 
Signa movet, motusque animi ferit, imaque cordis 
Excutit, & totum distillat ab aethere Nonnvm. 
Cernitis? immenso trepidant proscenia motu 
Sub pedibusque exultas humus: (spectate Batavi) 
Nassovivs dux magnus adest, ac lumina caelo 
Tollit, & ingentem defigit in aëre vultum: 
Non fraudes mens alta pavet, non fata necemque, 
Degeneremue heroa dolum. Non invidet hosti 
Fallere posse suo: soli hoc concedit Ibero. 
O fatum! ô crudele nefas! fors improba! Cvnctas 
    Admittit fortvna manvs. Non abnvit vlli 
    Angvstvm est virtvtis iter. Mauortius ille 
Ardor, & augusti vis pectoris; ille tot ante 
Exuvijs, titulisque ducum sublimis; ab hoste 
Vulnere qui pulchro meruit confossus, & icta 


{==3==} {>>pagina-aanduiding<<}

Cadi posse fuo, (superi & crudelia fata) 
Latroni seruandus erat! patriaque ruinam 
Duxit, & ingenti tremefacta Batavia motu 
Externas inuicta manus, Sicvlvmqve tyrannum 
Horruit, & sero venturum è littore regem. 
Cernitis ardentem piceâ fuligine taedam 
Foeminosque habitus, & tetrae virginis ora 
Sanguine fumantis calido, & serpentibus hydris 
Colla per horrentesque comas? prorumpit Erinnys, 
Alteraque Alecto Siculis emergit ab oris. 
Est ne aliquid supra, stridentia colla Megaerae 
Tisiphonenque Dei! quod nec Iovis ille ferarum 
Immitis domitor, genitorúe Palaemonis olim 
Horruit, aut Diris vltricibus actus Orestes 
Per scenas Danavmqve choros? Nec Graecia nempe 
In Fvrias satis vna fuit. Maiora Batavi 
Vidimus, & toto pelagi seclusimus aestu: 
Cernitis indigno perfossum vulnere pectus, 
Oraque torpentesque genas? En nobilis atro 
Sanguine suffusa est Divae morientis imago: 
Libertas iacet, ite viri: complexaque funus 
Magnanimumque heroa tenet, gemituque Batavam 
Cum domino conclamat humum trepidumque Leonem 
Deserit, & nostris properat vestigia terris. 
Quo gressum quo Diva moves? adeone Deabus 
Venturi mens caeca sua est? Necdum altera rerum 
Argumenta tamen, necdum exultantia campis 
Agmina, victricesque Aqvilas, natumque tonantem 
Circum castra vides? Quantum tibi restat Ibere 
Sanguinis! immensam Frisiorvm è littore nubem 
Et coniuratum video descendere Geldrvm, 
Mattiacvmqve vndae domitorem, altique Batavvm 
Contemptorem animi. Pater ipse è littore Nerevs 
Ingentes populis animos & corda ministrat, 
Illum indignantem multùm, multoque furore 
Indomitum, totumque in littus cogere Pontvm 


{==4==} {>>pagina-aanduiding<<}

Et vastam spumantis aquae sustollere molens 
Aspiceres; undae auderet quod credere Vesper 
Et Siculas frustrà Batavis immittere puppes. 
O animi, ô proles Neptvnia, nataque rebus 
Pectora; Tempus erit (me si vis inelyta fandi 
Surripiat cinerique meo, & mortalibus umbris, 
Fatalesque colos extra, atque ignobile lethum 
Constituat tumuli ignarum & caliginis atrae) 
Quo clades Thvrnovda tuas, lethumque Philippi 
Nobile, & Eoi perruptas littoris oras 
Expediam ingentis voti reus, armaque & enses 
Nassovios: iuxtaque aeterni nominis Hvgo 
Ibit & ereptum patriae donabit Erasmvm. 
Illi junctus ego (si quid tamen, haec quoque si quid 
Carmina venturis valeant promittere saeclis) 
Illi iunctus ego, motusque animosque virorum 
Armaque, fortunasque, & rerum ingentia cepta 
Per populos, urbesque feram, magnique Thvani 
Limina, & extremam Celtae properabimus oram, 
Et fines Ligurum, & praedivitis ostia Rheni. 
Intereà Heroës patrij, Tuque arbiter horum 
Caesaris invicti stirps, Aeneadvmqve ruinis 
Et sortis rabie, & crudelibus altior annis 
Regnorumque minis; Pater ô pater annue, ceptis 
Ivliade dux magne meis, caveaeque Senator 
Incipe cessanti fremitus indicere turbae, 
Ambiguosque ciere foros, vulgique tuentis 
Per cuneos latè geminandas ducere voces. 
Ipse ego pacatae folijs evinctus Olivae 
Sacra feram, Heroasque tuos, & magna ciebo 
Nomina, Veronaeqve deos, Manesque parentes, 
Caesareoqve aeterna feram solennia busto. 
Tu quoque tu, cui fata virûm, multumque labantem 
Victuris patriam fas est committere chartis, 
Boisoti pars magna tui, quo praestite nobis 
Inclyta Lvgdvnvm domitum defendit Iberum. 


{==5==} {>>pagina-aanduiding<<}

Fas sit, fas sit Dovsa mihi; tam grandibus atras 
Praesidijs nebulas, sit caligantia fati 
Pondera, & umbrosae tenebras perrumpere terra, 
Sordentesque hominum curas, vique alite mentis 
Aethera vicinum legere, & sublimia rerum, 
Inque Sophoclaeas animum demittere Musas. 
At tu ingens anima, & nostris innixa cothurnis 
Tendis ovans per inane, soloque emissus, Ibero 
Terribilis spolio, & Mauris indutus opimis 
Immensum moliris iter, quaque aëra latè 
Tundis & heroo praevertis nubila passu 
Auratique fores premis aetheris; omnis ab alto 
Cedit Iber, umbramque tuam tremit, ipsaque late 
Flammea turbato subsidunt sydera vultu. 
Sis felix, natumque diu securus ab alto 
Barbaricas cernas poscentem in praelia turmas, 
Et patrios multo pacantem sanguine Manes. 






{==6==} {>>pagina-aanduiding<<}

Personae tragoediae


Auriacvs.	Sicarivs.
Inqvisitio.	Praefectvs.
Tisiphone.	Nvtrix.
Alecto.	Armiger.
Megaera.	Chorvs Satellitvm.
Loysa.	Libertas Savcia.
Senex	

Κωφὰ πρόσωπα sunt Satellites qui personam Principis stipant, Famuli qui infantem Comitem adducunt, & Gerula quae eundem gestat. nam reliqua Dramatis repraesentatio, καὶ τὸ πρέπον ostendet. talia sunt & τὰ νοητὰ quae Actu secundo inducuntur, quorum habitus facillime ex pictorum modernorum tabulis, aut antiquorum numismatis partim; partim inscriptionibus, & symbolis cognoscetur. Chori priores duo Flandrorum profugorum sunt; posteriores Batavorum ἐνδημούντων; viriles omnes.




{==7==} {>>pagina-aanduiding<<}

Actvs primvs.

Princeps Avriacvs.


    RErum beate rector, & magni parens 
Natvra mundi: Vitaque, & Lex omnium 
In se fluentes quae trahis rerum vices, 
Iocoque mani ludis humanum genus, 
Lateque fusi sancta maiestas poli. 
Et tu numorum sacra mater ignium 
Nox, quae diei lucidam premis facem, 
Silentiumque rebus indis, & polo 
Faces perennes, languidosque syderum 
Donas recursus, Hesperasque lampadas, 
Crbesque magnos igne deducis vago: 
Usamque nunquam vultibus Phoeben suis 
Pro fratre reddis aurei ducem chori. 
Ergon' caduca nata gens mortalium 
Brevis fugacem currere aetatis viam, 
Inter minaceis intonantis impetus 
Fortunae, & atras sortis infestae manus 
Lususque rerum? labitur velox dies 
Ipsisque ab annis mensibusque ducimur, 
Fatique summam pervenimus orbitam: 
Denascimurque semper, & finem suum 
Breves citato provocant anni gradu. 
At igneae lux alta mentis, & vigor, 
Scintillaque acres pectoris tundens fores, 


{==8==} {>>pagina-aanduiding<<}

Et ille tardi spiritus dux corporis 
Aeternitatis inclytam affectat viam: 
Coelemque lambit, motibusaue ingens novis 
Sese lacessens impetu emergit suo, 
Terramque supra fertur, & quicquid videt 
Mortale ducit, terminosque transilit 
Metasque rerum, corporisque odit moras: 
Lethumque calcat, propriumque ad aethera 
Ignarus atrâ corporis premi lue 
Exultat, emicatque, nec sese capit. 
Pars illa nostri est; caetera, ipsa quae dedit 
Tellus reposcit, iureque exigit suo 
Sese prementem corporis foedi struem, 
Onusque mentis. Magnus hinc rerum parens 
Coeli micantem fornice aurato domum 
Et hinc & inde fudit, altaque atria 
Discriminata gemmeo astrorum choro 
Spectanda late vultibus nostris dedit: 
Vt illa magni purior lux pectoris 
Infixa terrae sit licet, terram premat 
Coelumque cernat semper, & sese erigat. 
Hinc illa dia laudis emergit sitis, 
Ardorque honorum semper in maius ruens, 
Comes ducumque, principumque; quos procul 
Supraque rerum culmen evexit favor, 
Et annuentis blanda Fortunae manus 
In alta duxit. Belgia his cervicibus 
Inclinat, incubatque, & invitum trahit 


{==9==} {>>pagina-aanduiding<<}

Sege laborum vasta, patriaeque onus 
Fluctusque nostrae: Sancta libertas vocat, 
Et servitutis faeda detrectat iuga 
Mens nata magnis; nec sibi; sed omnibus 
Quoscunque regis insolens premit tumor, 
‘Comesque rebus prosperis ferocia.’ 
Sic divus ille fascium dux & parens 
Autorque quondam Brutus, & magni patres 
Togata turba, Martis aeternum genus, 
Diu labantem fulciere regiam 
Sanctae nepotes Iliae: sic & ferox 
Aristogiton, faustaque Harmodii manus 
Caelo superbum prospere eduxit pedem. 
Eundum, eundum est. Haud capit motus leveis 
Nassoviorum sanguis, & vanas moras, 
Periculorum provocator, & sui. 
O cor, tibine vincula, & ludos ferox 
Impune nectat hostis, & collum premat 
Tagi tyrannus, aureo exultans vado, 
Opumque nixus robore ingenti? licet 
Soloque Pontum iungat, & caelo mare: 
Terramque circa spumea eructans vada 
Ille aestuantis caerulus regni pater 
In nos resurgat: orbe concusso licet 
Vtroque ab axe turbidus caeli fragor, 
Atlasque latè pondere excusso tremens 
Viam recuse; ibimus tamen; neque 
‘Servire nostrum est. Regiâ tendens viâ 


{==10==} {>>pagina-aanduiding<<}

In dura vìrtus sponte prorumpit; Neque 
Cedens prementi subtrahit collum deo: 
Seseque fato semper opponit suo 
Vis alta mentis.’ Nec tamen primordia 
Nunc prima restant: Iacta sunt fundamina 
Bellique magna prosperi praeludia, 
Motusque vasti. Dexteram hanc ter inclytus 
Novit Philippus, Albaque; & si quod ferox 
Saevumque pectus arbiter lucis vagae 
Phaebus, comantem respicit condens facem: 
Haec Hydra nostra est. surgit in laudes meas 
Faecunda rerum messis, & manum vocat, 
Virumque poscit. tremuit Alceiden fera; 
At nos ferarum victor. est &  aspera 
Nobis noverca, premere quae excelsas solet 
Fortuna mentes, impetusque: sed tamen 
‘Virtute sortem qui sapit pessundabit. 
Heramque inanem pectori subdet suo, 
Ausisquem magnis, strennuaque adoreâ 
Premet superbam casuum potentiam. 
Speique vana blandioris praemia, 
Dolosque & artes, vimque pellacis deae 
Quae incerta semper sponte promittit sua, 
Pectusque frustra credula strictum tenet 
Lubens recidet, & bonis praesentibus 
Ventura ducet; ipse Fortunae parens.’ 
Nec ansa multi defuit periculi, 
Eurysthëusque nomini incumbit meo, 


{==11==} {>>pagina-aanduiding<<}

Et solus auget, perfidâque Iber manu 
Prodest nocendo. Caetera haud quiquam moror, 
De me triumphum primus ingentem tuli: 
Idemque victor solus, & victus fui: 
Motusque vanos pectoris molem mei, 
AEstusque, & iras, impetusque subdidi 
Deo, mihique. Latius virtus nequit 
Efferre gressus. Omnium victor fui 
Meique. Testor nobile heroum genus 
Nostrorum, & ausus, sanguinemque & inclytas 
Vmbras meorum, santiora nomina: 
Et vos Batavûm semper invictas manus: 
Et te Batavae magne virtutis parens 
Ductorque Nereu; caerulo qui gurgite 
Spumantibusque semper exundans vadis 
Lubens Ibero caerulam opponis viam; 
Victoriarum primus hic gradus fuit, 
‘Vicisse memet. Regna namque, sceptraque, 
Mirarierque cuncta quae vulgus solet 
Regesque; sortis blandientis alea est, 
Caßumque nomen; larva magnarum modò, 
Et umbra rerum, principum crepundia, 
Ducumque. Prima haec cura virtutis; neque 
Vincendus hosti est qui sibi prius fuit.’ 
Vincique posse sponte praeripuit sibi; 
Ne restet ulli: consilique pondere 
Lascivientem saepius pressi manum 
Ardore Martis: impetusque mobiles 


{==12==} {>>pagina-aanduiding<<}

Sese solutis efferentes vinculis 
In se reduxi: turgidosque spiritus 
Et has superbas regii ardoris notas 
Virtute strinxi. ‘Principum hîc mentes calor 
In prona ducit, visque feruentes ciet 
Et ira motus: fraena sed magis sua 
Et acriorem poscit hic legem furor.’ 
Sic aestuantus peruagator Africae 
Venator olim, feruidum venabulo 
Premens leonem victor intentat minas 
Libys, feramque versat, & tergum ferox 
Quatit, feritque, deprimitque: olli fremens 
Spumas ab imo pectore eructat dolor, 
Seseque tollit, bilis haud capax suae, 
Scintillaque ardens lumine absistit vago, 
Iubaeque moto corpore erectae tremunt: 
Venabulumque mandit, & superbus it 
Et huc & illhuc vinculi ignarus sui. 
At ille contrà pastor, insultans procul 
Feram lacessit; illa sese; & ingruit. 
Iraque certat alter; alter ictibus 
Potentiorque cedit invitus licet, 
Captumque tandem sentit, & sese leo 
Summittit hosti. Mentis illa regiae 
Imago viva est. Surgit & sese erigit 
Sublimis ille pectoris magni vigor, 
Iniuriarum censor, & vindex sui: 
Altasque in iras fertur, & morae inscius 


{==13==} {>>pagina-aanduiding<<}

Erumpere ardet. Sic minax Diuûm pavor, 
Fuliginoso sub specu versat latus 
Ingens Typhoeus, Aetnaque exultans tremit, 
Magisque semper fata tentantem premunt. 
Nec sponte nostra Martis in discrimina, 
Licentiaeve spe subacti venimus; 
Communis ista patriae sed vox fuit, 
Iussumque: cui nos hox litare sanguine 
Et iustum, & aequûm est: Poscit hoc tranquillitas 
‘Et pace dempta panditur paci via: 
Neceßitasque est ipsa Mavortis parens. 
Bellumque tandem ne sit, esse convenit: 
Pacemque gignit. incipitque ut desinat 
Haec una rerum.’ Caeterûm hic dux maximus 
Et vir profecto est, patriaeque commodis 
Servire natus. ‘Fervor ille impos sui 
Virtutis altum nobilo obfuscat diem: 
Solemque menti demit, & lucem suae. 
Ardetque semper, imperatque plurimis: 
At servit uni, seque nolentem trahit: 
Et servitutem qui fugit, sibi dedit.’ 





{==14==} {>>pagina-aanduiding<<}

Chorvs senvm Flandrorvm profvgorvm.

Sapphici. duo Glyconici. Reliqui Anapaestici.


Blanda torpentis requies senectae 
Vitrei fontes, & amaena Tempe: 
Tuque spes nostrae domus illa; quae me 
Lucis in molles orientis oras 
Prina fudisti, pueremque longe 
Curarum vacuum & metu 
Vidisti pede mobili, 
Et ridenti molliter ore 
Nimium dulces texere ludos: 
Tenuesque inter serpere curas. 
Tuque suävis puero ab nota 
Villa senique, posthac numquam 
Habitanda vale. Sors dura vocat, 
Dubiumque regit fortuna pedem, 
Subit aeque vices. Tuque meorum 
Ab natorum blanda propago, 
Hilari ridens saepius ore 
Medio in luctu; nescia rerum 
Curaeque tuae; patri îunctos 
Dirige greßus: casusque tuos 
Disce, & saevi fulmina fati. 
Tu quoque si quem coniux nobis 


{==15==} {>>pagina-aanduiding<<}

Vtero gestat nescia faetum; 
Natus nondum, tamen exuleris: 
Patriamque fugis nascendus adhuc: 
Et tibi paena vitâ prior est. 
Lachrymas tellus, lachrymas tellus 
Patria tellus, ultima nostri 
Dona doloris impreßa tene. 
Poscimur ah ah, nos relliquiae 
Genus effaetum, saturumque aevi: 
Quibus infelix spiritus aegrè 
Placidam ducit luminis auram. 
Pars aequoreas VValachrûm sedes, 
Aut horrentem Marte Batavum, 
Et spumantem littoris oram 
Patris Oceani, visam nunquam 
Ibimus eheu; aßueta prius 
Placidis ah gens vivere campis: 
Pars caerulei gurgite Ponti 
Toto avulsos orbe Britannos; 
Aut incoctum solibus Indum: 
Pars sudantem proprio semper  
Sanguïne Gallum. Miseri, miseri, 
Quos incertum dubiumque vocat! 
Pax Flandriacas placido tenuit 
Foedere gentes, patrioque foco 
Veterum fluxit vita parentum: 
Et tranquillo tutus in aruo 
Vidit teneros ire nepotes 


{==16==} {>>pagina-aanduiding<<}

Auus, & lepidam currere turbam: 
Qui vicinum cerneret agrum 
Peregrinus erat. Patria tellus, 
Patria tellus, saxaque & antra, 
Et cognatae vallibus umbrae: 
Patria tellus Flandria nostros 
Imbibe questus. 




Actvs II. Scena I.


Inquisitio cum tribus Furijs facem & calicem humani sanguinis gestans, inebriatur.

    Inqvisitio.

LVcem perosa, lucis immunis Dea, 
Tetrumque noctis improbae ludibrium 
Tot imminentes Tartaro rupi fores, 
Caliginemque, magna Paenarum parens 
Crudelitatis nata, quam ferox Iber 
Primum sub auras duxit, & ferro & face 
Quartam profanis addidit sororibus, 
Noctisque alumnis: Graia queis primum manus 
Vibrare saevas dexterâ indulsit faces: 
Serpentibusque vinxit, & collum dedit 
Atris draconum pullulare nexibus. 
Gaude Megaera; nata iam soror tibi est: 
Iovisque nigri primus infernum genus 


{==17==} {>>pagina-aanduiding<<}

Perseïdosque squallidas faetu domos 
Iber scelestus auxit: ille Erinnyas 
Treis mutuavit perfidus; quartam dedit. 
Hispana tellus, scilicet vesper tuus 
Foecundus ipse noctis exemplo fuit. 
Emerge, rumpe, caede: claestraque, & feros 
Caliginosae pande Naturae lares: 
Lethique sedem discute, & lucem tuam 
Mens atra disce. Testor anguineum caput, 
Et te Megaera, teque noctis arbiter: 
Et qui redundans igne Cocytos vago 
Luctu tremendam flebili tundit domum: 
Meque ipsa tandem (Numine hoc maius nihil) 
Patremque Iberum; Pallidas ditis domos 
Imperuiasque mortis horrendae vias, 
Phlegeton cruento quicquid ambit alueo 
Invita aliqui: Nunc tamen ferox pater 
Tarpeia saxa cui patent, & inclyta 
Vastae ruina gentis; è reconditis 
Exciuit antris fulmine invitam trahens: 
Quod non Pyracmon crudus, aut Brontes pater, 
Aut claudicantis dextera effinxit Dei: 
Non Siculus ignis, aut caminorum globi 
Vndantis AEtnae, flammeique vortices. 
At Martiorûm dißipata rudera 
Vrbisque funus, & solum Quiritium. 
‘O quanta curas fata mortaleis agunt! 
O quantus urbes regnaque incumbens Deus 


{==18==} {>>pagina-aanduiding<<}

Ludens fatigat dißipatque: turbines 
    Rerum fateri cogor invita’: (O pater 
Tarpeie natae liceat hoc unum tuae.) 
Magni cohortes Romuli, nati Deûm; 
Arx alta rerum, gens Camillorum ferax, 
Orbis voratrix illa, regnorum lues 
Et universi compes, & tandem sui, 
Ah tot triumphis aucta pene, quot viris, 
Et tot ruinis urbium vitans suam. 
Illa illa regum nata Septimontium 
Calcare fastus, insolensque nominis 
Regalis una, spiritusque; Pro pudor 
Regum cinaedis paret, & monstrp Deo. 
Cui fulmen illud obsoletus Iuppiter 
Sepultus arce Iuppiter Minoïa 
Haereditatis lege rellictum tulit. 
At contumacis vis rebellatrix tamen 
Acres, Batavi corde versat impetus: 
Radicitusque fixa libertas sedet 
Gentis profanae: patriaeque ardens amor 
Animos feroces tundit, & subigit sibi. 
Vidi perustos sole candenti patres, 
Piceosque voltus, funibusque atram manum: 
Ruptasque nubes, & procellosas Iovis 
Magni ruinas provocare audax genus, 
Vndaeque legem dicere, & ventiminis. 
Vidi ipse vidi, cum feri vis Africi 
Tempestuosa torsit hybernum mare 


{==19==} {>>pagina-aanduiding<<}

Insistere undae, dorsaque aerato pede 
Fluvij rapacis tundere, & crudum gelu 
Acresque lapsus: ac per undantes sinus 
Calcata tutam lympha praebebat viam. 
Ollis sepulchrum pontus, aulaque est ratis: 
Agnatus ingens, Aeolus, Nereus pater: 
Forisque cives, hospitesque sunt domi. 
Ilhuc remittor, & vetus colonia 
Mutanda restat: deerat haec sedes mihi. 
Parere certum est: maximum explevi scelus 
Maiusque restat. semper antiquum parum est. 
Angusta sacris quaelibet tellus meis 
Viam relaxat. Aridas sitis premit 
Squallorque fauces: sanguine hic opus novo est. 
Pace hoc Lyaee, pace fas hoc sit tua 
Dux Thyadum nocturne; non curae mihi 
Nyseïo qui colle distillat latex; 
Tuusque si quid languido fallax gradu 
Maron procaces inter exhaurit choros, 
Interque Panas, virginesque Menadas, 
Et aestuantes Liberi suceo Deos. 
Non si Falernis quicquid vuarum est tui: 
Quod Setia usquam, vel Velitrarum colunt 
Dumeta: non si tota vinorum parens 
Albana tellus, Caecubique honos cadi 
Descendat in me: carior sitis premit, 
Paruumque nescit; pluris hic liquor mihi est, 
Merumque Ibero nuper inventum meo 


{==20==} {>>pagina-aanduiding<<}

Cruor, Cruor, Cruor. quid o fallax Iber 
Cessas? nex atrae sanguine undanti viae 
Sanieque tristes squallidâ rigent domus? 
Nondum recentes mens cadaverum strues, 
Tabumque cernit: pure sudantes novo 
Nondum revulsis oßibus pallent agri. 
Cessas Ibere, fluctinus, ferro & face 
Rerum coactas vortere in sese vices? 
Adsum. quid hoc est? scaeve sacrorum pater 
Frustran' cruentum Tartaro emisi pedem 
Et hospitalem nocte mutavi diem? 
Nunquam supernos sobria acceßi deos, 
Et luce fuluam solis aurati comam 
Terrasque vidi: sanguinis gustu novi 
Efferre sese suevit optatum scelus. 
Mensque ipsa factis saeva praeludit suis. 
Nunc hic redundans sanguine humano calix 
Feram cruore musteo sedet sitim: 
Cordisque totas imitùs mergat vias, 
Mentemque tollat: quicquid & clemens, pium 
Nobis relictum, molle, pacatum fuit. 
Bacchare certum est: En iuvat, iuvat, iuvat 
Laxare mentis fraena. quid segnis stupes 
Gens atra terrae? tuque germânum caput 
Megaera nocte nil geris dignum tua? 
Patrisque verum dextera probas genus? 
At o quid atrum nubila involuunt diem? 
Meque ipsa perdo? flexaque in sedes novas 


{==21==} {>>pagina-aanduiding<<}

Caliginosus lumina obducit situs? 
Errantque tristes luce subducta pedes? 
Et ominosus poplitum labat gradus? 
Vestigijsque turbida incertis tremens  
In luce lucem quaero, & in die diem? 
Nosco furentes sanguinis poti notas: 
Nosco. cruoris hocce munus & meum est: 
Mentemque secum mysticus tollit furor. 
Incerta certum mens tamen voluit nefas. 
Terra coelum, noctis atrae regia, & vastum mare 
Explicate trina vires regna, & occultos dolos. 
Adsumus sacris Philippe vindices dignae tuis. 
Victima ingens, victima ingens: victima hacce dextera 
Concidet: qualem nec ille perfidas Teucrûm rates 
Mortuus victor poposcit Ilia emergens humo; 
Cum feras minax Pelasgum turba soluebat rates. 
Nos Batava terra, Ibero nomen horrendum, vocat, 
Poscimur? quid o moramur? quò nequit fallax Iber 
Tendere, huc fraudes dolique tendere Iberi queunt. 
Magnae sorores, Atthidos sacrum genus, 
Priscisque Erechtei Cecropisque finibus 
Cognata turba: si quid antiquum manet 
Viresque vobis tempus asscripsit novas; 
Quaerendus ille, qui ferox, vecors, furens 
Aut genere Iberus (alterum sat est tamen) 
Aut mente fuerit: quique pectore vnico 
Solus profanas quattuor gestet Deas. 
O flammei ignes, tuque pallentis Deae 


{==22==} {>>pagina-aanduiding<<}

Famulatus ingens, ignei cives poli 
Relligio noctis: tuque dominatrix hera 
Invisa Phoebo luna, pars Phoebi tamen 
Familia nostri tota quam Ditis colit, 
Quemquamne magno dum satellitio procul 
Stipata iussum per uagaris tramitem 
Vsquam tueris? cuius unius manu 
Quod non Philippi mille potuerunt rates, 
Non ferrum & ignes, armave & tristes minae 
Timere Batavus discat? Intereà tamen 
Certum est furentes explicare copias, 
Exercitusque tota deducam meos. 
Auducia isthaec subeat: haec praeceps Furor, 
Ignobilisque Livor: haec Vecordia: 
Crudelitasque mortis horrendae parens 
Illinc cruentum claudat exultans latus,  
Rerumque abortus bellicarum Fraus inops. 
Sic sic eundum est: sceleribus decet tuis 
Praeferre sacram Rex Iberorum facem. 




Scena II.

    Loisa. Senex.


Lo. 

O Molientis alta Natvrae comes 
Sacrae tribune lucis, & vitae pater 
Natalis aurae magne largitor, Dies, 


{==23==} {>>pagina-aanduiding<<}

Rerumque Origo prima; qui reconditas 
Primus tueri syderum donas faces: 
O qui sepultum matre mortalem sua 
Natumque nondum; mortuum prius tamen, 
Informe pondus impotesque, & haud suum 
In alta ducis, luminisque compotem 
Sub imminentes aetheris sistis fores. 
Tunc expeditus carcere infelix suo 
Scintilla coeli purior, bipes Deus, 
Rerumque magnus ille spectato, poli 
Et universi cura; prorumpit foras, 
Coelumque discit: parvulusque primulùm 
Proserpit, insons, misis, ignarus sui: 
Et fluctuantis tyro fortunae, levis 
Prosultat exilitque, nec curae est capax, 
Plagaeque nondum sortis advorsae patet, 
‘Ridetque simplex nesciusque. Scilicet 
Optata primum fata praemittit Deus 
Favens iuventae: turbidaeque tempora 
Potiora vitae vindicat lusus sibi: 
Interque talos, turbinesque inter suos 
Süaviores vita consumit dies 
Beatitatis prodiga infelix suae, 
Simulque ludit luditurque: curaque 
Postrema lapsae poscit aetatis sibi, 
Et faecis instar ima subsidens petit.’ 
O nate, nate, dulce pignus; in sinu 
Gremioque nostro qui vagaris huc & hunc, 


{==24==} {>>pagina-aanduiding<<}

Vacuumque leni transigis risu diem: 
‘O dulcis aetas! scilicet primum est Deus 
Novisse cuncta; proximum tamen, nihil.’ 
O nate, nate, mox in adversum mare 
Aestusque vastos, principumque munia, 
Et imminentem purpurae ferociâm, 
Motusque regni deferende; nunc modò 
Securitatis aureae regnum tenes: 
Satellitemque praeter innocentiam 
Nullum tueris; tutus hoc uno satis 
‘Quod esse nescis, laetiorque: Nec potest 
Vllum timere nate, quem nullus timet.’ 
Nondumque sensus illa pertentat tuos 
‘Regum ducumque febris, ardor imperi 
Et poßidendi cuncta porrigo levis:’ 
Cuniculosque pectore occultos agit 
Ambitio fraudum mater, aut opum furor: 
Tuumque ducis quicquid aspicis, Deo 
Vicinus uni proximusque. Nate mi 
Si forte somno molle reclinas caput; 
Artus sopore lacteo victus iaces 
    Extraque motus, ciuicumq; extra metum, & 
Tempestuosa casuum tonitrua: 
Somnumque spiras melleum, mitem, levem 
Tranquillitatis unicum testem tuae: 
Quiesque lenes tutae perrepit genas: 
Thorusque qui te parue diffusum tenet 
Genu, sinusque est: thalamus hic unus tibi est, 


{==25==} {>>pagina-aanduiding<<}

Et pes cubili sufficit noster tuo: 
O invidenda regibus mens! ah ferè est 
Vt ipsa sortem mater invideat tibi; 
Annosque similes speret, atque aevum tibi, 
Cunasque dulces, nesciumque aulae diem 
Fraudem timentis semper, aut fraudis minas. 
Quin & querelis ne qua pars desit meis, 
Et falsa, terrent: trepidaque horrentem pavet 
Mens noctis umbram: & ille curarum Sopor 
Exactor acer, dißipatorque omnium; 
Pater mearum est: curaque haec, illam premit: 
Et somniorum dubia succedit fides: 
Diemque nox laceßit, & noctem dies. 
Sen. 
Dignata magno principis princeps thoro 
Taedaeque columen: nata magnanimi patris 
Maioris uxor: Fare, quid reconditus 
Vultum pererrans obsidet pallor? quid os 
Guttis sinusque tepidus effusis madet? 
Et lachrymosus lumine exundat liquor? 
Ruborque blandis solitus exceßit genis? 
Meroris ah quae causa? mentis abdita 
Exonera, & aegrum pectus.  
Pr. 
Omnia, & nihil. 
Sen. 
An ipse sese nescit infelix dolor? 
Lo. 
Ambiguus urit millies; certus semel. 
Sen. 
Sortis flagello quisquis adversae stupet 
Ictuque subito pallet, hic merito pavet; 
Causam doloris, & cicatricis suae, 
Vulnusque, dum scit. 
Lo. 
Plura dum nescit tamen: 


{==26==} {>>pagina-aanduiding<<}

Nescitque quantum lugeat caecus dolor; 
Lugetque quantum nescit: id luget tamen. 
Simulque sese nescit, & modum sui. 
Sen. 
‘Seseque luctu servat, at praeocupat 
Quod vitat ultrò, provocatque quod fugit, 
Gaudetque maerens, & lubens miser fuit.’ 
Lo. 
Succubuit animus: poplites trepidi labant, 
Simulachraque oculis noctis illudunt meis, 
Seseque late spargit ignarus dolor, 
Et ominosus corda peruolitat sopor. 
Sen. 
At falsus ille est. 
Lo. 
Falsus, at veri pater, 
Praenunciusque. 
Sen. 
Fluxa noctis est fides. 
Lo. 
At non diei. 
Sen. 
Terret & noctis diem 
Formido, seque vanus insinuat metus, 
Vmbratilique somnus imponit dolo, 
Noctuque fallit; at die terret tamen, 
Partemque lucis poscit, & regnum suum 
Transcendit audax, imperique limites. 
Humanus acres spiritus motus habet, 
Interdiüque feruet, & sese rapit, 
Metuque pallet gaudioque diffluit 
    Quietis expers, corporisque terminum, & 
Adiudicatas lege Naturae vias 
Perrumpit alis nixus huc ilihuc suis, 
Exorbitatque semper, & quicquid potest, 
Simulque quicquid haud potest; versat tamen, 
Agilisque paßim fertur, & meta est sibi. 


{==27==} {>>pagina-aanduiding<<}

Adestque & absens rebus, & praesens abest, 
Erratque latè, seque pandit ilia vis, 
Hauritque formas elicitque, visaque 
Pererrat, imbibitque, & in sese trahit. 
Tunc illa luci furua succedit parens, 
Polumque pullis incubans amictibus 
Hinc inde obumbrat, induitque caeca nox, 
Corpusque stringit, liberat mentem tamen, 
Lucisque viua suscitat vestigia 
Seminaque rerum, imaginesque; fomites 
Motus diurni, ruminataque excitat, 
Mentemque multùm gaudia inter & metus 
Adhuc vagantem voluit, & circumuenit: 
Caliginesque ludit in post scenio 
Mimus dieï, ludibundus histrio, 
Proteusque vitae futilis Somnus pater, 
Verisque falsa miscet, atque vtrique se. 
Ceraeque adinstar mollis, impressas tenet 
Mens & figuras, & vagas rerum notas, 
Redditque nocte, quicquid excepit die: 
Laruataque altos somnia incutiunt metus. 
At cum diei roscidum redit iubar, 
Et imperator aetheris magni subit 
Sol, aureamque dividit terris comam; 
Fugit timoris causa, non timor tamen: 
Et somniorum profuga vanescit cohors: 
Nihilque restat, at nihil gemimus tamen, 
Id quod quoque ante cum fuit, nusquam fuit, 


{==28==} {>>pagina-aanduiding<<}

Quodque esse falsò reris, at verè doles. 
Lo. 
‘Experta metuo 
Sen.. 
Saepius favet sibi 
Error dolusque, nubiloque deprimit 
Rationis ignem 
Lo. 
Decipit in malis iuvat 
Fallique dulce est. 
Sen. 
Falsa dum latent tamen 
Vt vera laedunt. 
Lo. 
Aetheris beate rex’ 
Quid ah perennis imber, & lachrymae leves 
Cogente nullo sponte prorumpunt sua? 
Si quâ minaris imminesque saeva sors; 
Sperare liceat: bis ferus mordet dolor, 
Venturus, & cum vênit: & praesens nocet, 
Idem & futurus. 
Sen. 
Pallidum excutias metum 
Ducemque vitae lenioris spem fove. 
Firmo maritus urbium munimine, 
Totoque clusus Nerei regno sedet: 
Pelagoque cuncto tutius quod arbitror; 
Amore populi. 
Lo. 
Haud tangit externos amor, 
Peregrina nemo imperia diu subdit sibi. 
Sen. 
‘Angustiore principis mentem viri 
Meta coercet, patriam quisquis suam 
Aβignat illi: Vana natalis soli 
Plebs spacia finxit, & solo leges dedit. 
At culmen ille dignitatis & caput, 
Deoque magno pene par, & pro-Deus 
Princeps vagatur: municepsque totius 
Diffusalatos aemulatur mens polos: 
Coelique adinstar semper in motu suo est. 
Natale magni principis quaeris solum? 


{==29==} {>>pagina-aanduiding<<}

In orbe natus ille, patria est ei 
Quaecunque soli, terminusque quicquid est. 
Seseque terris aequat unus omnibus 
Generosus ardor ille, & herous vigor. 
Polusque quicquid caerulo amplexu tenet 
Illius urbs est: civitas isthaec patet 
Qua magnus aether, quaque flammantes globi 
Et aureorum vasta signorum via.’ 
Titana magnum cernis, vt pleno gradu 
Superbus altum metiatur aethera, 
Coelique partem teneat, & totum petat, 
Viaeque magnae per novas semper licet 
Adveniat oras; advena haud usquam est tamen, 
Quocunque namque tendit, in domo sua est: 
Seu purpurato cum renatus atrio 
Cubile coeili pandit, & lucis fores, 
Auroque crispam roscidus tollit comam: 
Seu cum diurnâ membra defessus viâ 
Dulceis in ulnas Thetyos fertur suae, 
Axemque utrumque novit & neutrum colit. 
Sic feruor ingens, mensque magnorum ducum. 
‘Vbique civis ille, & inquilinus est 
Quicumque princeps.’ 
Lo. 
Omnia & scio, & dolet 
Timere posse, dum dolet, timeo tamen, 
Metusque causae nescius, causa est metûs. 







{==30==} {>>pagina-aanduiding<<}

Chorvs.


Anapaestici.



O Qui levibus vectus habenis 
Virides subter roris genitor 
Laberis herbas, violasque inter, 
Et trepidantes tepido circùm 
Sole myricas thalamum figis 
Blande Favoni, pastusque levi 
Nectare ludis; sive per altas 
Lenibus alis laberis undas: 
Seu per gelidas specuum latebras 
Montesque procul tenui serpis 
Humore pater, qua lascivas 
Tityrus insons subducit oves: 
Iuxtaque suas blanda Amaryllis 
Supputat agnas, & tibi dulcem 
Felix Thyrsi condit avenam, 
Gens immitis nescia fati 
Sortisque vagae. Quam palantes 
O verne pater prendimus oram? 
Placitas certe liquimus ante 
Dilecta tuas Flandria sedes; 
Sed tamen unà liquimus atri 
Nomen Iberi. patria est nobis 
Quicquid saevus nescit Iberus. 
Salvete tamen vos ignotae 
Littora terrae. tuque o lucis 


{==31==} {>>pagina-aanduiding<<}

Aurea mater, tandem maestis 
Reddita terris, O quae caecâ 
Tenebras tristes Aurora parens 
Proscribis humo; cum sperato 
Phosphorus audax exilit ore, 
Cogitque suos undique fratres 
Roseae invitos cedere luci, 
Et sydereas ducens turmas 
Mox redituras in castra sua 
Iam didicit Hesperus esse, 
Et mutato nomine fallax 
Altera solus munia poscit. 
Fugiuntque suos sydera lusus 
Veniente die; nos tranquilli 
Munera somni, partesque suas 
Regnaque rursus dolor invadit, 
Tristisque labos: subitoque atrae 
Circum volitant agmine curae. 
At Simplicitas sedes hominum 
Sera reliquit, Taurosque colit, 
Et Massagetas, gentesque feras, 
Nostrisque procul exulat oris. 
Ibi quisque suae est auriga domus: 
Peregrinantes quisque vagasque 
Incolit aedes: sic mutarum 
Tranquilla colit saecla ferarum. 
Cernis cernis per inane leves 
Nare columbas, expersque metus 


{==32==} {>>pagina-aanduiding<<}

Placida ut campos perrepat ovis, 
Tuque ô tepidi conscia veris 
Quae nocturno carmina fundis 
Ebria rore: 
Quae sub tremulis Zephyri tenui 
Flamine ramis, tua tecta colis, 
Paruosque lares, nutantesque 
Strepitu tenui suspirantis 
Leniter aurae, florumque leves 
Incolis umbras Blanda cicada. 
Non te trepido quatit infelix 
Turbine Mavors. Non te querulae 
Denso cingunt murmure lites. 
Non vanorum longè sequitur 
Turba clientum, regnumque tenes 
Secura rosas, inter & herbas: 
Et tibi si qua est Curia; tantum est 
Flos, aut tenuis culmen aristae. 
Haec aula tibi, regiaque: illhic 
Ius agricolis, & venturae 
Tempora lucis, lepido pandis 
Leniter ore, Blande senator: 
Nec te clusis tristia cingunt 
Maenia portis. Non crudelis 
Vrbem placidam, sedesque tuas 
Invadit Iber: quaeque per auras 
Tenui sudant flumine guttae; 
Tibi sunt blandi dona Lyaei, 


{==33==} {>>pagina-aanduiding<<}

Mulgensque leves caelitis undae 
Garrula succos, roseos Phaebum 
Cum iungit equos matutinâ 
Prima solutas obvia voce, 
Felixque optas iterum coeli 
Succedat iter. Tu secura 
Pacis alumna, Tu Dedaleae 
Filia terrae. Tua sunt viridis 
Gramina campi: tuus omnis ager. 
Felix, Felix! quotiesque tuas 
Vaga cernis opes, plenâ plenâ 
Dulcia solvis Gaudia voce. 
Nec divitias caelare suas 
Sustinet illa teneri cordis 
Pura voluptas. 
Comes agricolis, Tu messorum 
Rapido durum solis in aestu 
Solaris opus. Non tibi saevi in-
 
Notuit Albae nomen, Iberque. 
Non perfidiae Gens tetra tuae 
Nos ludibrium casibus ah ah 
Lususque sumus. Nos vrgentis 
Premit insultans turbo procellae. 
‘Leviora levis Fortuna videt, 
Parvaque parvos fata lacessunt. 
Homines curis Gens nata sumus. 
Superi, Superi, quisquis multos 
Ordine cives, gentesque regit; 


{==34==} {>>pagina-aanduiding<<}

Plures metuit. superi superi 
Quisquis multas vndique terras, 
Gentesque suis subdidit armis; 
Plures poscit. Vos crudeles’ 
Genus infidum posthac nobis 
Ite tyranni, 
Aulaque fraudum perfida nutrix. 
‘Nimium multis immensa patent 
Limina curis; Mea tecta omnes’ 
Angusta metus, tenui excludent 
Culmine, sic sic, locus haud nimius 
Domino; at curis, non vllus erit. 
Regnumque meum est, domus exilis, 
Larque suauis: populique mei, 
Lepido circum concurrentes 
‘Ordine nati. Nimium diui 
Labitur ille, qui cum mundi 
Totius alto corruit ictu.’ 





Actus. III. Scena. I.

    Sicarivs. Praefectvs.


QVo? quo? quis vrges? huccine anne illhuc feror? 
Vtroque certe: saeua tempestas dei 
Intus redundans cordis excercet salum: 
Exaestuatque mens: & incertus ferit 
Ardens tremensque pectoris votum tumor: 
Sedemque mentis hinc & hinc pessum trahit 


{==35==} {>>pagina-aanduiding<<}

Metus, tenaxque consili ingentis furor: 
Cordisque caecis impetita fluctibus 
Casura nutat vis, retroque corruit; 
Incerta quonam, quodque factura annuit 
Feciße nondum luget, insultans sibi, 
Praeponderatque vtroque, & vtroque imminet: 
Inobsequensque pectoris magni ciet 
Motum reluctans feruor, & premi negat, 
Redireque ardet rursus, & rursus nequit. 
Sic cum profundis auctus in praecordijs 
Telluris imae, daedaloque viscere 
Magnae parentis ignis occultè furit: 
Notique saeuis Africique follibus 
Nutritur ardor, latiusque promouens 
Vulcanus intus flammeas agit vias, 
Crateraque altum matris occulto in sinu 
Molitur, aestuatque: & immensum sibi 
Iter resurgens flamma molitur foras, 
Caelumque poscit, impetu minor suo: 
Donec pauentem totus inuadit diem, 
Ruptoque hiatu mugit, & tetroèspecu 
Inauspicatus victor exundat vapor. 
Quo voluor, effluoque? quo praeceps traho 
Voti ruinam consilique? quid tremens 
Felicitati terga mens vertis tuae? 
Exurge pectus, masculique spiritus 
Recollige aestus: si quid elapsum tibi est 
Duplo reprende. Iam feror, certe feror, 


{==36==} {>>pagina-aanduiding<<}

Quis? quo? quid? vnde? visa, portenta horrida 
Obtestor, & vos atra mentis omina, 
Quaeque vmbra vultus nocte delusit meos, 
Seu numen, aut quid numini advorsum fuit; 
Perstat, sedetque fixa mens: nihilque quam 
Mortem videre restat huius, aut meam. 
Ergo ergo tandem, quo ruinosus furor, 
Ardentibusque palpitans cor motibus 
Ingentis vndae, quoque lanx vergens diu 
Sententiarum, lubricique turbinis 
Propendet, inclinatque, quòque mens vaga, 
Hospesque magni pectoris rapit deus, 
Et nox dolorum seminatrix omnium 
Gradum capesso: turbidisque fluctibus 
Ventisque totam fervidis dedi ratem. 
Vidi, ipse vidi, prima vix nascens dies 
Dubium recenti luce spargebat polum, 
Diesque nocte mixta; nox erat die, 
Secumque magnos exigebat impetus 
Rerumque vastas mens futurarum vias, 
Blandae quietis nescia, haud sui tamen; 
Immane, celsi corporis, vastique, onus 
Notoque maius foeminae ingentis tuor. 
Ast illa gressu pallida elato furens, 
Vultuque nostro turbida incumbens thoro, 
Ter fulgurantem dexterâ excußit facem 
Vocemque rupit. Sequimur ô sequimur Dei 
Spondetque mens itura quâ nescit viâ! 


{==37==} {>>pagina-aanduiding<<}

Praef. 
Quo fluctuantes insolens gressus refert 
Titubante passu temerè, & incerto pede 
Ambiguus hospes? creperus haud quaquam color, 
Exanguis, amens, & profundi luminum 
Placent recessus, & supercilij tremor, 
Nimioquo ceu furore labentes genae, 
Vecordiaeque proditor, vanus timor. 
En metuit, en, trepidatque, maestaque huc & huc 
Flectit, reflectitque ora, nec satis sibi 
Lucique credit: maximum hoc pectus scelus 
Metuit paratve. 
Sic. 
quo feror? rursus dolos 
Mens necte & astus: & procellas pectoris 
Fluctusque cohibe. 
Praef. 
Siste. quo gressus agis? 
Cuias? quis? vnde? 
Sic. 
tristis, infelix, miser: 
Praef. 
Quo versus ergo? 
Sic. 
Nominis ter inclyti 
Nassoviorum pridem, & augustae domus 
Cuius trophaea primus emergens dies 
Stupet, ultimusque praelia, & bellum ferox, 
Motusque Iberi regis, & tristes minas, 
Minister adsum, maximae interpres rei 
Admißus olim, profugus, extorris; patre 
Patriaque viduus. 
Praef. 
Nunc tamen quonam moves? 
Aut quas in oras tendere est animus tibi? 
Sic. 
Quo sors agit, Deusque; quo miseri solent. 
Patriam reliqui, patriam rursus peto, 
Semperque terras has, vel has mutavimus, 
Sortemque numquam. vbique cum fui, fui 
Vbique miser. hoc vnicum restat mihi 


{==38==} {>>pagina-aanduiding<<}

Miseriam eundo transveho paßim meam, 
Nusquam relínque. 
Praef. 
Quo parente? qua domo? 
Quis generis autor? 
Sic. 
Per secunda te precor 
Gentis Batauae fata, perque nescia 
Spei metusque corda, & inuictam manum, 
Excussaque ante regis infesti iuga, 
Domitamque ponti fluctuantis regiam 
Aestusque canos, inuiamque semitam 
Magno Philippo, & Hesperuginis duci: 
Per has perennes turbidasque lachrymas, 
Quas fluere cernis, perque tabentes genas, 
Singultibusque rupta tot suspiria, 
Animique vúlnus: quemque nulla forsitan 
Solis corusci nata delebit dies 
Solitum dolorem. Sic genus Nereïum 
Marisque dominos discat infelix Iber: 
Longaque terras ambiat propagine 
Faecunda rerum turba gens Neptunia 
Annosque laude, saeculamque viribus 
Post se relinquat parua stirps Nassouia; 
Tacere liceat, tabidique vulneris 
Lenem cicatrix squallida obducat notam. 
‘Memoria doloris ipsamet saepe est dolor.’ 
Praef. 
Tacito dolori nulla succurit dies. 
Sic. 
Obliuione corruit solâ dolor, 
Virtute maior, auxilique nescius. 
Praef. 
Phoebeïam quicumque detrectat manum 
Dolore pressus sit licet; causa est tamen, 


{==39==} {>>pagina-aanduiding<<}

‘Vulnusque semper auget, & semper gemit. 
Malisque gaudet ille, qui solus dolet. 
Sic. 
Dies mederi cui potest, solus potest. 
Praef. 
Breui mederi longa non solet dies. 
Sic. 
Lugere didicit ille, qui luget diu, 
Aetate sensim summa decrescunt mala, 
Díuque magnum quod fuit, fit & leue, 
Viresque sumit tempore, & perdit suas. 
Praef. 
Frustra latebit vsque. 
Sic. 
quicquid alteri 
Frustra refertur, tutius frustra latet.’ 
Praef. 
Sperare opem qui nescit, auxilium potest, 
Sic. 
Age, post dolores rursus infelix, age 
Et fortis esto mens in aerumnas tuas, 
Et ante quicquid, asperum, durum tibi 
Abominandum, noxium, aduersum fuit, 
Dicendo reuoca. citius ardentem poli 
Titan relinquet orbem, & occasu suo 
Praeuertet ortum: citius aetheris vagam 
Regina noctis luna dediscet viam: 
Laudes Batauus Martias; fraudes Iber, 
Quam fata sicco lumine euoluam mea. 
Eheu me! eundem principem lucis diem 
Curaeque vidi, vix & in cunis suis 
Fefellit atras vita fortunae manus, 
Et blandientis primus aetatis lepor, 
Vernumque vitae tempus, & tranquillior 
Ridentis aeui, leniorque semita: 
Crescentibusque tempus accreuit malis, 


{==40==} {>>pagina-aanduiding<<}

Pariterque curas auxit, & sese dies: 
Et effluentes aemulus cursu dolor 
Aequavit annos. hei mihi natus fui 
Simul miserque. 
Praef. 
Quae tot in te nubila 
Imbresque rupit ira fortunae suos? 
Sic. 
Vnus dolores plurimos vexit dolor. 
Vidi vapore fumeo ambustum caput 
Miseri parentis, membraque infelicibus 
Populata flammis: ipse spectator mei 
Doloris aderam: parvus, inscius, rudis 
Quotaqunque turbae pars euntis, huc & huc 
Visurus ibam, sortis ignarus meae. 
Vidi reciso stipite, & multa comâ, 
Ramalibusque roborum, ingentem pyram 
Strui sub auras, nemoris immensi luem. 
Dum iactor, & me confluentis impetus 
Fremitusque turbae voluit, & secum procul 
Populi procellas inter, & magnum fori 
Vndantis agmen, civiumque murmura 
Motusque, perdit error; inveni patrem 
Iam perditurus: teque vidi, haud denuo 
Visurus vnquam, vita, spes, opes meae 
Animique fulcrum languidi O dulcis parens: 
Olli trementes horridus tortor manus 
Hinc inde ferro, duplicique compedum 
Frustra labantes strinxerat vinclo pedes, 
Instansque crebris verberum vibicibus 
Senile multo vulnere vrgebat latus: 


{==41==} {>>pagina-aanduiding<<}

Canaeque largo sanguine vndabant genae, 
Et illa sacra temporum nix, vltima 
Labentis aevi meßis, & fessae seges 
Extrema vitae rore sudabat novo, 
Cruenta multùm, puluerisque squallido 
Infecta coeno, morsque iam toto viri 
Errabat ore saeva, vicina imminens, 
Et ante funus, funus infelix erat, 
Iterum futurus morte; nunc mortis metu. 
Penè & dolori spiritus cedens suo 
Effugit hostem, seque furatus sibi est, 
Mortemque propera morte vitavit suam. 
Bis, impeditas sustulit caelo manus, 
Et bis remisit rursus, & frustra fuit, 
Gemitumque ab imo pectore ingentem trahens 
Lachrymasque inanes, flebili erupit sono: 
Tu purioris magne regnator poli 
Caelumque factis omnibus praesens meis, 
Et cuncta lustrans, cuncta quod circum tegis, 
Antestor inquit. cernis haec? cernis? trahor 
Et vos meorum gens pusilla liberûm 
Pudicaque vxor, O mea aeternùm vale. 
Extremus ore frigido haerebat sonus:

Tortor cruentas inijcit collo manus, 
Vitaeque cursum rumpit, & voci sonum. 
Flammisque trepidum trahit, eminus tamen, 
Maiorque letho paena fit lethi mora, 
Morique nescit: quodque postremum fuit, 


{==42==} {>>pagina-aanduiding<<}

Negata mors est ipsa, morienti tamen. 
Tandem misertus ipse prorumpit vapor 
Ambitque vultum, dum fuit vultus tamen, 
Vnaque luce carceri, & letho fuit 
Addictus ille, binaque infelix tulit 
Mortisque damna, compedumque: & O nefas 
Nullius vnquam fraudis aut doli reum 
Idem beatum vidit, & cinerem dies. 
Praef. 
Et quae furoris causa tam subiti fuit? 
Sic. 
Quaecunque vobis, quaeque tot quondam expulit 
Laribus paternis, sancta libertas, fides, 
Pietasque pura: cuncta praeterquam scelus, 
Odium tyranni, rituumque adulteri 
Regis sacrorum, frausque Romani patris. 
Exin dolores inter & suspiria 
Miserae parentis, degere aetatem in malis 
Peniuriaque, flebilem ingressa est viam 
Puerilis aetas, liberisque reddita 
Pro patre rapto sola paupertas fuit. 
Praef. 
Opes quis autem sustulit misero suas? 
Sic. 
Qui vitam. 
Praef. 
Eone peruicax mentis tumor 
Legisque certae ignarus erupit furor? 
Sic. 
Saeuitum in omne est ordine infelix genus, 
Paterque saeva morte multatus iacet, 
Vitaque mater: paenaque illi mors fuit; 
Huic munus esset: quotque liberos parens 
Totidem doloris liquit haeredes sui, 
Opumque nullos. 
Praef. 
Surge & aduerse feras 


{==43==} {>>pagina-aanduiding<<}

Sortis malignae corde prouoca minas, 
Fatumque contra pectore excelso preme. 
Campoque aperto Martijsque legibus 
Inuade Iberum: cuncta fraus absit procul 
Ignota Batavis: exulat nostris adhuc 
Hoc nomen oris: artis haud Mavors eget. 
Virtutis altae robore & forti manu 
Ferroque tantus expiandus est cruor 
Animique motu. poscit vltricem manum 
Nati cinis paternus, & virum vocat, 
Puerum nequibat; quicquid effluxit tuis 
Ignouit annis, Nunc age vltorem para. 
Natum parenti: magna te moles premit. 
Tune vt sepulchri debitor tanti, queas 
Haurire lumen, siderumque ardens iubar? 
Ah creditores patrios manes habes, 
Teque vmbra poscit illa, te cinis ciet, 
Et ipsa lentum terra te mater vocat, 
Geritque frustra. Feruet aetatis calor 
Sanguisque totas integer venas alit. 
Vtrumne laudì pectus occallet tuum, 
Speique totas vita praeclusit vias? 
Exurge tandem, pectorisque seruidas 
Effunde habenas, teque huic dedas duci 
Nomenque Marti. 
Sic. 
Scilicet fixum est, placet. 
Ergo vt iuventae largioris plenior 
Pulsavit aetas limen, & lanuginis 
Autumnus atras primus infecit genas, 


{==44==} {>>pagina-aanduiding<<}

Rebusque dignum tempus, & primordium 
Maioris aeui, cum dolor, primusque honos 
Potentiores pectori subdunt faces, 
Vehuntque in altum, deprimuntue spiritus 
Motusque primos; fata iuraui tua 
Miserande genitor, cladis & tantae necis 
Futurus vltor. Nunc quoque, immensa licet 
Vastaque mole dura paupertas premat, 
Et eminentem saeva virtutis diem 
Nisusque condat, opprimatque, & arduos 
Supplantet ausus, & resurgentem domet, 
Plerumque magnis imminens conatibus 
Imbelle pondus, & dolor penuriae 
Aedilis altis additus virtutibus, 
Quoties parentis cunque praerepti tamen 
Sensus cruentis cor fodit calcaribus, 
Ceu ille longa membra defessus die 
Bellator alto cornipes torpet situ, 
Mauortis acres suetus inter impetus 
Glomerare gressus: ille dum tempus sinit 
Annique, & aetas, it iuuenta feruidus 
Enses micantes inter, & ferri minas, 
Ardensque gestit, toruus, & plenus sui, 
Strepituque maior, auribus totis bibens 
Galeasque, vocesque, aeraque & neces virum 
Superba crurum ponderat volumina, 
Tremitque palpitatque, & in numerum salit. 
At nunc senectae pondus infelix licet 


{==45==} {>>pagina-aanduiding<<}

Suique vix pars, si tamen litui procul 
Tubaeque notum rursus hauriat sonum; 
Inhorret armos, & tremor totos vetus 
Redux in artus, corpus immensum quatit, 
Auremque sursum tollit, & terram ferit, 
Annosque nescit, seque restituit sibi. 
Sic colla quamuis semper incumbens, graue 
Onus fatigat, impetusque intercipit 
Laudemque rerum degener penuria 
‘Virtutis vmbra, & pertinax neceßitas’ 
Sublime dura cor retundens compede, 
Animique nascens lumen, & promtam satis. 
In bella dextram; sic quoque ardentes agit 
Sublata motus mens, suasque ventilat 
Libratque vires, copiamque: & peruigil 
Invsitata parturit molimina, 
Nec ille cassam laude sol praesens facem 
Ducet sub vmbras. singulos perdo dies 
Si nil Iberus. 
Praef. 
Perge, sitientes patris 
Restingue manes, sanguinem sanguis suum 
Exposcit ille. 
Sic. 
patriam versus trahor 
Nec illa nobis vana diffluet via: 
Nunc ecce nostris praestitem conatibus 
Heroa petimus, splendidae culmen domus. 
En ipse celerem praeuius refert pedem. 





{==46==} {>>pagina-aanduiding<<}

Scena. II.

    Avriacvs. Loisa.


QVid immerentes rore commendas genas 
O dulcis vxor, maestaque amplexus fugis 
Visusque nostros, nec süave purpurae 
Hilarumque laetae mentis emergit iubar, 
Vultumque pingit? non vt ante, candida 
Tibi serenus ora perstringit rubor. 
Sed maesta, sed deiecta, sed luctuis grauis. 
Sic illa Phoebi blanda spoliatrix sui 
Nocturna Phoebe pallet, & caecum caput 
Obnubit atris implicata nubibus, 
Poloque lumen tollit, & terrae polum 
Trepidique torpent aetheris magni chori: 
Suasque linquunt aurei fratres domos 
Vigiles serenae noctis, & caeli cohors 
Statione ruptâ. Non ita pridem tamen 
Certe fatebor dulcis O confors thori, 
Non tanta lachrymis causa defuit tuis, 
Cum perduelles inter & nostram manum 
Paruo redundans alueo Rhenus stetit, 
Vitaeque nostrae terminus flumen fuit, 
Mortemque vidi semper & fugi meam. 
Certe fatebor quicquid huius est, mea, 
Nec dulce vanis dictionum fraudibus 
Ambagibusuc pectus inuoluam tuum; 


{==47==} {>>pagina-aanduiding<<}

Non vlla Iberum, meque sat tutò queat 
Diuidere tellus; Non Pyrenes si iuga, 
Idemque Celtas meque disiungat tuos, 
Discriminataque Alpium cacumina, 
Quacunque late cornibus caelum suis 
Vicinus ambit, aemulumque verticem 
Humerosque circum velat aestivo gelu 
Apex superbus, nubibusque aptum caput: 
Terraeque quicquid contínentis vspiam 
Succumbit arcu flammeo ingentis poli, 
Inhorruique semper, emínus licet, 
Fraudes tyranní, comminus nunquam manum, 
‘Timuique solo quod timore vincitur 
Dolos & astus: caetera haud quicquam sibi’ 
In hoc profanus corde deposcet timor. 
Non vlla tantum (testor hoc vnum deos) 
Capax Iberi terra, sit simul mei. 
At nunc profundo spumeus regno pater 
Tot aestuantes victor obiecit sinus 
Molitus alta fluctibus diuortia 
Sequester ingens arbiterque; solus hic 
Horrere Ibero suadet, & nostro vetat. 
Primus Phílippum patriam vrgentem viam, 
Orbisque habenas mente voluentem suâ 
Vidi tulique; Primus hoc voui latus, 
Et prurientes totius fregi manus, 
Ardore mundí. per meae Batauiae 
Certe ruinas, & laceßitum caput 


{==48==} {>>pagina-aanduiding<<}

Maiora poscit. sternit hanc votis suis, 
Conatibusque rex superbus semitam, 
Et vniuersi candidatus est Iber. 
Gaudete reges, proximum polo genus, 
Aboriginesque caelitum magni duces 
Diuûm propago: tutor omnibus fui 
Simulque noster. cuncta defendi loca 
Cum nostra cepi. vindicem Belgis dedi 
Munimen orbi: cumque rex mundo minax 
Soli patentem liber inuasit viam 
Venturus vltra; primus obieci mare 
Moramque feci. terra non satis fuit; 
Succeßit vnda: coerulisque fluctibus, 
Pontique saeuam gurgite repreßi manum. 
‘Namque inquietus feruor ille principum 
Gliscendo surgit, seque tollit: & licet 
Sit aemulator nullius, fiet suus 
Regalis ardor: pluraque hoc vno petit 
Quo plura restant: perque populorum rapax 
Crescit ruinas: quodque supremum reor’ 
Bellum sine hoste geßit Albanus furor, 
Egitque ciues in se & armauit suos. 
At tu reposta lenior cura veni 
Oblanda coniux, mentis O vigor meae 
Eademque thalami; frontis & supercili 
Nubem serena: laetaque in cultus redi 
Habitusque veteres. Nunc in amplexus patris 
Commune pignus veniat: & collum premat 


{==49==} {>>pagina-aanduiding<<}

Breuibus lacertis paruulum germen domus 
Natusque noster: sic iuvat, certe iuvat 
Curis fathiscens, Belgiaeque pondere 
Laxare pectus, otioque turbidam 
Rigare mentem, lenibusque gaudijs. 
Lois. 
Metuo marite: plura non queo tamen, 
Metuo marite. 
Avr. 
tristia & luctus graues 
Remitte Iberis. omen hoc nostros precor 
Inuadat hostes. 
Lois. 
Neutiquam frustra tamen 
Timore vano fluctuatur cor meum; 
Nec ante tanto; Qualis hybernas ferox 
Cum Corus auras, arbiterque fluctuum 
Caecas profundo coerulo intentat minas 
Insanus Auster, vimque praemittit suam 
Venturus ipse; sensit aduentum dei 
Thetys residens, summaque absentem licet 
Exhorret vnda, turbidoque aspergine 
Cautes trementes inter alludit mare, 
Refluitque rursus, seque sorbet, & fremit, 
Sensimque maius turget: vndaque hinc & hinc 
Terram flagellat dubia, vix credens sibi, 
Adhuc futuri plena. donec impotens 
Caeli furentes peruagatur cardines 
Pontumque verrit ventus, & nubem trahit, 
Et incubantem fluctibus miscet polum, 
Vadumque voluit, pallidique nauitae 
Pectus pauore soluit, & fluctu ratem. 
Sic ante luctus luget, & fatum sibi 


{==50==} {>>pagina-aanduiding<<}

Indicit aeger mentis igarae stupor. 
Non me Lyaei dona, non mitis Ceres, 
Ipsaeque dulces ante delectant dapes, 
Crescitque in ore lentus inuito cibus. 
Victos nec artus vinciulo mitis sopor 
Leni pererrat, flebilesue luminum 
Demulcet orbes. cura non lapsu graui 
Noctis profundae liquitur, sed in genis 
Infesta, pernox excubat. Tremo, tremo, 
Metuo marite. 
Avr. 
scilicet pacem tremis 
Non arma quondam. 
Lois. 
Pace tranquilla viros 
Perire didici. pace tranquilla iacet 
Quem non tot ictus, ciuiumque murmura, 
Quassumque regni corpus, & Celtae furor: 
Non factionum saeua concuβit manus, 
Non Martis alta vis, & inclinans onus 
Patriae ruentis. pace tranquilla iacet, 
Bellique finem vidit, & vitae suae. 
Avr. 
Secura metuis? 
Lois. 
Ne diü sint. 
Avr. 
si quid hic 
Vsquam tremendum, siquid aduersum fuit 
Trans mare relictum est. longa nos secat via 
Simulque fi audes, & dolos. toto mari 
Distamus illhinc vnde metuendum fuit 
Quicquid timetur. omne trans pontum est scelus 
‘Vnaque Iberus. 
Lo. 
Pax subinde decipit 
Securitate, Marsque tutatur metu, 
Cavetque semper arma, qui semper timet.’ 
Testis maritus, testis & genitor fuit, 


{==51==} {>>pagina-aanduiding<<}

Alterque natae monstrat, alter coniugi, 
Timere quauis fraude plus, quicquid latet. 
Ille, ille, regni fulgor ingentis parens, 
Potensque rerum, sacra vis Colignij, 
Emancipatus horridae pendet neci, 
Interque terras & polum, neutrum tenet; 
Vtroque dignus: impotens spectaculum. 
Sortis proteruae, sydera & caeli vagos 
Testatur ignes, duplici functus malo, 
Diuisque versum corpus, & terrae vicem 
Demonstrat ille, nec sepulchro clauditur 
Caelo sepulchro tutus, & patriâ suâ. 
Quis fata nescit magne Theligni tua? 
Fossumque ferro pectus, & tristem necem? 
His his in vlnis ille, in hoc, in hoc sinu 
Vndans cruore triste demisit caput, 
Oculosque morte iam natantes, collaque 
In ora nostra flexa, & exangues genas, 
Animaeque dulces ore languenti bibi 
Abeuntis auras: pressus, elisus diü 
Inter lacertos, inter haerentes manus, 
Interque vultus, spiritus fugit meos: 
Quemque ipsa tenui, perdidi ereptum tamen 
Misera maritum: concidit pondus graue 
Vel sic tremendum perduellibus suis, 
Impune magna Guisiorum victima. 
Hymen quot ille finis heroum fuit? 
Haud cariores vlla gens vidit thoros 


{==52==} {>>pagina-aanduiding<<}

Emitue taedas ante quis pluris suas, 
Regique regni dos cruor fuit sui. 
Quis metuit istos quisue trepidauit dolos, 
Caecasque fraudes, & reconditum scelus 
Aulaeque latebras? horruit nemo necem 
Nemoque fugit. 
Avr. 
desine infelix metûs 
Luctusque inanis, neue vanis irrita 
Te trade curis. firmus à nobis locus 
Defendit hostem. 
Loi. 
Nullus hic hostis fuit 
Avr. 
Fuere & omnes. 
Lois. 
Vocibus certè tuis 
Lubens remitto quicquid est, tamen tamen 
Metuo marite. perge famularis manus 
Paruamque patri sistite hic prolem suo. 
Hic en hic ille est, dulcis effigies tui 
Pariterque nostri, pars mei, pars & tui 
Vtrumque iùngit. hunc ego quoties tuor 
Quotiesque vultus cerno, & has paruas manus, 
Similesque patri luminis blandi notas, 
Lachrymis invndo. siquid aduersi ferox 
Fortuna regno moliatur, aut tibi 
In hoc süaue pars redundabit caput. 
Avr. 
Accedat agedum. Nate spes O nunc patris 
Futurus vltor, Nate Nate, surge age 
Laudum sititor, aemulusque patriae 
Virtutis, aeuo maior; aetatem tuam 
Transcende victor,temporisque vrge moram, 
Annosque iam nunc supputent moestae tuos 
Matres Iberae. Nate, vt illud contuor 


{==53==} {>>pagina-aanduiding<<}

Sublime pectus, oraque & vultus meos, 
Decusque latae frontis, & toruas genas, 
Ingens Philippi crescit hic terris pauor. 
O nate, nate, dißipata nobilis 
Comae propago, & ille vagitus grauis 
Elementa rerum spondet, & certam manum 
Aususque magnos: Nate, si quae forte sors 
Caeptam parenti durior rumpat viam, 
Iterque rerum claudat atque exordia 
Ingentis orsus, Belgiaeque motuum; 
Viduae parentis dulce solamen, patri 
Vultu superstes esto, laudibus tibi. 
Patremque matri redde, patriae virum. 
At cum iuventae largior, vis, liberas 
Totasque rebus Martijs pandet fores 
Sublimis ardor auctibus surgat nouis, 
Seseque late fundat, & metum sibi 
Mox regna subdat, iam triumphorum capax, 
Auosque Diuos voluat, & magnum genus. 
Illhic Adolphi pectus altum, & indoles, 
Tergoque numquam notus, aut fugae memor 
Dium Renatus nomen. O sanguis meus 
Eritne lux haec, quâ per vndantum, salí 
Deuectus aestum, per Bataua littora, 
Nereîque regna spumeum aerata secans 
Sulcum carina, victor ardentem minis 
Adhuc Iberum littore extremo trahas? 
Patrique Opima laetus, & victos lares 


{==54==} {>>pagina-aanduiding<<}

E puppe monstres? Nate, virtutis tuae 
Testem Batauum, Belgiaeque vindicem 
Togae potentem, curiaeque purpuram, 
Patresque magnos trado, & Ichnaeae decus 
Sanctum senatum. sic nec amisso patre 
Futurus orbus. Nate, iam motus tuos 
Expectat hostis, quassaque Europae salus. 
O nate, mundo conscio qui nascitur 
Latere nescit. Principem totus suum 
Expectatorbis, oraque & vultus ducum 
    Annos sequuntur, gestaque & fortem manum 
Gliscentis aeui. Nate, magnanimus tibi 
Binas Batauus monstrat armorum vias, 
Terram, salumque: semita haud vna est tibi 
Modusque rerum, terraqeu, angusta est nimis; 
Vides & aequor: ipsa te in lucem trahit 
Natura nate: quodque supremum tamen 
Felicitatis arbitror culmen tuae; 
Vincis coactus, poscerisque. hinc caerulae 
Regnator vnde Cattus: hinc venti sciens 
Fidum VValachri cor, & aetatis suae 
Profiisor ingens Geldrus, & Friso minax 
Cient morantem. sis licet vicor cito 
At vltor esse non nisi sero potes. 
O nate nate, tramitem O quantum tibi 
Ingens parentis praeuij strauit labor! 
Quae O nate quondam nomina, O quantos leges 
Mutantis aestus patriae, & fluxas vices, 


{==55==} {>>pagina-aanduiding<<}

Ruptumque regi faedus, & tetras dapes, 
Dolosque Iberum: Qualis excusso iugo 
Turbatus atro Mosa spumauit vado, 
Stagno redundans turbido: Quantas pater 
Superbus Honta, cornibus flexis, virum 
Strages cruento victor inuoluit sinu, 
Cadauerumque mole praeclusus sibi 
Quae siuit in se sese, & ingentem viam 
Molitus extra gurgite vndanti fuit. 
Qua primus, Albae terror, audaci manu 
Regina ponti, magna fraenatrix Sali 
Flißinga versos sensit exultans deos: 
Soloque victas nomine exterrens aquas 
Curru marino vectus, & vastrâ trabe 
Per fluctuantem nauita erumpit viam, 
Praedasque late verrit. At tu patriae 
Foecunda nostrae, dolce solamen thori 
Coniunx, memento per paterna paruulum 
Trophaea natum ducere, & Mauortios 
Parentis ausus, armaque, & raucas tubas. 
Sensimque in hastam surgat, inque puluere 
Equi lupatis ora spumantis premat, 
Armosque ferro calcet, & crudam niuem, 
Caelumque aperto vertice hybernum ferat: 
Cum se pruinis turbidus laxat polus 
Brumam lacessat primus, & spumans vadum 
Nusquam tremiscens, pectoré aduerso domet: 
Exsuscitandus ardor ille est, indoles 


{==56==} {>>pagina-aanduiding<<}

Ne forte tetro sacra torpescat, situ, 
Aut sub veterno regius lateat vigor. 
Virtutis altae fomites claros tuor 
Oblanda coniux; vidimus nuper; meo 
Cum forte iussu noster ille a limine 
Mota satelles arma vibrabat manu, 
Mauortiasque miles inflabat tubas, 
Arrisit ille, gaudiumque feruido 
Admisit ore, vixque nutricis sinu 
Sese remisit, emicansque dexteram 
Protendit, exilijtque & in ferrum ruit. 
O nate, dignis scilicet crepundijs 
Nassouiorum gente praeludis; neque 
Iners paternum nube suffendes genus! 
At nos süetae iam vocant vxor dapes 
Mediumque Phaebi currus inuadit polum. 





Chorvs


Choriambici, Dimetri Iambici, Dactylici Pentametri, Hexametri Sapphici.


FRustran' sollicitis condita vultibus 
Obscuris latuit Cynthia nubibus? 
An lapsum miseris fataque gentibus, 
Et belli dubios nunciat impetus, 
Et Mauortis opus? Fallere, fallere 
Quisquis mente leuem vectus in aëra 


{==57==} {>>pagina-aanduiding<<}

Adscribis nimiam syderibus fidem. 
Namque illa emeritis pallida cornibus 
Fratri blanda suo basia diuidit, 
Seque exinde nouis instruit ignibus, 
Et Phoebi tepidos concipit halitus. 
Illinc dulcis humus parturit, & leuis 
Humescit saturi penna Fauonij: 
Illinc Daedalei progenies soli 
Ridentes violaeque, & violae soror 
Circum virgineis picta ruboribus 
Florum nobilium dux Rosa nascitur. 
Tellus vere nouo, iam genitalibus 
Lucinam patitur faeta caloribus, 
Lucinam patitur veris, & obstetrix 
Aspirat leuibus Cynthia mensibus: 
Caelum nutrit amor, nutrit amor solum. 
Constant faederibus omnia mutuis, 
Terramque magnus aether 
Amplectitur, suisque 
Gerit, fouetque in vlnis, 
Taedasque ouans quot annis, 
Redintegrat iugales, 
Et coniugem fatetur, 
Seseque miscet illi, 
Et in sinum beatae 
Se proripit maritae. 
Tum volucrum toto vagus aethere 
Dulcis hymen hymenaee sonat chorus: 


{==58==} {>>pagina-aanduiding<<}

Pronubus exultat Zephyrus pater, 
Syderaque aurata praeeunt face, 
Et placidas caelum choreas agit, 
Et domini praelucet amoribus, 
Nuptaque in amplexum noua ducitur, 
Sponsaque regales aperit senus, 
Et varijs lasciuit amictibus, 
Vtque suo placitura viro nitet. 
Illinc flaua Ceres, & amabilis 
Foemineus Bacchi refluit liquor. 
Vuaque sub tremulis pendula palmitibus 
Propter aquae dulcem luxuriat strepitum, 
Quae pariat maestis gaudia pectoribus. 
Tum vaga per tepidas exiliens latebras 
Aetheris aurati filia, dulcis aqua 
Garrula torrentem tentat iter per humum, 
Arboribusque, suam, graminibusque, sitim 
Sedat, & exiles soluitur in scatebras, 
Vidimus horrendum caelo prodire cometen,` 
Qua validas auriga leuis moderatur habenas 
Lora regens axemque, polumque inuectus apertum 
Lumina maioris turbatus conspicit Vrsae, 
Quem licet armatus croceo qua fulgurat auro 
Palluit Orion, trepidoque exterritus ensis 
Excidit, ingentique animum reuocauit ab ausu. 
    ‘Regiae & fortes metuant tyrannis 
Nulla priuatis populis minantur 
Sydera, aut paruo pecudum magistro, 


{==59==} {>>pagina-aanduiding<<}

Parua non nouit polus; alta nutant, 
Sorsque in occasum propriâ secunda 
Mole dehiscit.’ 





Actvs qvartvs. Scena I.

    Sicarivs. Qvatvor Fvriae, Inqvisitio, Alecto, Megaera, Tisiphone.


IGnosce victo Roma: cor retro salit 
Fugamque versat intus. O sacerrimi 
Tutela patris, votaque, & fides mea, 
Et fibulati curiae sanctae patres, 
Superatus adsto: victus, ignauus feror, 
Mihique ceßi: pectus imbellis ferit 
Tremor, quatitque: faedus, ignauus timor 
Inuicta mentis maenia obsedit meae, 
Et iam triumphum ducit: en victus trahor; 
Sed ante pugnam. Magne tot rerum vndique 
Lustrator aether, cernis hanc tadam manum 
In vota nostra? quodque bis senis vaga 
Mens egit annis vna vt arguat dies? 
Dubitamus anime? caeca consilia aduocas? 
Hac hac eundum est. cernis, has cernis fores? 
Haec te beatum referet, aut nullum via. 
Iam perge, perge hac omen haud quaquam placet, 
Ter hoc labantem limine offendi pedem: 
‘Recede rursus. haud capit periculum 
Angustior mens. cede prohibenti deo’ 
Ignaue, demens, nisibusque impar tuis, 
Pactoque tanto. cede age, gressum refer, 


{==60==} {>>pagina-aanduiding<<}

Haud solus ibis; dedecus comes tibi est, 
Pudorque, sorsque aduersa, quaeque te diü 
Foedo subegit dura paupertas iugo. 
Quid agimus? haud si tota vis Mauortia, 
Mucronibusque saeua districtis cohors 
Vndam minetur hinc & hinc flammam mihi, 
Et quicquid vsquam est; telaque in nostrum caput 
Vibrata iam nunc impetu caeco ruant, 
Premarque solus, spiritumque hunc hosticus 
Cruore mersum tabido elidat furor; 
Vsquam recedam. praeuius pes hic manet 
Locoque fixus haeret: haud illum dei 
Totusque retro mundus incumbens agat: 
Non si trecenae membra diuellant rotae. 
Gaude Philippe! dextera O ist haec mea 
Quot te trophaeis vna victorem creat? 
Inermis hostem magne rex fundis tuum. 
Absensque vincis. Flamina, & vos O leues 
Abite venti, dictaque & voces meas 
Magno Philippo cedite, & rerum ducí, 
Suspendat arma. praelij stat finis heic, 
Belli supremum terminum haec claudit dies. 
Quo voluor amens? vela mens impos tua 
Lege, & furoris dirigas clauum tui. 
Tun' ora vt illa & frontis augustae decus 
Vultusque tantae conscius fraudis feras? 
Nec victus ibis? linguaque & vocis via 
Potentiori vincta torpebit metu? 


{==61==} {>>pagina-aanduiding<<}

Et inter ipsae facinus horrebunt manus? 
Sudor trementes imbre pertentans graui 
Dissoluit artus. iunge, iunge & hunc tuis 
Batauîa titulis: victus accedo tibi. 
Av. 
Cessas Megaera sanguine vndantem sacro 
In ora taedam vergere? & pectus ferum 
Acherontis atro seminare toxico? 
Si. 
Pudet coruscos flammei Solis, pudet 
Videre vultus. desere ingentem poli 
Sol magne cursum, desere, aut terras ego 
Victus relinquo. cernitis? retro ruit, 
Trepidusque clarum polluit Titan diem, 
Comamque circum nubilo inuoluit suam, 
Et ora nostra deserit. mane, mane 
Cedemus ipsi: quo moues? tuam tibi 
Terram relinque Phoebe: nos Pontus feret 
Et hoc scelestum saxa collident caput. 



INQVISITIO, ALECTO

    Megaera Tisiphone. Trochaei.


IN. 
Noctis ignaue propago pallidae Stygis deae, 
Ite, turbidis lacerti squalleant serpentibus, 
Et veneni si quid vsquam Colchos extremo sinu 
Phasias regno scelestum victa cum mouit pedem 
Palluit, vel Pontus audax: quicquid vmbrosae domus 
Cerberus latrator ingens ore conceptum fero 


{==62==} {>>pagina-aanduiding<<}

Inuias ructans sub auras, magnus Alcidae labos 
Gutture horruit trifauci, vique conspexit diem. 
Quicquid Inous maritus mente deiectus sua 
Herculis iussu nouercae, cum patris furtum pij' 
Dactylos inter furentes, & Cabirorum choros 
    Tigridis fraenator Euan vagijsset: quicquid & 
Teste furtim noctiluca feruidae stillant equae: 
Saeua quicquidè sepulchris saga nocturnis legit; 
Aridi bubonis ossa, & extaieiunae canis, 
Et strigis iecur reuulsum, & pure conditum nouo 
Faetidum bufonis inguen, & rubetarum canis, 
Inter errores profanos mentis, & faedum scelus, 
Et nefas, caedisque amorem, turbidasque lachrymas 
Sanguine immistas recenti, languidisque luctibus 
Et dolos, caecasque fraudes, aere versentur cauo. 
Perfidum caput furentis mergite, & mentis viae 
Horrido spument veneno, perque Echidnaeus furor 
Intimas serpat medullas, & profunda pectoris. 
Densioribus colubri sibilate nexibus. 
O mei mei colubri, sibilo reconditum 
Belgiae narrate funus. instat infelix dies, 
Morsque prorumpens superbas tundit herois domos, 
Vltimumque intentat ictum. Nescium sortis genus 
Gaudia ah inter dapesque, funus operitur suum. 




Scena II.

    Loisa. Nvtrix


QVis me solos procul hinc nutrix 
Vehat in saltus? antraque nullo 


{==63==} {>>pagina-aanduiding<<}

Peruia passu, vel desertas 
Rupis latebras, inter querulos 
Volucrum luctus? iuuat obsessum 
Lachrymis nutrix pascere pectus. 
Iuuat ingenti soluere nutrix 
Fraena dolori. iuuat ignarae 
Soluere nutrix vincula mentis. 
Felix quisquis cognita luget; 
Late tendit dolor ignotus. 
Abit in lachrymas mens caeca suas, 
Et congressus hominum dulces 
Effugit. O quis 
Mediae ereptam murmure turbae 
Populos extra sistat & vrbes. 
O quis donet, totos animi 
Promere motus, aut ignotas 
Cernere curas! 
N. 
Alumna, vanis obsequi doloribus, 
Mentemque magni masculam cessa virí, 
Animumque maestis prouocare lachrymis. 
Qualis sonoris acta diu incudibus 
Ferri rigentis massa, vel crudus chalybs, 
Effossus alto desidi terrae sinu, 
Venisque matris, multa quem frustra manus 
Fabrûm fatigat, cum lacertorum graues 
Surgunt in ictus; ille vi tutus sua 
Laceßit altos, & retundit impetus 
Viresque cassas; post modo exili tamen 


{==64==} {>>pagina-aanduiding<<}

Domandus igne. talis herois viri 
Mens alta, nullis quae labascit improbae 
Sortis ruinis, aut loco cedit suo 
Virtute noxa, viribusque, lachrymis 
Vanisque cedit faeminarum questibus: 
Inuictaque vnus pectora eneruat dolor 
‘Gemitusque sexus impotentis. lachrymae 
Luctusque causa quilibet prior sua 
Rationis expers, mentis irritatio est, 
Obsoniumque lachrymarum; nam sibi 
Nimis subinde vanus arridet dolor, 
Seseque pascit, ipse dum fomes sibi est.’ 
Lois. 
Somnia nostros terrent visus 
Atraque noctis (fallax vtinam) 
Plerunque nouae nuncia curae 
Sensibus imis ludit imago. 
Vidi nutrix (flebile noctis 
Procul omen eat) vidi nutrix 
Maiora metu. 
Rex astrorum luce renata 
Tremulos noctis Clauserat ignes 
Phosphorus, & me domitor curae 
Victos somnus strinxerat artus, 
Oculosque leui sopor occultè 
Vinxerat vmbra: 
Vidi trepidum maesta maritum, 
Subiti largos distillantem 
Sanguinis imbres; vidi attonitos 


{==65==} {>>pagina-aanduiding<<}

Seu vicinae necis aduentu 
Tendere vultus. terque ingenti 
Gemitu ducto concidit, inque 
Pectore nostro late effusis 
Proruit vlnis; Vltimaque (inquit) 
Munera coniux, coniux coniux 
Vltima nobis munera solue: 
Trahor immensas retro coniux 
Noctis ad vmbras; at tu vero 
Crede sopori. 
Sic effatus, procul aetherias 
Fluxit in auras, somnusque simul. 
Mihi cor gelido salit admonitu 
Noctis amarae: curaque somni 
Somno, Nutrix, longior ipso est. 
Av. 
Fidem sopori nescia asscribis tuo, 
Noctisque fucum, & aemulos veri dolos 
Alumna trepidas: somnij fallax parens 
Spes est, metusque: sensibus deme hos tuis, 
Excedet ille. Nauita exhorret fretum, 
Venator imbrem: nocte vtrumque conditus 
Vterque cernit, luce non credit tamen: 
Dolumque noctis pura traducit dies: 
Tibi mariti casta legitimi fides 
Pererrat animum, coniugisque copulae 
Amor süauem pectoris sedem tenet, 
Semperque metuit: noxque succedens tuas 
Et vmbra curas fraudibus versat suis, 


{==66==} {>>pagina-aanduiding<<}

Cum victa lenis membra decepit sopor, 
Sensusque somno dulce liquefacti iacent. 
Lois. 
Quis nouus ille, vel quibus ille 
Nutrix, Nutrix, vectus ab oris 
Hospes nostram missus in aulam est? 
Haud placet oris suspecta fides. 
Nos domus intro, pignusque vocant. 




Scena. III.

Sicarivs. Avriacvs. Armiger. Chorvs. Satellitvm.


SIc Sic eundem est; alterum chlamys latus, 
Sclopumque velat: alterum fraudi patet, 
Fidemque facto praestat, & dolos tegit 
Nihil tegendo: flammeis cor glandibus 
Et igne totas pectoris rumpam vias, 
Sedesque vitae. sensimus cassam fidem 
Ferri scelesti: nuper effluxit sinu 
Nisusque pene sica frustrata est meos. 
Vtinam reuulsis viscerum radicibus 
Liceat cadentis pectus etiamnum tremens, 
Suisque vulsa è sedibus praecordia 
Monstrare viuo, cernat vt partem suí, 
Mortemque viuus discat infelix suam, 
Pereatque saepe: vel calentes sanguine 
Tractare venas, extaue obscenae cani 


{==67==} {>>pagina-aanduiding<<}

Lanianda ferro soluere, aut volucribus 
Escam profanis; cura nunc duplex premit, 
Necem tyranno molior, vitam mihi, 
Perque alta praeceps vrbis erumpam vada, 
Liquidamque forti corde transmittam viam. 
Vtinam ter ille, morte funesta, horridâ, 
Nouaque semper, ictibusque millibus 
Fundendus esset. vna mors poenae parum est, 
Nec digna nobis. O dies, O O dies, 
O vna votis metaque & sinis meis; 
Prompti subimus. debitum sacrum tibi 
Votumque dudum, magne, Belgarum caput 
Mactamus Alba. mente funestam iuuat 
Versare caedem: bis iuuat, bis sanguine 
Gaudere eodem: parua moriendi mora est; 
Diu cogitando longior fiet tamen. 
Crudelitatis tempus extendam meae, 
Maiusque reddam. pectore ingenti exigam 
Scelus futurum. Sic per vrgentem ferar 
Populi coronam: sic satellitij minas, 
Vultusque fallam: colla sic labens sua 
Et palpitantes morte demittet manus: 
Sic triste multa caede succumbet latus: 
Sic imminente victus horrescet nece, 
Toruusque totas pallor inuadet genas. 
Adhuc moramur? trahimur, en pectus salit, 
Notamque ceptis tesseram dedit meis. 
Vocamur. euge: cura Diuorum sumus 


{==68==} {>>pagina-aanduiding<<}

Totumque votis annuit caelum meis. 
En, ipse rara cinctus ingentem manu 
Aulam relinquit, atriumque turbido 
Inuadit ore, feruidisque greßibus, 
Et sponte letho pronus occurrit suo. 
Avr. 
Dies diei cedit, atque annum nouus 
Reducit annus, vltimusque saeculi 
Finis, futuri primus est aeui gradus: 
Voratque terram pontus immenso sinu, 
Ingens Batauae continentis helluo. 
At terra pontum rursus in sese trahit, 
Vlcisciturque, & destinatas fluminum 
Cano parenti praeuia exhaurit vias, 
Praeoccupatque caeruli potum senis. 
Sic cuncta sese lege nascendi premunt, 
Pereuntque rursus, vt resurgant denuo: 
Mutatque tempus cuncta, nil perdit tamen, 
Semperque formas interim versat nouas, 
Veteresque soluit, cunctaque vt pereant simul 
Simul reseruat, cum tot annorum graui 
Pressus ruina, rursus in sese labans 
Dehiscet orbis, & superba machina 
Magni quae in vlnis fixa requiescit poli 
Reuulsa priscum diruetur in chaos: 
Eritque rursum mundus ille, quod fuit 
Cum nullus esset. Interim constans tamen 
Natura solitas sedula retexit vias 
Expers quietis, ocijque nescia, 


{==69==} {>>pagina-aanduiding<<}

Pensoque ìussas admouet semper manus, 
Suetumque fusum voluit. Has inter vices 
Quotacunque rerum, totiusque pars, Homo 
Excelsa mente vota percurrit sua, 
Morique trepidat, cuncta cum cernat tamen, 
Sortemque solus discit, & nescit suam. 
Idemque vitae sanguinisque prodigus, 
Crudusque lethi machinator est sui. 
Cumque imminentis tanta sit fati via, 
Aditusque mille, mille pereundi modi, 
Audaxque Pontus, terraque in nos & ferus 
Coniuret aether, flammaque & spumans aqua; 
Mors arte creuit: ingenique munera 
In nos, & ipsas vertimus fati manus. 
Quodcunque durus mille sub fornacibus 
Fuliginosis, aeris excercet faber, 
Neci paratur: Mille syluarum comae 
Lethoque nostro vasta decrescunt iuga. 
Illinc tot arma, telaque & magno graues 
Emuntur enses: sternere haud gratis licet; 
Preciosa mors est: cumque tot restent ferae, 
Tot monstraque hominem fundit infelix homo, 
Cedemque iactat, seque delegit neci, 
Cum multa posset: placuit hoc vno sibi: 
‘Factumque longa temporis propagine, 
Nobis triumphus, quod fuit quondam scelus.’ 
Hac tege virtus effera armorum parens 
Sese tuetur: talis ingentis soli 


{==70==} {>>pagina-aanduiding<<}

Fatalis ille subiugator & ducum 
Altum Quirinus extulit terris caput, 
Persesque Hydaspen, Bactraque, & saeuum Schyten 
Rupemque falsi pendulam Promethëi 
Prouectus olim, Caspiumque vltra mare, 
Et fabulosis asperas Tirynthio 
Bacchoque rupes, Hesperumque limitem, 
Et parciorem terruit ferro diem. 
Hac lege fortis quilibet semper fuit; 
Vt saeuus esset. Hactenus tenui tamen 
Grassata mors est saeua per terras via: 
Per nos adaucta est: liberos morti sinus, 
Et vela tota pandimus Belgae manu. 
Prius irreperto, totque retro saeculis 
Inusitato teximus lethum modo: 
Dum fulminantis sulphure & flamma Dei 
Imitamur ignes: pressus ingenti vapor 
Caelum ruina terret, eliso globo 
Mundus cavernas laxat, atque ingens humus 
Circum pauoris conscia immensi tremit, 
Populosque late verrit, & totum simul 
Inuadit agmen parua quin etiam loquor; 
Necantur vrbes, saxaque & moles deûm: 
Nocetur orbi: totque nostra haec maenia 
Euertit aetas, prisca quot fudit viros. 
Loi. 
Pudet fateri, pudet, at intremui tamen, 
Nec lingua sequitur. deferor rursus Dei, 
Et me reliqui. genua trepidanti labant, 


{==71==} {>>pagina-aanduiding<<}

Quotiesque gressum protuli, retrò feror. 
Meliora volue: dicta modo constent tua, 
Vultumque finge; tempus en ipsum iubet, 
Locusque cunctas facilis excludit moras. 
Agedum incipe, agedum. Longa nos tandem dies 
Magnanime princeps (rursus in medio sonus 
Defecit ore) Longa nos tandem dies 
Magnanime princeps, patriam versus trahit: 
At nunc fauoris obsides liceat tui 
Mecum tabellas. Cecidit, en pronus labat. 
Properemus, instat turba, nec reliquum sinit 
Satellitum vis: pedibus hoc restat meis, 
Avr. 
O magne rerum genitor, en praeceps fluo, 
Fluo, fluo, fluo, nec vlterius sinit 
Mors ire uoci. O maxime memento pater 
Populi, meique: 
Am. 
Pergite O comitum manus, 
Pergite ah, ah pergite, ah ah pergite: en celer effluit, 
Pergite ah furis scelesta persequi vestigia, 
Ille postica cruentum saeuus emisit pedem, 
Nos redundans sanguine atro triste fulcimus latus: 
Chor. Sat. 
Properemus: hac pars vrgeat: pars hac ruat: 
Pars tendat illhac: pars ad illa: pars ad haec: 
At pars vtroque: parsque iuratos duces 
Proceresque sistat: parsque ne lateat dolus 
Circundet vrbem: parsque ne pateat via 
Vsquam scelesto; rupta, deserta, aspera 
Latebras. specusque, semitasque, & inuium 
Scrutetur omne: ne quid occultum tegat, 


{==72==} {>>pagina-aanduiding<<}

Aut per prementes diffluat victor manus. 
Chorvs. 
HActenus magni domitor tyranni, 
Hactenus vasti dominus profundi 
Nerëi rector Batauus, frementem 
Subdidit vndam. 
Ille vesanos Aquilonis imbres 
Inter, & saeuas Boreae ruinas 
Spumeum ridet mare, perque Iberum 
Fertur & duras pariter procellas 
Victor amborum: per vtramque, fati 
Ille contemptor, rate tendit Arcton: 
Patria angusta est nimis; impotenti 
Sole torrentem populatur Indum 
Publicus mundi pauor: ite reges, 
Ille binarum dominus viarum est, 
Caeruli fluctus equitator, ille 
Turgidas inter nebulas, ferumque 
Nascitur Austrum. 
Vnda si rursus trepidumque castae 
Saeculum Pyrrhae redeat, gravesque 
Fluminum lapsus, celeresque fontes 
Iupiter laxet ferus, & furentes 
Soluat in imbres; 
Tutus horrendas maris inter algas, 
Inter & Protei pecus, horridasque 
Eminens Phocas, & auara Cete, 


{==73==} {>>pagina-aanduiding<<}

Inter & blandas Thetidis sorores 
Nabit optatas Batauus per vndas 
Aemulus Glauci, patrijsque fiet 
Incola ponti. 
Patria huic tota est humus, est & aequor. 
Patria huic nusquam est, & vbique, magni 
Inquies mundi pera grator ille 
Terminos rerum speculatur omnes, 
Cunctaque audendo subigit; periclo 
Altior omni 
Vesperumque atrum premit, & superbi 
Impetus regis, spoliumque, opesque 
Illius praesens rapit, & beatas 
Transuehit merces, medioque in hoste 
Tutus ab illo est. 
Pleiadum laetae praeeunt choreae, 
Velaque aspectant, facilesque cursum 
Dirigunt stellae, nimiumque mollem, 
Nec parem magnis animo Batauis 
Omnis astrorum chorus aureorum 
Ridet Iberum 
Peruigil noctu: quotiesque rursum 
Luce demißis subeunt tenebris; 
Praelia & pulsas referunt carinas: 
Qualis immenso redeuns triumpho 
Victor ingenti gelidum cruore 
Strauerit VVorstus mare: qualis ante 
Viderit flexos iterum Penates 
Ire Lugdunum Patareia: quales 


{==74==} {>>pagina-aanduiding<<}

Aureau blandae volucres Diones 
Mobiles olim tulerint tabellas 
Consciae rerum, facilis ministrae, 
Quas suo doctae precium camaenae 
Mollium Dousae genitrix amorum 
Miserat olim. 
Totus arridet polus, & beati 
Annuunt Diui, fremituque magnus 
Dißilit aether. 
Sed quid tumultu maenia ingenti tremunt, 
Gemituque tota lachrymisque vrbs intonat? 
Magnum minatur mutus & tacitus pauor, 
Animumque terret cognitus nondum dolor. 





Actvs. V.

    Loisa. Nvtrix.


FOrtes tyranni, & quisquis excelsa procul 
Euectus arce, sortis optatae sedes; 
    Securus esto: tristia, & fraudem, & dolum, & 
Felicitati proximum quicquid mâli est 
Nusquam timeto: restat vlterius nihil; 
Fortuna vires fregit in nobis suas, 
Nil seruat alijs: perdidi patrem semel, 
At bis maritum: vidit eadem nos dies 
Viduas & orbas: vidua nunc rursus feror: 
Si possem & orba. relliquum est ipsi nihil 
Sorti, vel in me. quid meos cohibes sinus? 


{==75==} {>>pagina-aanduiding<<}

Desiste nutrix. quid meos luctus vetas? 
Desiste nutrix. quid meas premis manus? 
Desiste nutrix. quantus est, quantus dolor 
Qui incipere nescit! quid, quibusue lachrymis, 
Quô, aut vnde primam luctibus sternam viam? 
Ibo, Ibo nutrix, desine: ibo ibo, & ferar, 
Vt siquid animae restet infelix sciam, 
Amplectar artus, si quid, O si quid super 
Experiar, ibo. desine ah nutrix, eo. 
Nvt. 
‘Alumna, primum pectoris motum rege, 
Violentus ille est: surdus est primus dolor, 
Caecusque & amens, ipse nec cedit sibi 
Mox longiori cedet aetati tamen.’ 
Quid ah dolores tempori seruas tuos 
Mox eluendos? ipsa quin aetas tibi es? 
Quin ipsa longi temporis vicem subis 
Et munus aeui, teque iam reddis tibi? 
Lo. 
Desiste nutrix. cuncta nunc subeunt mala, 
Veteresque curas suscitat recens dolor, 
Desiste nutrix; noster exemplo caret 
Paremque nescit nescit, aequalem dolor. 
Tot dicta nutrix, cassa tot solatia 
Vocesque tolle. desine, aut opem feras. 
Reddas parentem, ne meum gemam virum, 
Reddas maritum, ne meum gemam patrem. 
Quid prisca refero? sufficit nunc vt gemam 
Quod nunc peractum est. languor hoc nutrix mihi 
Hoc illa mentis visa spondebant meae. 


{==76==} {>>pagina-aanduiding<<}

Nunc nempe credor. sera quam fides mihi est? 
Properate famuli; cernite. an quicquam spei 
Nobis relictum est? cernite. an vitae leuis 
Modo restat aura? lapsa relliquias legam 
Vitae fugacis, oreque os illud meo 
Gelidasque tepidi pectoris latebras premam. 
Permitte tantum. pallidis sed engenis 
Germana maestos illius gressus refert. 
Mens nosse casus ardet & refugit suos. 
Agnosco vultus. loquitur infelix dolor, 
Ille Ille sortis mutus est index meae. 
Deficio nutrix corpus infelix humi 
Lapsum, dehiscit, mensque sub tenebris latet 
Vtinam aeuiternis. caeca nox oritur mihi 
Sequimur marite. 
Nvtr. 
Concidit. dolor sibi 
Incumbit ipsi. perdidit vires suas 
Mens cum marito. Alumna, quid praeceps abis? 
Alumna mentem recipe & extollas tuam. 
Chor. 
Quid maesta luctu deficis princeps tuo? 
Lugere nostrum est: munus haud recté meum 
Praeoccupasti: munus inuadis meum. 
Tibi maritus occidit; princeps mihi: 
Plebeius iste luctus est, virum gemis 
Commune nomen: nomen hoc vulgo patet. 
Quaecunque noctem pura dispellit dies, 
Flauamque Solis explicat magni comam, 
Virum maritae demit, & natae patrem: 
Viduus, vel orbus, quisquis est, sortem gemit; 


{==77==} {>>pagina-aanduiding<<}

At inter omnes: occidit princeps mihi. 
Quod nomen illi luctui inueniet dolor! 
Quis luctus ah est ille qui dici nequit? 
Ah ah ah ah. 
‘O quam vario Turbine pessum 
Gloria rerum sublimis abit? 
Nempe insidiae, frausque, dolique 
Sunt excelsae nomina sortis: 
Lare priuati nequit exiguo 
Fortuna parens varium tuto 
Voluere fusum. 
Nimium magnae domui semper 
Proxima, nulla est.’ 
Hei mihi quantos aethere vectus 
Circum iugales Phoebus auratos agens 
Casus tuetur, quotque scelerum nomina, 
Dolosque caelo spectat, & fraudes suo, 
Seram priusquam condat occumbens facem! 
At nos profundas credimus solem tamen 
Ferri sub vndas: ille nostris fraudibus 
Contaminatum diluit Ponto caput, 
Vultusque terris surripit lubens suos. 
Hinc ille puras fluctibus mergens comas 
Rubore circum fulgurat tinctus nouo: 
Pudor ille nostri est: cernite aspectum Dei, 
Pudibundus ille semper è terris abit. 




{==78==} {>>pagina-aanduiding<<}

LIBERTAS. SAVCIA


TEllus & aequor, languidique fluminum 
Cursus & amnes: quique per Batauos pater 
Trepidante multus Rhene prorumpis vado, 
Vndas ministra. tuque qui terras tegis, 
Magnoque maestus incubas aër solo; 
Pluuijs perennes tristibus laxa sinus: 
Lachrymis egemus. lachrymas caelum tuas 
Adiunge nostris. vndique in nubes eas, 
Incumbe terris. ipsa quin etiam tua 
Duplicanda nox est: occidunt soles duo, 
Tuus meusque: longa nox terras premat, 
Vicesque solitas perdat infelix dies, 
Facinusque condat. Hactenus malum tamen 
Lugere potuit quisquis aspexit suum, 
Intraque luctus constitit metas dolor, 
Ah ah ah ah. 
Maiora geminus: nomen exceßit dolor 
Lachrymasque nostras, fletus haud noster sat est, 
Lugendus ipso maior est luctu dolor; 
Minorque merito. digna quis luctu queat? 
Moriuntur omnes: funere illius iacent 
Quoscunque tangit: Funus est quisquis videt, 
Et funus vrbs est: publicum funus iacet 
Ah ah ah ah. 
L. 
Spectate ciues: quisquis haud didicit mori 


{==79==} {>>pagina-aanduiding<<}

Hoc teste discat. illa maiestas viri 
Dictumque Marti pectus, atque horror soli 
Ingens Iberi, cuius occursum ferae 
Tremuere gentes, cuius inuictam manum 
Grudij feroces, concidit iacet, iacet. 
Adeste ciues: lachrymas iuro meas, 
Et illud atra caede transmissum latus; 
Inuictus ille est: saeua nec mors id negat, 
Ipsumque lethum fraude superandum, docet 
Nequijsse vinci. talis immanis Phrygum 
Metus Ilijque, Troia quem nutans decem 
Tremuit per annos, vltimus Priami gener 
Sed iam sepultus: ille qui toruum Hectora 
Potuisse vinci docuit, & mori simul; 
Helenes mariti victima infelix iacet. 
Talisque & alter ille Danaorum pauor, 
Spoliator Asiae, ductor Argiuae manus 
Adultero seruatus & taedae suae, 
Intactus alijs, fraude superatus fuit: 
Sed post trumphum: concidit victor domi 
Bello superstes. Funus hoc funus iacet, 
Fateor Philippe, dextera scurrae tamen; 
‘Non potuit aliâ, teque vincendo male 
Victum fateris. proh dolor, proh proh dolor.’ 
Ah ah ah ah, 
‘Priuata lachrymis damna defleri queunt, 
At cum ruina totius quisquis iacet 
Gemendus illi est: integer vires suas’ 


{==80==} {>>pagina-aanduiding<<}

Expromat orbis, concidit, iacet, iacet. 
Ah ah ah ah. 
Ingens cauernis mundus euulsis fremat, 
Gemitumque reddat. tuque, tuque O fulminis 
Potentioris magne librator Deus 
Percurre vastas aetheris tonitru fores; 
Condi minore moenia tantus nequit. 
Haec tuba sepulto praeeat, immanem polo 
Quae eiecit Otum, quaeque flammarum patres 
Rursus parenti reddit caesos suae 
Titanas olim. Vesper extremus tremat, 
Ruptoque videat orbe quod fecit nefas, 
Ah ah ah ah. 
At vos Batauûm corda, gens Neptunia 
Obnubite atris hinc & hinc amictibus 
Vrbem domosque: tota ferales gerat 
Natura cultus, luctui angusta est nimis 
Humana turba: si quis armorum comes 
Ostro superbum cornipes tollit caput 
Velamine atrum flebili radat solum: 
Lugere non sat tota gens hominum sumus, 
Accedat alter lachrymis nostris dolor. 
Ah ah ah ah. 
Adeste ciues: patriae fulcrum iacet 
Sopore tristi victus, O fatum, O dolor 
Haec illa sedes mentis, hoc illud caput 
Prudentiarum viua, dum vixit, domus, 
Exceßit, abijt: restat illius nihil 


{==81==} {>>pagina-aanduiding<<}

Nisi auferendum, nil nisi abdendum solo. 
Effodite tumulum, qui sit ambobus satis: 
Tumulanda ciues patria, & patriae est pater. 
Heu heu, heu heu. 
Efferte funus. Praefica est magno duci 
Natura rerum: funus hoc parui nihil 
Admittit in se: scilicet princeps Dei 
Iacet: vniuerso nomen illud nascitur 
Aequale mundo. Sequitur & retrò venit 
Oceanus atra flebile redundans aquâ, 
Terramque pulsat tristis, & lachrymas agit, 
Vt ante spumas. Sydera, & caeli vagum 
Comitetur agmen, pompa feralis veni 
Stellae minores. tuque qui caelum secas 
Niueoque parum lacte distinguis polum 
Aurate trames, caerula Heroum domus, 
Genijsque magnûm destinate principum 
Dimitte ciues cras recepturus tuos; 
Hodie vacabis: igneae caelum faces 
Rellinquite omnes: Hesperus maneat tamen, 
Scelus execrandum querimur Hesperij soli. 
Heu heu heu heu. 
Tuque igneorum magne signorum Leo 
Regnatur, O qui flammeo motu minax 
Chelas rapaces propter, & rictus feros 
Horrentis Hydrae caede viuacis sua 
Emergis altas igne vestitus iubas; 
Defende nostrum: latius toruos polo 


{==82==} {>>pagina-aanduiding<<}

Protende vultus: O inauditum prius; 
Leo Batauus tremuit, & fugam parat! 
Heu heu heu heu. 
Tuque a Tonante passa stuprum, at faemina, 
Lycaone prognata, descendas licet, 
Nostroque longam Nereo sedes sitim, 
Et pellicatus eluas sordes tui, 
Vt pura venias: si lubet, natum trahe; 
Vel cum sagittis: nulla fraus maior potest 
Nobis timeri, concidit, iacet, iacet 
Cüi cauere nostra consueuit fides. 
Heu heu heu heu. 
At tu Boote plaustra tantisper tua; 
Solitumque cursum cohibe, & in terras eas, 
Mox axe funus illud extollas tuo, 
Diuisque fraudes omnibus monstra nouas, 
Artemque Iberam. tuque vocalis lyra 
Fidibus remißis carmen infelix sona, 
Tuumque cantu demereri denuo 
Delphina discas, iungat vt latus tibi, 
Neptuniosque transuebat dorso choros 
In iusta nostra. tuque qui consors lyrae 
Illustre caeli Cygne praetentas iter, 
Nixusque in alas aureo emergis polo; 
Fatale triste voce moduleris melos: 
Sed quale ripis flebilis Caystrijs 
Tepidis in vndis morte vicina sonat, 
Lateque canta; concidit, iacet iacet, 


{==83==} {>>pagina-aanduiding<<}

Cor Illud orbis, magna Belgarum salus. 
Heu heu heu heu. 
Adeste ciues. quis feretro huic graues 
Supponet humeros? ponderi quis par erit 
Molique tantae? sidera haud vltra moror. 
Namque ille caelum qui labantis in modum, 
Similisque fesso magnus Alcides tenet 
Totus remisso lapsus occumbet genu. 
At tu pudicae magne Pleïones nepos, 
Tegeatice ales: inter errantes globos, 
Interque Diuos, inferosque, qui subis 
Totidem labores; huc auum sistas tuum, 
Illum potentes caelifer qui sustinet 
Defessus axes: mundus interea licet, 
Totumque ruptis postibus caelum ruat. 
Nihil moramur. concidit, iacet, iacet 
Ille orbis ingens splendor, O fatum, O Dei, 
Heu heu heu heu. 
Spectate ciues: pileum hic linquo meum 
Iuxta cadauer illud, vt sacras procul 
Secum sub vmbras ille qui dedit ferat. 
Quin & capillum verticis messem mei 
Quem tum totondi, rasa cum primum coma 
Solenne sortis munus addecuit meae, 
Mando sepulto. crinibus totum meis 
Vestire circum corpus infelix iuuat, 
Ah funus illud, funus illud O Dei. 
Nunc hoc fauoris munus extremum ferat, 


{==84==} {>>pagina-aanduiding<<}

Quin me quoque ipsam; perdita a vobis eo 
Proscripta ciues, exul à vobis eo. 
Valete ciues, sancta libertas abit. 
Spes nostra cecidit, concidit, iacet, iacet, 
Heu heu heu heu. 
Quo me immerentem mittitis Dj? quo ferar? 
Gressumue referam? Sarmatarum vltra niues 
Tanaimque & Istrum, vel remotas horridi 
Boreae pruinas? quo nec humanum gelu 
Indulget adytum, nec pedum vestigia 
Hominumue passus Schyticus admittit rigor? 
Heu heu heu heu. 
Inter cauernas, vel ferarum tristia 
Spelea vultus obruam terra meos. 
Pertaedet hominum; perfidam fraudem & nefas, 
Tristeisque caedes cernere haud vltra queo. 
‘Valete terrae. tot truces inter feras 
Lupasque, & vrsas, & graues minacium 
Iras leonum, & ora toruorum boum 
Nil terra domino tristius gerit suo. 
Homo omne monstrum est: ille nam celat feras 
Quotquot timentur, ille crudeles leas 
Lupasque & vrsas, pectore obscuro tegit.’ 
Valete ciues, sancta libertas abit, 
Abiuit ille, quem videtis hic tamen, 
Abiuit ille, praeuium è terris sequor. 
Valete ciues. sancta libertas abit. 
Heu heu heu heu. 


Finis



    

{==I==} {>>pagina-aanduiding<<}

Princeps Mavritivs Lvgdvno Redvx



Batava tellus, coeruli sedes Dei, 
In hoc vocamur? una spem dies tibi, 
Nobis parentem sustulit. felix cui 
Luctum fateri lachrymis licet suum. 
Cum patre nobis tollit & luctum Devs. 
‘Lachrymare magnus nescit Herois vigor, 
Nec illud altum nomen in pectus cadit: 
Lachrymare nescit, quisquis ulcisci potest.’ 
Lugete cives. quisquis hoc funus gemit 
Mecum orbus ille est. iungit hic omnes dolor. 
Lugete cives. magna me fixum tenet 
Moles iuventae. Vos dolis, vos perfidar 
Crudelitati, fraudibusque: ego meis 
Indignor annis. Magne terrarum parens 
Cur tarda lento pergit Heroum gradu 
Aetas, nec ipsam protenus metam tenent 
‘Anni morantes? O Devs, serò nimis 
Quicunque Divi nascimur, viri sumus!’ 
At tu citatum Diva quo moves gradum? 
Quid Diva nostrum profuga destituis solum? 
Per hunc paternum sanguinem, numen meum, 


{==II==} {>>pagina-aanduiding<<}

Fraudemque, quam non tempus, aut anni graves, 
E pectore illo, non profunda saecula, aut 
Oblivionis genitor evellet dies; 
O Diva, siste Diva, nec parvas manus 
Aut hos lacertos sperne; magnus incola 
Virtutis autor igneae hîc habitat Devs, 
Pectusque pulsat hoc, & invitus suis 
Latet sub annis, saeculumque despicit. 
At vos Parentis inclyti Manes mei, 
Tuque vmbra, quae per aureas Deûm vias 
Orbemque nostris invium pedibus volas; 
Divis Paternis dic, & Heroae manu, 
Nassovijsque, civibus poli, Deis 
Avoque magno, cuius ausa regia 
Idemque nomen indolem vocat meam; 
Spectet nepotem Genitor, & nostris adhuc 
Ignoscat annis. Tuque pacatus precor 
Tantisper esto, redditus donec mihi 
Victor Batavâ Vespersum invadam trabe, 
Manesque Iberâ caede satiabo tuos. 


Finis.




{==III==} {>>pagina-aanduiding<<}

Pag. 65. post illa: curaque somni Somno, Nutrix, longior ipso est. inserantur haec.



Talis, ad vndas cum, Scaldi, tuas 
Propè fatali concidit ictu, 
Horrida multo sanguine, Nutrix, 
Sustulit ora. 
Quid tamen haec nunc iterum, Divi, 
Cura recursat? 
Ite sinistrae nubila mentis. 
Felix modicos quisquis sentit 
Pectore motus! felix placidi 
Rector aratri, felix teneri 
Dux armenti. Viridi tutus 
Ille sub umbrâ tepidos halat 
Pectore somnos: lassior illic. 
Videt aequa suae somnia vitae. 
Et modò dulces amittit oves, 
Modò surreptam pallet avenam. 
Haec domus illi, 
Totaque res est. 
‘Felix quisquis tenuis tranat 
Tempora vitae! 
Felix quisquis modico sortem 
Fallit agello! 
Felix quisquis mediae fallit 
Agmine turbae! 
Numeroque latet tutus in ipso.’ 





    

{==IV==} {>>pagina-aanduiding<<}

In colvmbas Lvgdvni vltro citroqve missas in obsidione, quarum in Tragoediâ nostrâ fit mentio.



Perfidvs ingentem vesano milite Leydam 
Cinxerat, & vasto robore miles Iber. 
Terra, salumque, inquit, mea sunt: via nulla salutis: 
Nulla patet puppi semita, nulla viro. 
Dovsa meus, medio, spe libertatis, in hoste 
Liber, & inuicto pectore tutus erat. 
Ille, Polus (dixit) domini est immunis Iberi, 
Et tua sola mihi, Iupiter, aula vacat. 
Hinc quoque fas nobis patriae sperare salutem: 
Ille mihi Minos hàc fugiendus erit. 
Quò patriae non tendit amor? mandata referre 
Postquam hominem nequijt mittere, misit auem. 


Ipsas autem literas pennis columbarum inclusas, ad Nobilisimum & Amplissimum Ianvm Dovsam, patronum nostrum vnicè colendum datas, domi ipsius vidimus, cùm apud eum aliquandò diverteremus.




{==85==} {>>pagina-aanduiding<<}

Διονυσῳ τω αριστω και μαρωνι τῳ φιλοποτῃ τοιν της εναγωνιου τραγωδιας επισταταιν.



Λῦτο δ' ἀγῶν Διόνυσε· Μάρων φίλε σοι δὲ μελήσει 
Σῶμα περ ἀργαλέῳ γήραϊ τειρομένῳ 
Στήσασθαι κρητῆρα βεβυσμένον ἡδέος ὄνου 
Βακχιάδος γλυκερῆς ἔγκυον ἐυφροσύνησ· 
Νοννιακῇς οἷον πάλαι ἐν σελίδεσσι πέπωκας 
Αμφὶ τάφον φίλου σευόμενος Σταφύλου. 
Ου τράγου ἐυπῶγωνος ἐμοὶ μέλει, οὐ μὰ δι' οὐδὲν, 
Λάτρις ἐγὼ Μουσῶν· τὶ τράγε σοι καὶ ἐμοι; 
Μοι τραγικοῦ περ ἀγῶνος ἀέθλια πινέμεν εἴη, 
Εκ δὲ πιὸντ' ἱεραῖς μαρνάμεναι λατάγαις. 
Γυμνασίῳ Βρομίοιο τάδε πρέπε· σὺν γὰρ ἀέθλῳ 
Αυσαμένῳ πᾶσαν φροντίδα λυσάμεθα. 
Τ' ἄλλα σοι οὖν ἀφίημι πάτερ· διψῶν γὰρ ἐγώ τοι 
Οὐ τράγον, ἀλλὰ μόνους φίλ' ἄγαμαι βατράχους. 


Δανιηλ Ἕινσιος.



    

{==86==} {>>pagina-aanduiding<<}

Nobilissimo, Amplissimo, Clarissimoqve Viro Iano Dovsae


Domino in Noortwyck.

NVperrime cum apud nostru coenarem Nobilissime Domine, ille vt semper de communibus Musis agit, schedam mihi quandam tradit de Batauiae vestrae Mirandis, in quâ obiter cadem commemorata erant, eodemque ordine quo hic vides. Petijt antem vt ipse Latino carmine ea complecterer; se quoque argumentum idem tractaturum. Ego, cum cogitatem quanto cum fructu meo semper ab eo victus fuerim, parui imperatori meo, vt gregarium militum aequum est. Ille quoque idem praestitit, seu potius praeiuit, & vt hunc veternum meum excuteret, vtraque linguâ a se conscripta mihi tradidit. Volui autem, quòd de Batauiâ vestra in Tragoediâ meâ multa occurrant, hic potissimum legi, tibique illa mittere quoniam & ipse magnus ille vir sermonem ad te direxit Dousa Nobilissime. Ego autem cum omnia in diuino illo literarum Monarcha mirari soleam, tum maxime tam promptam hac senectâ aetate venam, praecipueque in poësi Graecâ, in quà, fateor nullum ne inter veteres quidem esse, qui palmam prae illo ferre possit. Ille quotiescunque me videt (quod fit quotidie) lacessam te inquit mi Heinsi, accum dicto Martialem arripit ac epigramma aliquod in Graecum sermonem conuertendum proponit mihi, idemque agit ipse: ita fit vt & sua tradat mihi, & pro eis recipiat mea, reuera χρύσεα χαλκείων. Noui atuem, ego quanto cum fructu meo illi cedam: vt magis è re victi id sit, quam vincentis. Interim te ac quicumque haec lecturus est obtestor, Dousa Nobilissime, te per domesticam, ubique propriam Deam Humanitatem, quae cum eruditione coniuncta, virum magnum ac generosum perficit. per Musas omnes & sacra nostra: ne ostentandi. aut gloriolae captandae gratiâ, mea cum ipsius me iunxisse existimes, sed excercitij tantum. Scio enim ne ipsis quidem gigantibus τὸ θεομαχεῖν bene successisse. Vale nobilissime Domine, & Hesiodum nostrum, cum quinque Graecis interpretibus sub nomine tuo breui (vt spero) edendum, expecta.






{==87==} {>>pagina-aanduiding<<}

De mirandis Batauiae.


Ignorata tuae referam miracula terrae 
Dousa, peregrinis non habitura fidem. 
Omnia lanitium hic lassat textrina Mineruae. 
Lanigeros tamen hinc scimus abesse greges. 
Non capiunt operas fabriles oppida vestra. 
Nulla fabris tamen haec ligna ministrat humus. 
Horrea triticeae rumpunt hic frugis acerui. 
Pascuus hic tamen est, non Cerealis ager. 
Hic numerosa meri stipantur dolia cellis. 
Quae vineta colat nulla putator habit. 
Hic nulla, aut certè seges est rarißima lini. 
Linifici tamen est copia maior vbi? 
Hic me dijs habitamus aquis. quis credere poßit? 
Et tamen hic nullae Dousa bibuntur aquae. 



Idem Graece.



ΥΜετέρης ἐρέω νηπευ θέα θαύματα γαίης, 
Δουσιάδη, δύσπιστ' ἀλλοδαποῖς ἀϊειν 
Ενταῦθ' οὐκ ἀρκοῦσ' ἐρίοις ἱστῶνες Αθήνης. 
Πῶϋ δὲ φροῦδον ἅπαν ἐιροπόκων ὀΐων. 
Ἀστεα χειροβίους οὐ χωρεῖ τέκτονας ἄνδρας. 
Εργασίμης δ' ὕλης ἐστ' ἀχόρηγον ἕδος. 
Σιτοδόκους πυροῦ σωροὶ ῥηγνῆσι καλιὰς. 
Βούβοτος ἡ γαίη δ' οὐ φιλοπυρος ἕφυ. 
Ἄπλετοι ὧδ' ὄινοιο νενασμέναι ἐισο πιθάχναι. 
Οὐδενὸς ὀινοπέδου δ' ἐστὶ φυτηκομίη. 
Ουδαμὸς ἤ σπάνιος τῇδε σπόρος ἐστὶ λίνοιο. 
Ποῦ ποτὲ δ' ἐισὶ λίνου πλείονες ἐργασίαι; 
Οικίαι ἐισὶ μέσοισιν ἐν ὕδασιν τίς κε πίθοιτο; 
Υδροποτεῖ δ' οὐδεὶς ἐνθάδε Δουσίαδη. 


Iosephvs Scaliger
Ivlii Caesaris F.



    

{==88==} {>>pagina-aanduiding<<}

De ijsdem.



Dousa faue: in vestris quaedam mihi visa Batauis 
Pauca quidem mens est dicere, vera tamen. 
Omnia Palladiae complerunt oppida lanae 
Laniferas hic quis pectere discit oues? 
Plurima cum fabris fabrilis copia ligni est; 
Ligna tamen vobis omnia, terra negat. 
Plus cereris nusquam est: nusquam paene educat illam 
Terra parens bubus officiosa suis. 
Dolia sunt hic Bacche tui plena omnia, suntque 
Plurima, cum desit vinea, vina tamen. 
Nullaque gignendis lassantur pascua linis, 
Linificas lassant hic tamen illa manus. 
Tantalidae nos Dousa sumus: circumdamur vnda, 
Et tamen hanc tantas quis bibit inter aquas? 




Idem Graece.



Ιλαθι Δουσιάδη, τὰ τεῶν μεμάθηκα Βαταύων 
Παῦρα, λίην δὲ γέρω θαύμασιν ἐιδόμενα. 
Ειρεα μὲν πασυς σφίσιν ἐπλήρωσε πόληας 
Ειρο πόκους δ' ὑμῶν τὶς κομέει ὀίας; 
Ξυλόπονοι πέλον ἄνδρες ἀπειρέσιοι, ξύλατ' ὧδε. 
Αξυλον ἀυτὰρ ὅλον σφιν γέγονεν πεδίον. 
Ουδαμόθι πλεῖον Δημήτερος. 
Ετρεφε γῆ, βουσὶν πλεῖστα, χαριζομένη. 
Πας δὲ πίθος Δίονυσε σέθεν γέμε· πολλοὶ ἔασιν 
Αμπελινοὶ καρποὶ, ἄμπελος οὐδεμίη. 
Ουδὲ λίνοις ἁπαλοῖσι καταβρίθουσιν ἄρουραι· 
Τὰς δὲ λίνα πλήθει χειροβίων παλάμας. 
Ιανταλικὸν γένος ἐσμὲν, ἐπεὶ ποταμοῖς στεφόμεσθα. 
Τις δὲ τόσων γεύει Δουσιάδη ποταμῶν; 


Daniel Heinsivs.



    

{==89==} {>>pagina-aanduiding<<}

Danielis Heinsii Iambi partim morales, partim ad amicos, partim amicorvm Cavsa scripti.



{==90==} {>>pagina-aanduiding<<}

In Divinos Danielis Heinsii Iambos.


 Petri Scriverii Scazontes.



Amice magne, ô insolens Caballini 
Potor fluenti, Musicique concessûs 
Dictator Heinsi; quò rapis tui plenos 
Lepore? quas nos ducis in specus Frater? 
Iamdîu Cothvrnvm vidimus Sophoclevm, 
O non inane cymbalon Tragoedorvm! 
Nunc nos quid istis (nam fatebimur verum:)  
Inusitatis cogis emori Iambis? 
En qui solebat impigro celer passu 
Ad te venire Iambvs, iste nunc jurat 
(Misellus heu!) se Clavdicare vix posse. 
Placet, Poëta, hoc ergò? pro Tribunali 
Sedere te plorantibus Magistellis! 
Hîcque è Curuli carmen ad Iuuentutem 
Referre sanum, vividumque! Nos verò 
Blennos, ineptos, perperos, Poëtastros 
Iacére mancos cruribusque praefractis! 
Feramus, ô, feramus: osque Romani 
Sermonis istud Atticique discamus 
Optare cunctos, impetrare felices. 







{==91==} {>>pagina-aanduiding<<}

Prosopopoeia amplissimi Clarissimiqve viri Claudij Puteani, senatoris regii.



O Qui coruscum diuidis vultu diem 
Ingens serènae lucis arbiter Vale, 
Vxorque curis vna solamen meis 
Consors thorique patriaeque, quae meum 
Faecunda blando germine auxisti genus, 
Cingens pudico tecta patris agmine. 
Et vos meorum turba parua liberûm 
Imago viua, parsque dulcior mei, 
Ah ora blanda, vultibus vultus meis, 
Patrique dulces iungite extremùm manus: 
Haec sola restant. Testor immiteis Deas, 
Mortemque nostris terminum extremum malis, 
Solemque vitae fulgidum testem meae, 
Caelique iunctas semper ardentis faceis, 
Neruisque pondus Galliae incumbens meis, 
Lareisque dulceis, queis puer gaudens ego 
Productus hausi principem vitae diem, 
Curaeque lusi nescius; vixi satis 
Laudi, mihique; patriae tamen parum, 
Vobisque nati: patria infelix trahit, 
Et ora vestra, vestra, quae mortem iubent 
Gratam vereri. Dum tamen puertiae 


{==92==} {>>pagina-aanduiding<<}

Aetas serenos dulcis admittit dies, 
Nihilque scire dulcior scientia est; 
Spei, metusque viuite immunes, procul 
Extra superbas casuum tuti vices 
Ignara turba, matris inter oscula: 
Lusuque mentem, mollibusque gaudijs 
Maestae parentis spes relicta pascite: 
Donec per annos cura succedens suos 
Foriue tristis ardor, aut feri labor 
Mauortis acres poscit in bellum manus: 
Heic patris este: caeterum matri lubens 
Tempus relinquo: donec impotens sui 
Inter suaues vita voluitur iocos, 
Interque ludos errat, & crepundia 
Innoxia aetas, gaudijs fauens suis, 
Paruoque laeta mobili exultat pede. 
Viros reposco: Seria aetatem decent 
Me digna quae sit: vindicat sibi hanc pater. 
Hanc illa nostra vita in exemplum trahat, 
Vehatque in alta rerum, & ingentes sinus, 
Motusque vastos patriae curas meae. 
Virûmque in ora tendat, & ciuilibus 
Fraenare pergat patriam ardentem malis, 
Caecasque legum peruagarier vias 
Erectus alti pectoris discat vigor. 
‘Ah quot per alta Syrtium discrimina 
Emetiendum, saxaque alta, restat hoc 
Quodcunque vitae est! Gallia infelix docet’ 


{==93==} {>>pagina-aanduiding<<}

Vel omnium instar: ipse fortunae iocus 
Gens illa nostra est, casuumque lusibus 
Submittit acres patria infelix manus. 
Hic pontus ergò, turbidum hoc vobis mare 
Gens blanda restat, horridi per aequoris 
Has fluctuantes flamine aduerso vias 
Enauigandum est, quaque publicum mare 
Rerumque feruet vnda: me portus tenet: 
Legitque nostrae saeua, vela, mors ratis, 
Extraque curas, ciuicasque in arduum 
Sistit procellas. Patria aeternum vale 
Dulcesque nati: blanda me quies vocat, 
Auisque sanctam patribusque molliter 
‘Mentem refundo. Scilicet, quantum est Deus 
Interque vitae munia, & fluctus vagos 
Duxisse castos, noxijs procul, dies, 
Doloque puras tollere ad caelum manus 
Mauortis altos niter impetus; neque 
Contagiosâ temporum premi lue! 
O Vita vita, noxios cautes tegis! 
Symphlegadesque mille labentem trahunt 
Et hinc & inde, lucraque incautum ferunt 
Aetatis orbem, peruicaxque auri furor, 
Vanumque Honoris nomen, & Potentiae.’ 
Ignosce fasso patria, ah beatius 
Priuata paruos inter exigit lares 
Annos süaueis vita, & exilem domum, 
Interque vultus coniugisque, & aurea 


{==94==} {>>pagina-aanduiding<<}

Senescit ora liberorum; spesque ouans 
Gaudensque semper terminat tecto suas. 
Non ille vastas regis exhorret minas, 
Aulaeque fluxam pallidus gemit fidem, 
Lutetiaeque semper vndantes vias 
Turba clientum cernit, & vanas opes, 
Interque natos tutior regnat suos, 
Securus, insons, innocensque, supputat 
Annos aristis ille, solibus dies. 
Idemque seruit, & beatus imperat, 
Magnumque nescit: terminus voti & viae 
Agellus illi est, paruulumque rusculum, 
Focoque diues suscitat, paruum larem, 
Motusque scaeuos ridet, & rerum vices, 
Sortisque lentum fulminantis impetum, 
Thoro, casaque tutus arcet, & procul 
Lasciuienti cedit abditus deae: 
Aetasque curas inter effluit suas; 
Vicina nescit: nocte pacatus iacet, 
Soporque fessas mitior fouet genas. 
At nos parentum celsa per vestigia 
Fastidiosus purpurae afflauit decor, 
Regnique habenis destinauit inclutam 
Virtute mentem, patriaeque fluctibus. 
Vidi cruentas caede regia vias, 
Versasque & in se Galliae ardentis manus, 
Ingensque rerum pars labantium fui, 
Nec cura fallax pestilensue munerum 


{==95==} {>>pagina-aanduiding<<}

Virtutis alta nube suppreßit diem, 
Immobilemque motui infixi pedem, 
Mentisque nixus robore excelsae steti 
Inter procellas, vorticesque. Nil tibi 
Fortuna mecum est: inter immanem fori 
Horrentis aestum, & ciuium molimina, 
Et execrandum factionis impetum, 
Vocesque, & atram carceris caeci luem; 
Integra semper pectoris magni fides, 
Legumque sanctus cedere inscius rigor 
Immotus haesit: cum ferâ plebes manu 
Discordiarum vindicem oppreßit Togam. 
Idemque, fausta gentis inter omina, 
Velo secunda sorte subduxi pedem, 
‘Licentiaeque terminos. illustrior 
Peccare laus est nolle, cum poßis tamen.’ 
Et nunc suprema, tritaque omnibus via 
Eunda: & ingens semita è terris vocat 
Iterque magnum: jam soluta denique 
Humanitatis vinculo, in sese labat 
Pars quassa nostri, tollimurque: & heu prius 
Mors ipsa nobis quam senectus appetit, 
Cursumque rumpit. Viximus tamen: neque 
Frustra, (Paterna testor arua, & te deus 
Ducemque vitae principemque) luminis 
Hausi süaue munus, aut vitae diem. 
‘O mors, quot ah quot casibusque, & asperis 
Discenda curis grata vix tamen venis!’ 


{==96==} {>>pagina-aanduiding<<}

Naturaque vltro gaudet, inuisam licet 
Seruare lucem, corporisque onus sui 
Sublimis altae mentis affectat nitor, 
Premique gaudet. Ibimus tamen, tamen, 
Et vos lacerti coniugis dulces meae, 
Lenisque vitae deserenda semita est: 
Castique amoris arbitrum linquo thorum 
In his superstes liberis, vnusque eo 
Plures relinquo: Faenus hoc rerum parens 
Indulsit vxor: haec tibi solatia, 
Viuaeque restant, patris amißi notae. 
Quotiesque dulces osculo premis genas 
Patris memento, postque basium tuum 
Adiunge nostrum, lachrymamque molliter 
Distilla amoris pristinum testem mei. 
Et nunc, domusque tota, curaque omnium 
Reclinat in te: Liberorum grex tener 
Ah patre dulci destitutus, vnicam 
Te spectat, eheu, vultibusque haeret tuis, 
Opemque poscit: mater ah olim modo; 
At nunc vtrumque es: omne discedens pater 
Transcribit in te: spem sine hanc tui feram 
O dulcis vxor, lenius mortisque onus 
Subibo, & aequas omnibus Fati manus, 
Nostrique amoris mutuam memor fidem 
Mecum sub vmbras duco. Iam vale, vale, 
Me longa tandem noctis inuoluit quies, 
Somnusque blandam ferreus negat diem 


{==97==} {>>pagina-aanduiding<<}

Auremque vellit: Teque mors lubens sequor 
O summa rerum, seraque optanti venis, 
Didicique quondam millibus mori malis: 
At nunc docebo: spiritumque, & igneae 
Caelum reposcit mentis ardorem meae. 
Debemur illi scilicet pridem, neque 
Ignotus hasce creditor premit fores, 
Depôsta reddo, mutuumque: nec mihi 
Mutanda vita restat; at vitae locus. 
‘Quisquis prementeis mortis exhorret manus 
Gemensque terram deserit, caelum timet.’ 




Εις τον αυτον.



ΚΕκρύφθαι ὅστις τῇδε Κλαύδιον δοκεῖ 
Τὸν φημὶ δεινὴν μωρίαν ὀφλισκάνειν. 
Ου Κλαύδιος μὰν, τοῖο δὲ νεκρὸς μόνον, 
Ὅσοντε χεῖρε χωρέειν ὀστῶν μέρος 
Χθονὸς βαθείης κεύθεται ἐν ἀγκαλῃς· 
Ως καὶ πάρος περ ἐν μέλεσσι· παντὶ γὰρ 
‘Ζωόντι σῶμα σῆμα, καὶ τάφος πέλει. 
Βέβηκε τ' ἄλλα ξεῖν'. ἰὼν δὲ τ' ούμπαλιν’ 
Μέμνησο θείου ὢν ἄποικος οὐρανοῦ, 
Θεοῦ τ' ἀπορῥὼξ φέγγεος πάλαι γεγὼς. 
‘Ὁρῶ γὰρ ἡμᾶς ἐνθάδ' οὐδὲν ἄλλο, πλὴν 
Πηλοῦ τε μοῖραν καὶ θεοῦ πεφυκότας.’ 






{==98==} {>>pagina-aanduiding<<}

In evndem


Vnà cum parentibus sepultum.



Hic tumulus tres vnus habet. ter vina Viator, 
Vnique ter flores sere: 
Treis quos vnus amor tenuit, tenet vna sepultos 
Tellus, breuique vinculo, 
Amplexuque leui pariles amplectitur artus. 
Ah cum parentibus suis 
Claudius hic ingens ingenti clauditur vrnâ, 
Togaeque purpuraeque honos. 
Qui Regis cor dulce fuit, qui dexteram regni. 
Tuique pars o Gallia. 
Mitis amor blandis placidè sic iunxit amicis. 
O dulce faedus! en iacet 
In tumulo matris, iacuit qui matris in aluo: 
In matre viuus, cumque matre mortuus. 





    
In annales nobilissimi et Amplissimi Herois


Iani Dousae.



LEges sepulchri, caecaque annorum via, 
Voraxque rerum tempus, & vanae vices, 
Tuque impotentis vis superba saeculi, 
Nouerca magnae saeua virtutis; tuas 
Vltrò laceßit pectore aduersio minas 
Sublimis ille Dousicae lucis vigor, 
Cognataque alto mens polo, nec improba 
Aeui fugacis impedita compede. 


{==99==} {>>pagina-aanduiding<<}

At vos edaces temporis magni patres 
Anni, Diesque, quaeque paßibus citis 
Horae beatas panditis Diuûm fores. 
Tuque ignei rex & viator aetheris 
Sacraeque lucis prome conde Sol pater; 
Almae diei magne dictator, cüi 
Gens tota vultus noctis auertit suos; 
Poloque cedit siderum fugax cohors, 
Curru superbus qui vagaris aureo, 
Victâ triumphum dum geris caligine; 
Ite ite divi; nunciate caelitum 
Magno Senatu: dìus emergit labor, 
Pedemque caelo tollit, atque ingens iter 
Viamque tendit: Dousa prorumpit meus, 
Secumque in auras nobile Heroum genus, 
Et vos Batauos praestiteis Nerei duces 
Equis magistra gens domare ligneis 
Ferocientes caeruli regis vias, 
Sali potentesque inclytus rapit patres, 
Famae superbus eminens tugalibus 
Togaeque compos, Laureaeque. Tuque Io 
Consors laboris huius atque adoreae 
Illustre magnis additum stellis caput 
O nate Dousa, Iane Iane; seu procul 
Liber patentem peruagaris aëra, 
Mundumque pictis aureum latè notis, 
Phaebesque blandis gemmeum sororibus, 
Magnumque inane cernis, & terras simul, 


{==100==} {>>pagina-aanduiding<<}

Chaosque rerum; sive in extremo sinu 
Auro pluentes propter insulas Deûm 
Canamque Thetym, Herculisque extra viam, 
Phaebique latam circulatoris domum, 
Fastos paternos ore sublimi tonas, 
Nomenque magnis aemulum Quiritibus 
Crudum Batavi pectus, & fidei tenax, 
Et Factioni cedere indoctum genus, 
Gentisque magna Dousicae fundamina, 
Auosque diuos, patriaeque semina, 
Motusque & ausus, altaque incunabula, 
Cattosque & Hessos inclytae praenuncios 
Olim Batavae gentis: & Rhenus pater 
Preßis vt aegre subiugatus cornibus, 
Nutansque Iaccho molle flexerit caput. 
Qua Didericus nominis princeps sui 
Notum Gradivo pectus, & comata vis 
Florentiorum caerulas poli fores 
Circumuagatur, & gradu Iunonio 
Virtute passas caelitum lustrat fores, 
Et aure voces, & pio silentio 
Tuas, bibitque, ruminatque; Pars deûm 
O Iane Iane cernis ah? proles tua 
Pupilla, patri posthuma erumpit suo, 
O Iane Iane, matris auulse è sinu 
Patrique furto penè sublate ah tuo? 
Tot ah querelis Iane, tot suspirijs 
Orbisque conclamate voce totius 


{==101==} {>>pagina-aanduiding<<}

Haec cernis? ante caelitum leges procul 
Supraque rerum vertices, & arduas 
Imperuiasque corpori vano domos 
Humanitatis inscium nostrae tenent? 
Haec ridet ille: ceu puer crepundijs, 
Talisque patris ante subsilit pedes, 
Ictuque crebro vique turbinem ferit, 
Multumque versat, exigitque, & hinc & hinc 
Crebris fatigat verberum vibicibus, 
Et innocenti delibutus gaudio 
Curisque totis viribusque rem gerit, 
Lusuque sese pascit infelix suo, 
Patremque multus intuetur, & stuper. 
At ille toruus ore sublato pater 
Despectat illa, munij memor sui, 
Aeuique prima negligit ludibria. 
Iactamur omnes, & leuis puertiae 
Polus polique turba nos reos agit, 
Magnique ciues accolaeque syderum. 
At nos miselli Suavi ludij sumus, 
Longoque ademptos, mox secuturi tamen 
Luctu ciemus, lachrymisque; ceu nouum 
Et antè nulli cognitum hoc iter foret. 
Ast illa furtim Larua proserpit tamen 
Mors, & vagatur, & premit vestigium, 
‘Infantiumque adinstar inijcit manus, 
Atroque cunctos pallidoque lumine 
Empusa nostra terret, & circumuenit,’ 


{==102==} {>>pagina-aanduiding<<}

Omnesque tollit, singulos fallit tamen, 
Et histrionum more palanteis agit. 
Verum ille culmen ingenî, sanguis tuus 
Tuusque natus, ille siderum decor 
Beate Dousa, vindici rursum suo, 
Et mutüanti sic redonatus Deo, 
Mentique mistus aeuiternae; celsior 
Humoque seque, vesteque exutus sua 
Amictibusque, squallidisque vinculis 
Arctisque; mundi regna maioris videt, 
Et amplioris orbis immensi vias 
Effusus in se totus, exundans ibi. 
Vmbratilesque Opinionum despicit 
Nodos iocosque, naufragamque inanium 
Prospectat altus semitam mortalium, 
Magnumque rerum terminum lustrat deum, 
Circumspicitque tutus, & compos sui, 
Exuberatque, diffluitque; tota cuî 
Ingens sepulchrum patria est, caelum domus: 
Namque ille rerum machinator spiritus 
Auriga tardi dux herusque corporis, 
Vanaeque molis imperator strennuus, 
Suique semper, eminus licet, poli 
Ciuisque verus municepsque, patriâ 
Proscriptus olim sede, quam cernit tamen 
Telluris huius inquilinus, erroque, 
Extorris, exul, carcere impactus suo 
Ineptientis dexterâ Promethei 


{==103==} {>>pagina-aanduiding<<}

Illa illa nostri pars superba, ventus est 
Flamenque siccis excreandum faucibus 
Fatalis horae cùm ciet neceßitas, 
Ingensque rerum vellit aurem terminus 
Diesque summa. Nec minus, tamen tamen 
In alta pergere ardet, igneaque vi 
Sursum reluctans tendit, & caelum suum 
Procul fatigat prouocatque, & inquies 
Aeternitati mente praeludit suâ, 
Dignumque caelo spirat in terris opus, 
Mortalitatis ferre leges insolens, 
Seseque versat, erigitque; dùm leuis 
Ruptisque mentis igneae repagulis, 
Et his profanis corporis faedi notis 
Pars aetheris sit vndecumque, & portio 
Magno vniuerso huic imputatus, & sibi 
Illic coactus ille, tot pressus graui 
Annos ruinâ; vasa colligit sua, 
Coloniamque mutat, exilitque ouans 
Rudemque sentit, pileumque, mancupum 
Exlex laboris compedumque; denuò 
Praetore nempe redditus liber Deo. 
At nos caducae saeculi propagines 
Puluis misellus, halitusque, quem dies 
Caelique lumen visque nobilis mouet; 
Queis fomes imo pectore infusus sedet, 
Ingensque in altum promouet vires calor, 
Extraque vulgi semitas ordo vocat 


{==104==} {>>pagina-aanduiding<<}

    Munusque rerum, flammeumque pectus, & 
Occulta magnae aeternitatis semina, 
Originisque conscius suae vigor; 
Factis ab alto destinata gens sumus 
Dictisque: Factaque vt priora, sic prius 
(Nisi Suäde mobilis Fauonius 
Et dictionum vernus aspiret lepos) 
Infulsa tabent, litterario sale 
Facundijsque destituta; onus sibi, 
Serisque pondus improbum nepotibus. 
At tu superbe pignore hoc tanto pater, 
Natoque quondam, laude nunc nati tui 
Tuaque Dijs secunde; Dousa per tuas 
Musasque nostras, per domesticas tibi 
Et inuidendas mobili vulgo deas, 
Manesque nati, perque Lugdunum tuam, 
Seruata quae te praestitem colit suum, 
Nomenque vastum, quod vagas Atlantidas 
Arctonque salsis exulantem fluctibus, 
Phoebique metas luce praeuertit sua. 
Si quid suäue, si quid optatum tibi, 
Lauroque dignum, pectore eductum suo 
Tuus Beate consecrauit Heynsius 
Plebis profanae despicator, & fugax 
Insanientis gloriae pruriginis; 
Emerge porrò, latiusque verticem 
Ostende caelo, pectorisque ignem tui, 
Totumque Dousam patriae expendas suae, 


{==105==} {>>pagina-aanduiding<<}

Fastisque magnis, ingenîque onus tui 
Totosque neruos gens profana sentiat, 
Gematque, mentis luce praestricti tuae, 
Ah litterarum vana mendicabula, 
Lixaeque inanes, proletarij patres, 
Et Malchionum si quid vspiam est; tuus 
Quicquid Tragoedus ille, quicquid Histrio 
Vani Batauis illinunt Annalibus, 
Prosceniumque disijce Orchaestrae pater 
Praesulque nostrae, patriamque vindica 
Contaminato conditam styli situ. 
Natique si quid inclytum latet tui 
Exsolue tandem, mortuusque denuò 
Nascatur ille, bisque eandem Virbius 
Vni parenti debeat lucem; simul 
Patrique raptus, patriaeque redditus. 





    

{==106==} {>>pagina-aanduiding<<}

Iano Grvtero Viro Clarissimo

EGO vero dîu vocandus non sum Grutere Clarissime, iam adsum, & licet absens, ad te venio. Literas enim suas, qua de me erant, Clarissimus Vulcanius noster, & amicissimus Scriuerius mihi perlegerunt, quibus tu id curae dederas, vt fauorem mihi tuum denunciarent; ipsissimis enim verbis vti non audeo: ne quis me aut magnificè nimis de me sentire, aut humiliter de celeberrimâ nominis tui existimatione, quam ego iamdudum exosculatus sum; arbitretur. Pudet tamen, Pudet,
    Οὐ γὰρ ἐγὼ θεός εἰμι τὶ μ' ἀθανάτοισιν ἐϊσκεις;
Parui sumus; imò nulli. Vnum modo possumus, viros magnos admirari: quod multi propter τὸ ἀμαθὲς non possunt: plures propter τὸ ἀγεννές non volunt: Ignaua corda, imo sordida, terrae suae nata tantum, in quam quotidie magnis passibus contentdunt. At nos cum literis suauissimam Amicitiam colamus, atque huic Deae auspicio Gratiarum faciamus. Ita tamen, vt putus ad te candidusque veniam, sordesque eas quas nuper contraxi eluam. A te enim, quod sponte milli praevertendum fuit, ad suave hoc foedus inuitatus sum. Ignosce vir doctissime, simulque Heinsium & ab eo aliquid, quod quidem ego καθαρσίου loco esse volo, accipe. Munusculum literarium, καὶ ὣς ἐμὸς οἶκος ὑπάρχει. Iambos igitur, partim morales quos pueri penè scripsimus (quod & ipsum vt scias mea interest) partim quos vel ad amicos, vel amicorum causa scripsit, tibi mittere visum est: quod quidem eò confidentius feci, quod incomparabili Scaligero suos me non facile extorquere posse videbam. Novi enim quis ille; & omnes mecum
Μοισάων ὄρνιχες, ὅσοι ποτὶ τῆνον ἀοιδὸν 

Αντία κοκκύζοντες, ἐτώσια μοχθίζοντι.
Quod quidem quam optaverim ex Elegia meâ, quam hic subiunxi, facile animaduertes. Felices tamen sumus divini illius Herois praesentia, ac praecipuè ego, qui propemodum domesticus eius, raro praesertim hac heyme, seorsim ab eo vivere soleo. Atque hic quidem ille. Hagam vero quotiescumque me confero, Iupiter meus ξένιος ἅμα καί φίλιος Doûsa est. apud eum non possum quin diem saepe vnum aut alterum ponam. Certò scio mi Grutere, quamuis te βάσκανον minime esse sciam, prandia illa & caenas imuideres mihi, quae tantâ sermonum eruditione, ac fe-
{==107==} {>>pagina-aanduiding<<}
stivitate condiuntur. Comatam illum beatum vocat poeta meus ille Siculus
ὅττι μελισσᾶν 

Κηρία φερβόμενος ἔτος ὥριον ἐξετέλεσσεν.
Ego vero mihi videor vel δὶς τοσαύτα ἔτη ἀποκαρτερήσων μόνον τῷ Δούσᾳ παρών. Eo autem lubentius haec edidi, quod nonnullos Iambos in manibus studiosorum corruptissime editos esse sciam, ita quidem vt interdum σκάζοντες in omnibus fere pedibus sint, qui hac editione adhibitâ facilius emendari poterunt. Ad alteram vero petitionis tuae partem quomodo respondebo? petis nimirum vt aliquam quoque ipse ad Illustrissimum tuum Inscriptionum opus symbolam conferam. Egone vt tot inter sublimia aeternaque nomina meum quoque committere audeam? sed agedum, fiet id quoque; imo iam factum est. scripsi ergo, & quidem graecum. Lubentius enim (quod quidem tibi in aurem dictum velim ne id Latinae meae Musae audiant) Ἑλληνίζομεν. Noster στρωματεὺς quotidie pergit, in quo Graecos ac praesertim poëtas emendamus. Reliqua etiam vrgemus. quidni? ποιεῖν τι δεῖ αἱς γόνυ χλωρόν. Tu igitur mi Grutere me posthac amabis; & haec mea, ac valebis, ne rursus Graecissemus, quod vt nosti togata illa Romanorum seueritas vix admittit.


    
Ex Elegiarum libris ad Illustrem & Incomparabilem


Iosephvm Scaligervm



PRò dolor infelix, Elegi miserabile carmen, 
Et sequitur lachrymas languida Musa meas: 
Juliades dulces negat ah negat edere faetus, 
Pignoribus lucem subtrahit ille suis. 
Ergone tot molli ridentes agmine versus 
Cunctaque solius carmina noctis erunt? 
Obruet ah dulces genitor sua pignora natos, 
Et geniti tantum, quò moriantur, erunt. 
Scilicet ah mites & adhuc a patre rubentes 
Vulnera, quae nondum commeruere, ferent. 
Immitis genitor poteris, mea gaudia, doctam 


{==108==} {>>pagina-aanduiding<<}

Sub tenebris prolem dißimulare tuam? 
Ingenijque ardentis opus: fuge maxime rerum, 
Ne tumulus natis fit domus ipsa tuis. 
Heu tumulus domus ipsa tua est: his condita tectis 
Nobilior mentis pars latet illa tuae, 
Quique domum cernit, bustum simul ille tuorum 
Cernit, & exequijs funera cassa suis. 
Ah quoties dixi: quantos tegit illa recessus! 
Scaligeri quantum poßidet illa mei! 
Iuliade stirps alta Deûm, miserere tuorum, 
Et genitor natis parcere disce tuis. 
Quid, pia progenies, placidi meruere libelli? 
Quid bene vix nati, cur tumulentur, habent? 
Scilicet vt Musas caries sibi vindicet illas? 
Hospitium blattis nobile carmen erit? 
Ingeniumque tuum tineis tradetur? & atra 
Sub tenebris voces diruet vmbra tuas? 
O superi prohibete nefas: prohibete Camenae; 
O mea gens, animi cura serena mei. 
Blanda venus lepidi sermonis lactea mater 
Quâ tenerum nobis praefide surgit opus 
Iuliades doctos damnauit nocte libellos: 
Et tenebris nobis quae negat, illa dabit, 
Eripit ah nobis, tenebris vt tradat & vmbris: 
Maluit hoc tenebris, quam tribuisse suis. 
Ah genus infelix, placidi siue crimine fratres, 
Vos procul ignoto limine carcer habet. 
Forsitan & summo dum pendet aranea tigno 
In tenero faedum carmine nectet opus. 
Heu nimium magni soboles infausta parentis 
Scaligeri frustrà gens miseranda mei. 


{==109==} {>>pagina-aanduiding<<}

Non ego te cernam titulo fulgere superbo, 
Et domini nomen dulce referre tui. 
Naenia natalem miseris praecedet: & ipsa 
Mors prior ah vitâ vestra futura suâ est. 
Non genitus, moriere tamen, labor ille: nec vnquam 
Heinsius aspiciet, verbaque pura leget: 
Jmprimet aut eheu tenerae pia basia chartae, 
Discet & ad numeros flectere verba tuos. 
Heynsius vt careat caries habet, atraque noctis 
Nomina: quaeque mihi non licet, vmbra tenet. 
Vmbra tenet dulces, animi monumenta, libellos: 
Ah radios mentis poßidet illa tuae! 
Ah dolor, ah molles lachrymas effundite Musae, 
Et lachrymas noster fundere discat amor. 
Me miserum, tumulumque solo statuamus inanem, 
Solaque quae restant nomina seruet humus: 
Scilicet vt nostri mecum gemuisse nepotes, 
Et lachrymas discant fundere posse suas. 
Posthuma gens dulces sciet interijsse libellos, 
Discet & à lachrymis id meminisse meis. 
Atque aliquis maesto stillabit flumina vultu, 
Et leuiter dicet: quae tulit vna dies! 
Tempora quodque alijs, magnus sibi Scaliger ipse est. 
Quodque dies multis sustulit, ille sibi. 
Lux hominum, pars magna deûm, miserere nepotum: 
Hos vocat haeredes mens generosa suos: 
Hanc sibi progeniem mens ardua poßidet: illi 
Ingenij sacras ignea seruat opes. 
Ergóne qui genuit genitum ferus obruet? ergò 
Ne tibi non noceant tempora tempus eris? 
Heu dolor, heu lachrymae, heu Elegûm vis tota meorum 


{==110==} {>>pagina-aanduiding<<}

Inque meo si quod pectore numen agit. 
Per superas atauorum animas, aquilasque tuorum, 
Et consanguineos, numina vestra, deos. 
Perque tuas, Musasque meas: per Caesaris vmbram, 
(Sic bene tecta leuem corpore gestet humum) 
Caesaris ingentemque animum, versasque phalanges, 
Et toties faciles in tua vota Deas. 
Sic tibi sublimem vaga mens perrumpat Olympum, 
Arduaque inuectus sydera tardus eas, 
Aetheraque illustres, patriamque interritus aulam, 
Et videas proavis debita regna tuis. 
Magne pater miserere tui, miserere tuorum: 
Et tribuas natis viuere posse tuis. 




In livorem



Liuoris atri noxiâ abreptus gemis, 
Spirans profanam pectoris faedi luem, 
Tuique vindex, ne sit impunis caues 
Furor tuarum pestilens Erynnidum, 
Noxasque fundis, vindicas idem tamen, 
Iudex, reusque; punienda qui geris, 
Punisque solus: sceleris infandi pater, 
Idemque vindex: dum scelesta mens suae 
Correpta labis lurida afflatu gemit: 
Ridesque nunquam; ni bono elatus tuo, 
Máloque nostro: gaudijque fons tui 
Dolor tuorum est: nec beata lux tibi, 
Nisi immerentes obrui cernas viros. 
Lues nefanda, criminum infelix pater 


{==111==} {>>pagina-aanduiding<<}

Beata cernas cuncta, te praeter tamen; 
Bonoque nostro perfruaris, vt tuo 
Carere poßis vsque & vsque: qui nisi 
Aduersa cernas, haud secunda noueris.  




De fragilitate rerum.



Quacunque vastus liminis magni parens 
Censorque rerum flammeum per aëra 
Sol candicantes igne deducit rotas, 
Caelumque habenis peruagatur aureis; 
Rotamur omnes: orbe voluimur vago, 
Lususque rerum temporumque nascimur: 
Nihilque firmum magnus annorum pater 
Dies tuetur: turbinum potentia 
Seseque rerum mobiles premunt vices. 
Cunctisque ab annis mensibusque ad vltimum 
Provoluimurque ducimurque; Se tamen 
Perire nemo, sed perisse conspicit. 




In naturae prodigia (si sunt tamen) qui ἄθεοι dicuntur.



Quicunque vastas aetheris magni domos, 
Sublimibusque regna syderum globis 
Gemmalalate, flammeoque cardine 
Suspensa mundi maenia immensi vides, 
Polumque pictis nocte flammantem ignibus 
Phoebumque purâ semper ardentem comâ, 


{==112==} {>>pagina-aanduiding<<}

Oculum serenae lucis, & vitae diem: 
Phaebenque ciues inter audentem suas 
Surrepta fratri mutuare lumina: 
Stellasque gentem caeruli vagam polí: 
Caelo coruscis subsilire vultibus, 
Fluctusque vastos, impetusque caerulos, 
Reciprocique turgidas sali vices: 
Rursusque viuam vere tellurem novo 
Miti serenos imbre pandentem sinus; 
Sublimius vagare: celsius sub his 
Imperuiumque luminum obtutu latet, 
Mens illa rerum, terminusque, vitaque, 
Mundique origo, spiritusque; surrigens 
Fouensque cuncta: mentis vtendum hic ope est: 
Mens alta perge. remige alarum procul 
Trans claustra mundi, atque Herculis magni domos, 
Finesque summos, transque flagrantem aëra 
Euecta tende: quicquid hic latet tuum est. 
Surge, illa nostri purior pars, aspicis 
Sublimiores aetheris sacri fores. 
Fons inde nostri: condita aspectu patent; 
Aeterna menti: mens poli polo latet; 
Humo oßibusque nostra; vinculis suis 
Obstructa semper impotensque: deuia, 
Erransque, palpitansque, cassa lumine 
Dei, suoque, pondus exantlans graue. 
Suppressa semper, baiulansque; nec sibi 
Spectanda: tantum mole compacta latens 


{==113==} {>>pagina-aanduiding<<}

Infusa terrae. Mentis aeternae tamen 
Scintilla nostra est, fomitem hinc vitae trahit 
Viresque ducit, elicitque: debiles 
Et haec & illa luminum obtutus fugit. 
Miraris ergo vana gens, quod haud queas 
Animam vniuersi cernere? haud cernis tuam. 




In miseros, mortem tamen optantes.



Pressus superbae viribus licentiae 
Demolientis cuncta fortunae; paves 
Leges nouercae, quae procacibus rotis 
Victrix potentes digerit rerum vices: 
Et insolentis turbo mobilis deae 
Sortis flagello quassus aduersae tremis, 
Saeuis labascens verberum vibicibus: 
Mortemque poscis, suêtus optatae prius 
Gremio fauentis agere fortunae dies, 
Morique votum est. ah miser, miser, queas 
Mortemne ferre, ferre qui vitam nequis? 




Ad impium.



Quacunque vultus, feruidique duplices 
Vagantur orbes luminis, caelum tenet 
Haec cuncta circum, penduloque ab aëre 
Ambimur omnes & tenemur vndique. 
Suspendit illa vultibus magnus pater 
Aduersa nostris, aureisque luminum 
Signata templa, siderumque motibus, 
Quocunque celsa dirigas acumina, 


{==114==} {>>pagina-aanduiding<<}

Radiosque verses luminis, polum vides 
Vrbemque nostram, patriamque: inertia 
Inuitat ora gentis humanae Deus, 
Vultusque in alta ducit, & tuerier 
Iubet micantem lumine aeterno domum. 
Nolis velisue gens profana, conspicis 
Regis superba fulgurantis atria, 
Ardensque semper aetheris lati decus, 
Inclusaque imminentibus coeli plagis 
Et hinc, & inde es: pallidoque vertici 
Arx alta machinantis incumbit Dei, 
Ceruicibusque caerula impendet via, 
Reumque cingit. quo vagare? fulgido 
Teneris orbe, nec fugae patet locus. 
Ergo O profane, mortuus Deum queas 
Fugisse, viuus fugere qui coelum nequis? 




De conscientia.



Veneris nefando caecus instinctu ruis, 
Scelerisque terra pondere, atque aer tui 
Gemit, pavetque: nec sat vna nox tegat 
Virus scelesta depluens contagia, 
Latere cunctos ista dum speras; tui 
Oblitus ipse: teste nam carere vis 
Te nesciente quod tamen fieri nequit, 
Testisque eorum quae latere vis, tibi 
Inuitus ipse es, nec sine arbitro, licet 
Solus, vagare: iam tibi tergum premit 


{==115==} {>>pagina-aanduiding<<}

Celeratque, quo vagaris? ipse ades tibi, 
Alium velis latere, te ipse non potes. 




In Scortationem.



Lascivíentis improbâ tentigine 
Scorti vagaris impeditus vnquibus 
Manceps proteruae destinatus accubae, 
Lubensque faedo colla summissus iugo 
Omnem tremiscis abnuentis impetum. 
Iocosque mille, mille ineptias iacis 
Süauiori deditus tyrannidi. 
Miles pusille, tune viribus potis 
Martis tot alta dißipare maeniâ 
Victis superbis insolenter hostibus? 
Domasque ferro: sed domaris osculo. 




In paupertem.



Magistra rerum, disciplinarum parens, 
Sublimioris dura naturae comes, 
Regina egestas, sola quae semper minus 
Habendo, nunquam maior esse desinis. 




De miseris mortem metuentibus.



Fastidientis sorte Fortunae miser 
Gemitus ab imo pectore infelix trahis, 
Mortesque mille, mille dum viuis neces 
Geris, perisque. nec minus necis tamen 
Gelidae flagellum mente percussus tremis. 
Ergon' quater miselle, dulce sit tibi 


{==116==} {>>pagina-aanduiding<<}

Toties perire, triste sit semel mori? 




Quae videntur perire omnia.



Obtusa quicquid luminum vagantibus 
Acies pererrat motibus; minax sibi 
Mors poscit: immortalia aspectum latent 
Sublimiora vultibus nostris, neque 
Dum viuis ipse cerneris tibi: leuis 
Quod cernis vmbra est, puluis & compes tui, 
Animique vestis haud decora, pallidae 
Imago mortis, & focus caliginum, 
Tumulusque viuus, mortuae vitae domus. 
Te cernere ipsum non sinens tibi, neque 
Lustrare mentis igneae templum tuae. 
Vago hoc solutus ergo carcere; id vide 
Videre poßis, quod videre non potes. 




In tyrannum.



Ciues superbae viribus potentiae 
Nixus, cruentique moderamine imperî 
Saeuisque habenis oris improbi minas, 
Et intonantis alta linguae verbera, 
Et quicquid amens pectoris saeui tumor, 
Vel atrabilis, vel superbus ingerit 
Insanientis vana naturae rigor 
Horrere cogis: cunctaque exhorres prius 
Terrens tremensque: namque iustus arbiter 
Aliena terrens crimina, tremis tua, 
Metuque subdis, subderisque: nec prius 
Timere cessas, quam timeri desinis. 






    

{==117==} {>>pagina-aanduiding<<}

In obitvm Christophori Raphelengii Qui hydrope interijt.



Fatis viator ferreisque numinum 
Semper minorem legibus mentem gere. 
‘Rerum procellis, & voraginum ferox 
Semper redundans horret humanum mare: 
Sortisque vento turba mobilis sumus. 
Collo minacis pendet aeternùm Dei 
Districtus ensis: impotensque casuum 
Despumat in nos, turbinumque audax fragor.’ 
Eheu virentis feruor ille, & igneae 
Robur inuentae dulce, corque nescium 
Insanientis cedere ictibus Deae, 
Fortunaque ipse qui fuit sibi; iacet 
Eheu viator, ah miser, miser, iacet 
Raphelengianae culmen alterum domus. 
Caeloque dignum poßidet tellus virum 
Ah aeuiternis ille chartarum notis 
Et imminentis omnibus fati manus 
Aggressus arte, quae perennibus modis 
Aeternitatis ala, vitaque omnium est, 
Quoscunque rectus pectoris vigor rapit, 
Deûmque ad altas impetus vehit fores; 
Heu interemptus fluctibus iacet suis, 
Suumque secum geßit infelix mare, 


{==118==} {>>pagina-aanduiding<<}

Vndis ab ipsis quas creauit obrutus, 
Vivoque pontus, venter, & fluctus fuit, 
Suique vixit hospes & comes mali, 
Longeque ab vndis inter vndas occidit. 




Alivd quod quia eiusdem argumenti cum superiore est subjungam.



Quid procul hybernis agitatas fluctibus vndas, 
Et metuis dubias aequoris ire vias? 
Oceanumque altos sorbentem fluctibus aestus 
Caeruleique hospes tristia regna dei? 
Qui iacet hic, secum proprias tulit ah miser vndas, 
Et mare quo perijt obrutus, ipse fuit. 
Ipse sibi, miser, vnda fuit, pelagusque viator, 
Inque vtero fluctus, & sua fata tulit. 
Sic, licet in terris, vndas tulit ille, soloque 
In medio, medias occidit inter aquas. 




    
Ad Hugonem Grotium iuuenem sine exemplo, elegantissima ab eo donatus Tragaedia Adamo Exvle



Ingens cothurni splendor, O dium caput, 
Qui syrma voce regia sacrum trahis, 
Soccoque magnum tundis exultans solum, 
Tandem renatae maxime Orchestrae pater, 
Ignosce fasso: cogitur retrò tuus 
Pedem referre cultor, & süauibus 


{==119==} {>>pagina-aanduiding<<}

Sacri prioris exulare lusibus: 
Exulque, quamdiu exulem spectat tuum, 
Magnae videtur vrbis, & Quiritium. 
At tu profane faecis antiquae parens 
Imbellis Euan, matre prognate è Deo, 
Vnquamne leges Bâcche transilui tuas 
Nonnumue laesi? dum tuli praesens opem, 
Phoebeiamque vulneri admoui manum? 
Baccharis Heinsi: Bacchus haud vsquam tuus 
Sublime thyrso parcius pectus ferit. 
At illa rerum magna culpanda est tibì 
Natura nutrix, obstetrixque, quae prius 
Nouerca cunctis, Grotio mater fuit. 
Senex ephaebus ille, quem Batauia 
Miratur omnis, optat Hetruscus sibi, 
Omnisque Gallus, ille dum puer fuit 
Vir esse cepit: Namque relliqui, viri 
Tandem fuere: Grotius vîr natus est. 




    
Danieli Heinsio suo Hugo Grotius, cum Adamum Exulem suam offerret.

    Choliambi.


Heinsi vetustae restitutor Orchestrae, 
Ornas cothurno qui pedes Sophoclaeo, 
Primusque syrma vincis Euripidaeum, 
Et Aeschylaeos, & Lycophronis faeces, 
Et quicquid vsquam perditum Tragoedorum 
Desideratumque hactenus, repensasti, 


{==120==} {>>pagina-aanduiding<<}

Sume hoc amici (nomen hoc in aequales 
Si non recusat) sin minus, tui saltem 
Poëma, in arrham quam sacrae clientelae 
Postremus offert principi poetarum: 
Lecturus illud vt beatus exultes, 
Cum nos videbis velle, posse te solum. 




Nobilissimo, doctissimoque iuueni Samueli de Lecherpiere Riuerio, cum de fide iustificante summa cum laude disputasset.



‘Excelsa virtus, vi licet retrò sua 
Perrumpat omnes noctis ignauae moras, 
Iterque caelo tendat, & terram suam 
 Post se citato deserat velox gradu; 
Tamen secundis irrigata laudibus 
Deuota Musis ritè quas signat manus 
Et è profundo pectoris sulco trahit 
Diuturniores corde radices agit, 
Ignobilesque tuta liuoris minas, 
Virusque inane calcat, & sedem legit 
Quà tot remotis inclytam vestigijs’ 
Aeterna raram fama fortitur viam. 
Sic teste caelo, totque doctorum manu 
Cor illud ardens, Riveri, parat tuum 
Fultum cathedra, spiritus, & igneae 
Fortis iuuentae prouocare robora. 
Hic sidus illud Iulio dignum polo, 


{==121==} {>>pagina-aanduiding<<}

Ille vniversi splendor, agnatus deûm 
Denso sedebit Scaliger cinctus choro. 
Hic alter ille Galliae fulcrum tuae 
Scientiarum terminus, morum pater 
Catone dignum Iunius tollet caput. 
Illic senatus, totque Phoebei patres 
Hinc inde longum syrma visuri trahent, 
Et omnis ausus condet assensus tuos. 
O quam potentes cordibus motus ciet 
Vis prima laudum! quam potens rerum sitis 
Ardore pulchro pectus erectum quatit! 
At tu beate, seu Pyrenes horridos 
Vltra recessus tendis, aut nostro procul 
Divisus orbe barbarum calcas gelu; 
Nostri memento, postque defensam fidem, 
Fidem quoque isthanc Heinsij serua tui. 




    
In obitum Nobilissimi & Clarissimi Philippi Marnixii Sanct Aldegondii, optime de se meriti.



Medulla rerum, vita disciplinarum, 
Facetiarum corculum, pietas tota, 
Excelsioris arx domusque naturae, 
Penus sacrorum, lampas alta Belgarum 
Aeternitati natus, arbiter morum. 
Si plura quaeris hospes, hic iacent plura. 





    

{==122==} {>>pagina-aanduiding<<}

Iosepho Scaligero ervditionis principi, Temporis Restitvtori, felix anni exorientis Initivm Optat Daniel Heinsivs. 
Ad Annvm & Tempvs.



O Rigorerum, mensium bis sex pater, 
Ingentis aeui, saeculique pertinax 
Rotator: o qui mille per gyros soles 
Redire eòdem, quique crescendo peris 
Pereundo crescis, teque prodigus tui 
Perdis, sed in te. tuque quoque o bifrons Deus 
Censorque, tergi magne lustrator tui. 
Tuque ille rerum trux vorator omnium 
Tempus renascens; vindicem tibi tuum 
Nobisque serua, seriorque sit meis 
Lux illa fatis, quâ solo & mortalibus 
Ereptus oris Iulij sacrum genus 
Heroas inter Caesari iunctus suo 
Caeli patentes arduus tundet fores. 
Tempus memento, votaque exaudi mea 
Nobis tibique consecrata: nec potes 
Seruare nobis nolle, quem seruas tibi. 






{==123==} {>>pagina-aanduiding<<}

In doctissimi Ivvenis Richardi Band. Angli disputationem pro gradu magisterij.



POstquam potentis artifex manus Dei 
Ardente pictas igne distinxit vias 
Flammantis aethrae, fornicemque caerulum 
Hinc inde, fixum pondus ingentis soli 
Ambire jußit, & prius formae Chaos 
Vllius expers, omnium capax tamen, 
Tot his figuris sculpsit, & notis suis; 
Ibi ille rerum censor aequus omnium 
Divînitatis fomes, ille alter Deus 
Caelum resedit inter & terras Homo, 
Dignus theatro judicatus aureo, 
Dignus parente. deêrat hoc vnum tamen 
Aeternitatis semen. ergò ingens pater 
E luce caeli, syderumque vultibus 
Sacram perenni lumine accendit facem. 
Hanc ille motu semper vrgentem novo, 
Sursumque pectus erigentem flammeum 
Sub corde nostro versat, atque intus quatit, 


{==124==} {>>pagina-aanduiding<<}

Donec profanus torpor oblitus sui, 
Ignaviaeque vanus obrepit cinis, 
Ignemque sacrum condit, atque iners situs 
Pura calentem mentis extinguit focum. 
‘Namque illa fervens ignei lux ingeni 
Exorta caelo, parsque vicini Dei 
Leni veneno blandientis otij, 
Et annuentis impetu libidinis 
Sponte in soporem versa declinat suum.’ 
At tu Britanno sidus exortum solo 
Blandi, tot inter cassa delectamina 
Dulcis juventae, totque ventorum minas, 
Quas illa menti pestilens sidus bonae 
Prima Voluptas semper aetati comes 
Contagioso mollis afflat halitu; 
Voto potitus inclyto, portum tenes. 
Beate Ephaebe, victor aetatis tuae, 
Victor laboris, victor ingentis iugi, 
Quod illa vitae magna regina & parens 
Virtus tot altis destinavit ausibus. 
Namque ille sortis arbiter nostrae Deus 
Inter trecena montium cacumina, 
Rupésque vastas, inter horrentes specus 
Vmbrasque inanes, inviam plebi vagae 
Suspendit vrbem, tristibus quam maenibus

Septemplicique cinxit hinc illinc vià, 
Ambagibúsque mille, mille semitis: 
Hanc vanus ambit error, hanc durus labor. 


{==125==} {>>pagina-aanduiding<<}

Intus Decusque, duxque rerum Gloria, 
Virtusque casta culmen excelsum tenet. 
Illhuc virentis primus aetatis calor 
Plenis juventam paßibus nostrum rapit: 
Sitísque laudis, indolísque pulchra vis, 
Honosque, diae pectus exercet face. 
At illa mollis, insolensque inertia 
Ignava mentem febris occultè subit, 
Blandáque vivos fraude sistit impetus. 
Multos proterva Cypris, & fallax genus 
Sexúsque mollis penè transversos agit. 
Plerísque nostris ille Musis accola 
Mentem liquore mystico Liber rapit. 
‘At ipsa nobis tempus asscripsit breve 
Natura vitae, dulcis hinc puertia 
Aetásque prima, molle vectigal sibi 
Lususque poscit. interim tamen tamen 
Horae citatis paßibus leves eunt, 
Diésque retrò fertur, & quicquid fuit 
Nil poenitere praeter, & suspiria 
Dé se relinquit, ac sibi corpus grave.’ 
Blandi Beate, quanta surgentem premit 
Moles juventam! quanta vis retrò trahit! 
Illhinc Calysto mollis, hinc Circe levis, 
Et in ruinam prona gens nostram sumus. 
Felix Vlysse patriae redux tuae, 
Felix, tot inter temporum contagia 
Itachen, Samenque cernis, O felix nimis 


{==126==} {>>pagina-aanduiding<<}

Scientiarum tanta permensus vada 
Vitae protervos mente mactasti procos, 
Natámque felix Icarî totis tenes 
Amplexus vlnis, redditus terrae tuae 
Felix maritus huius in sinu iaces. 
Ergo illa vastis hinc & inde fluctibus 
Pulsata tellus, illa quam Mavortia 
Armis Amazon vestra propugnat suis, 
Lustrare vultus, oráque exoptat tua. 
Beate Ephaebe, spectat haec laudes tuas, 
Et cuncta tecum dividit praeconia, 
Haec illa Blandi prima vitales tibi 
Indulsit auras, munere illius polum 
Polóque iuncta cernis illa sydera. 
Illhic pusillo primus errasti pede, 
Dulcíque primos voce formasti sonos, 
Haec vna mater: dulcis haec parens tibi est. 
Tellure namque patrijsque finibus 
Matrem minorem nescit excelsus vigor, 
Deóque dignum pectus, & scientiae 
Firmata castis mens beata legibus. 




    
Hvgonis Grotii albo Heinsij inscripti Iambi.



Nouem Dearum cultor Heinsi virginum, 
Rossaeque decimae, quae Camoenarum choro 
Riualitate certat implacabili, 
Suumque te illa iactat, & Musae suum, 


{==127==} {>>pagina-aanduiding<<}

Haec quod dedere carmen, illa quod accipit. 
Qui nos in orbis hoc satos delirio, 
Seroque natos, ipse dum mundus perit, 
Tot damna veterum luce dum pensas nouâ 
Prohibes vetustis inuidere faeculis, 
Quid est quod a me, quem minorum gentium 
Nosti poetam, poscis hanc chartam tuam 
Devirginari? fallor, an quamuis velim 
Recusat aetas. fas fit imperio tamen 
Parère tanto. quicquid in me est ingenî 
Id omne magno litterarum consuli 
Seruire discat, quodque Apollineae mihi 
Negavit artis parca Naturae manus 
Det imperator ille, quem cum gigneret 
Natura vinci cepit, & se vincere. 
Te veneror Heinsi, tu mihi pectis quatis, 
Docesque iussu, iamque nec quod postulas 
Non posse possum. Silium excercet tuum 
Furore Mauors entheo, quòque Annibal 
Exarsit olim, visque cunctatrix Fabi 
Hoc ipse vates trahitur: atque alter tuus 
Tuus ille Nonnus, amnis in tumidi modum 
Labentis alto ex monte fertur, Bacchico 
Percussus oestro. quisque quem cantat Deum 
Afflatus illo est. Heinsius numen mihi. 


Sed iam erubui: malo tamen erubescere ego, quam vt illius quem vnicè miror, quicquam pereat. Quoniam autem incepi iambos producere, iuuat & reliqua hoc loco exhibere carmina, quae cum iambis iuncta sunt.



    

{==128==} {>>pagina-aanduiding<<}

In obitum Clarissimi Modestissimique viri Francisci Raphelengii.



Aspicis exilem tumuli se tollere molem, 
Lenique terram vertice, 
Exiguo puram gremiô quae poßidet vmbram, 
Manesque nobiles. procul 
Hinc fuge, cui scelerum cura est, cui gloria rerum 
Ventosa pectus concutit: 
Virtuti patet ille locus, solique beatus 
Sacer modestiae vacat: 
Virtutum domus est: iacet hic Raphelengius ille, 
Ingentis Europae decus. 
Huic orens Aurora suos ediscere soli 
Permiserat lubens sonos, 
Turcarumque domire sidens transduxit honores, 
Nullique cognitus licet 
Cum patrijs Batavis Arabas confudit & Indos. 
Ah hospes ah, en, qui fuit 
Sol oriens nobis, linguasque orientis ab ortu 
Transuexit; occidit tamen. 





    

{==129==} {>>pagina-aanduiding<<}

Memoriae nobilissimi doctissimique juvenis Georgij Dousae magni Iani Dovsae F.



Quid cineres isto frustrà, quid & ossa sepulchro 
Quaeris Viator, corporisque relliquum? 
Aspicis hic nudum modò nomen. caetera Pontus 
Nereî furentis aula sortitò tenet. 
Dousiades manibus Turcarum elapsus & oris 
Phocis in alto victima infelix iacet. 
Qui variasque hominum sedes aduectus & vrbes 
Vtramque Phaebi vidit ardentis domum 
Hunc pater Oceanus tandem, viridisque Palaemon 
Thetisque toto conditum ponto tegit. 
Sic, potuit totam qui viuus cernere terram; 
Olli sepulchrum contigit, Totum Mare.  




    
Incomparabili ivveni Hvgoni Grotio cùm Silium suum offerret ei.



Nominis ô patrij sublimis gloria, faxque, 
Cui nil Batavae spumeus terrae pater 
Quâ validis circùm Cybelen complectitur vlnis, 
Pontique lambit aestuantis ostia, 
Cattigenisque suis domitum defendit Iberum; 
Aequale quicquam, par nihil quicquam videt. 


{==130==} {>>pagina-aanduiding<<}

Accipe praeclaro victurum sanguine Paulum, 
Totasque Cannas morte pensantem sua 
Annibalis fugientem animam, Hannonisque tumorem, 
Tarpeïumque penè concussum Iouem, 
Et formidantes summißis collibus Alpes, 
Vltorque Elisae quicquid effudit Libvs 
In dominum terrae ingentem, quassumque Quiritem, 
Et iam labantis alta Romae maenia. 
Ecce, meus praeco Libyes, Poenique furoris 
At te superbam Consul affectat viam: 
Ille orbis Latialis apex, gentisque togatae 
Groti beatos iussus affectat lares. 
Hactenus jnuictas potuit gestare secures: 
Nunc hasce soli sponte summittit tìbi. 




    
In obitum divini ivvenis Iani Dovsae Filii.



Nauita qui magni percurris sydera caeli, 
Vndamque findis aureo polo duce, 
Inter & vmbrosae taciturna silentia lunae 
Flammantis altam consulis mundi viam. 
Seu Batavis, seu Mattiacis è finibus ortus 
Percurris altam Nerci patris viam; 
Desine mirari niueo quod proxima cygno 
Non vna sicut ante fulgeat lyra. 
Dousiades nocte hac patrio donatus olympo est, 
Suamque magno consecrat lyram polo. 






{==131==} {>>pagina-aanduiding<<}

Scriverio meo de filiolo nuper nato.



Tui lepores Scriveri, paruus tuus, 
In ore cuius, cuius in blandis genis 
Pudica mater viuit, & dulcis pater 
Mox insolenti leniter serpet gradu, 
Mox & süavi blaesus alludet sono, 
Foenoque paruum condet & plumâ larem: 
Ridere noli: totius praeludium 
Instantis aeui primus est vitae lepor. 
‘Viris quoque ipsis grata sunt crepundia 
Opum cupido mollis, aut honor levis. 
Ridere noli: ludibunda res homo est. 
Semelque pueri nascimur, semper sumus.’ 





    

{==132==} {>>pagina-aanduiding<<}

In Avriacvm, Danielis Heinsii Poëtae incomparabilis Tragoediam,


Iani Dovsae Nordovicis Elegia,



Heinsiades Mvsae (neque enim iam nomine Pimplae 
Dicendae posthac, aut Heliconiadum:) 
Heinsiades inquam, mea cura potißima, Musae: 
Dicite, sed vestrâ (Numina sancta) Fide; 
Fors quaenam, aut Ratio nostris vos appulit oris, 
Huc Aganipppaeo tam procul à nemore? 
Numina quisue deus Batauae dare nomina Leidae 
Compulit, extremi littus ad Oceani? 
Sic ego, sic nobis Dvlces Ante Omnia Mvsas. 
Haud imprudenti haec Quaestio mota tibi. 
Scilicet exsilij tibi sors incognita nostri est, 
Aut sola cur toties versa Cytheriasin? 
Barbaries, doctas quae desolavit Athenas, 
Deserere Argolicam prima coëgit humum. 
Protenus in Latium hinc faelix nos expulit error 
Hetrusco acceptas comiter hospitio. 
Nec tamen Hesperias intrà fuga constitit Alpes, 
Sed Rhenum & Boios ivimus Vlterius. 
Nos Theuto, & Gallus, nos excepêre Britanni, 
Astur, & Jllyricus, Sarmata, Pannonius, 
Certatim insinuans se quisque; nec hospita nobis 
Vel rigidos inter tecta negata Getas. 
Et Scotus hos nobis habuit, hos Danus honores: 
Omnia Nassovius sed superavit amor. 
Cattorum qui nos voluit considere regnis, 
Et stabilem Hollando figere in orbe pedem. 


{==133==} {>>pagina-aanduiding<<}

Fiximus, atque loci dulcedine delinitis 
Suave fuit placitâ conditione frui: 
Justa quòd hic nostris decreta stipendia Mystis, 
Nutrit honos artes, ingeniumque facit, 
Percontere licet; non inficiabitur istud 
Lipsius, & magni stemmata Scaligeri. 
In medios Romam qui traduxere Batauos, 
Et Graios nobis restituerê choros. 
Et bene, nîtantos Patriae inuidisset honores 
Dux pecoris suîlli, pro sale queis anima est, 
Hinc Verres, Tragus inde, nimis bene compositum par; 
Corrupto Veri palmite vterque nocens. 
Digni ambo, Thuscus Bromio quos mactet Aruspex: 
Jlle vti Maialis fiat, at ille Caper. 
Parte aliâ nobis extrema minantur Jberi. 
Abstineas crudas gens (precor) atra manus, 
Abstineas gens atra precor; spes nulla rapinae 
Hic tibi; vbi vindex praesidet Avriacvs. 
Sit satis indigna Sicarî fraude peremptum 
Nasso vium terris praeripuisse Patrem. 
Ah nullâ (ah) mage caede nocens Hispania; saltem 
Debuit hoc sceleri non licuiße tuo. 
Sin fuit in Fatis, tali vt nece victor obiret, 
Nunc saltem Furijs contrahe fraena tuis. 
Viderit ista Deus; at si quid poßumus ipsae, 
Tollet nulla dies hanc tibi, Maure, notam. 
Heinsiadi sed enim laus haec & gratia nostro 
Scaligeri ipsius debita iudicio. 
Heinsiadi, cuius inter tot lumina Vatum 
Enthea mens nostrae non eget artis ope. 
Ipsius potius Genij est opus alite nobis, 


{==134==} {>>pagina-aanduiding<<}

Alternis soliti verba praeire choris. 
Per caussam Delphis Leidam dum mutat Apollo, 
Heinsiadi que suas mandat obire vices. 
Quò, nisi vt interea Grotianae Oracla Sibillae 
Consulat; haud spernens discere, quae docuit. 
At laudando aliàs dabitur locus Hugeiano; 
Nunc satis, Heinsiadi reddere posse vicem. 
Heinsiadi, tantum cui nos debere fatemur, 
Quantum alicui nostrum soluere difficile est. 
Debet & Auriacus, quòd non velut ante vagatur, 
Vmbraque trans Stygios errat inulta lacus. 
Fallimur, hoc siquidem de Principere credere, vanum est, 
In Coelum Pietas cûi sua struxit iter. 
Divini hinc meritus Vatis praeconia Diuus. 
Otia qui nobis vindiciasque dedit. 
Et bene, quod tanto Heroi par contigit haeres, 
Maranos natus vincere Mavritivs. 
Imperij dignus Dominas qui tractet habenas. 
Sospite quo Belgis nil metuendus Jber. 
Plaude tuo vati Princeps; redit alter Homerus, 
Heroô exaequet qui tua facta sono. 
Materiae ingenium cui par industria felix, 
Materiam ingenio Fata dedere parem, 
Sicari facinus Tragico dum plangit hiatu, 
Dumque novum Caelo consecrat Indigetem, 
Syrmate conspicuus picturatoque Cothurno: 
Jpse quibus Magnus plaudit, & ore favet. 
J nunc, grandiloqui Iephtem obijce Buchanani, 
Caesara Mureti, Lucifèrum Aemcrij. 
Francia si Flandris, Gandae Levinia praestat; 
Huius & illorum fac monimenta legas: 


{==135==} {>>pagina-aanduiding<<}

Jlla quidem magnis iurabis scripta Poëtis, 
Haec Nisae & Cyrrhae composuisse Deos. 





    
In evndem.



SOl, ocule caeli, temporis cani pater, 
Orbem citato flammeum cursu vehens 
Inane vastum per micantis aetheris: 
Necdumne abhorrens tot videre tristia 
Stas irretortus, os & aduersum tenes? 
Non aureum te, at ferreum mortalibus 
Putare fas: miserrimis mortalibus. 
Natura mollia dedit auro pectora, 
Non vim proteruiamve sustinetia 
Vllius vnquam. vim pati, aut proteruiam, 
Et non moueri, conuenit ferro truci, 
Quod Mulciber, quod triste Cyclopum genus 
In officinis mulcet vsque Lemnijs. 
Ergo ille mundi rector & specimen sui, 
Proles Tonantis atque imago maximi, 
Cui cuncta prono seruiunt fastigio, 
Et vsque & vsque pressus aerummâ gravi, 
Acerba semper experitur munia 
Insontis aeui? Phoebe fers haec, & vides? 
Ah dure Phoebe, Phoebe dure, quamdiu? 
Auerte vultus, nubibus densis caput 
Atratus infer, & dolori lachrymas 
Testes doloris funde perpetes tuo. 
Et tu triformis Luna, fraternos age 
Imitare luctus, rega noctis abijce 


{==136==} {>>pagina-aanduiding<<}

Peritura semper quid resumis cornua, 
Et damna toties te fatigas in noua? 
Quin pone curas, & quiesce: taedeat 
Aliquandò tandem viuere mori vt debeas. 
Ducem requirat orba stellarum cohors 
Errans tenebris inuiis, & semitâ 
Caecâ viarum non suum tenens iter. 
Obductus aether igneas condens faces, 
Quarum benigno suevit orbem lumine 
Lustrare laetus, seculorum millia 
Fleat, pluatque; tristis ipse gurgite 
Dominator alti ab infimo Nereus feret 
Opem, suoque humore flentem nutriet, 
Ne sit dolore luctus improbo minor. 
Confundat & se quicquid vspiam latet, 
Hominísque doleat fata, fata tristia, 
Indigna fata sorte tanti Principis, 
Quem Parca magnae destinârat arbitrum 
Telluris huius, quem profundi, & mox poli. 
Deiectus ergo sede regiâ jacet 
Ille ille princeps, iura rebus anteà 
Dictare natus omnibus; miser jacet. 
Tenent habenas, quae tenere nesciae, 
Curae, labores, lachrijmae, aerumnae, doli, 
Ambitio, vísque, iniuriae, periuria, 
Vindicta trux, inuidia, & irae plumbeae, 
Scelus, nefasque, & quicquid atram trans Stijgae 
Peperére Furiae, prolis infestae, malae. 


{==137==} {>>pagina-aanduiding<<}

Moderamine îsto, talibusque legibus 
Regnatur orbis, hisce dominis subditus 
Suspirat altè, & optat antiquum chaos: 
Gestit perire, fataque incusat suis 
Ignava votis; seculum momenta sunt. 
Ad prima tantae machinae incunabula 
Imperia reges gentibus dabant suis 
Honesta, mitia: nulla vis, iniuria, 
Non ambientum fastus, aut superbia. 
Populos premebat, & sacrum cunctis erat 
Nomen tyranni nescijs tyrannidis. 
Non legibus quisquam teneri, principum 
Arbitria leges promptius párentibus: 
Rex pro parente, subditi pro liberis, 
Regnum familia, regium in regno nihil. 
Augusta aligno sceptra fiebant rudi, 
Armenta queîs nunc terreat pastor sua. 
Corona non auro grauis, non iaspide, 
Sed lana mollis nubiebat verticem. 
Integritas ô sancta, & ô simplex fides! 
O terror iste qui timendus nemini, 
Et fastus in quo cerneres fastûs nihil. 
Suum cüique erat satis: non patrios 
Proferre cura, non cupido terminos. 
Quod quis tenebat hoc putare amplißimum: 
Non quaerere vltrà quidpiam, nec sanguine 
Contaminare iusta patrimonia. 
Speciem vniversi cuncta complexu suo 


{==138==} {>>pagina-aanduiding<<}

Habere, & omnem parua mundum patria. 
Beata secla ter, quater! secla aurea! 
Sed haec fuêre? ah, ah, fuêre? nunc miser 
Rotatur orbis, sistiturque in verticem, 
Pendetque praeceps, atque in ima Tartara 
Metuit ruinam, molis haud vltrà potens. 
Et ille preßis caelifer vestigiis 
Excussus Atlas, dente terrarum sola 
Iam provolutus mordet, ac casum gemit: 
Caelumque quamuis fornice astrictum suo, 
Vix sustinens se, mox premet tibicinem. 
Hoc ergo rerum, Heynsi, atque temporum statu: 
Aptè cothurnum pedibus imponis tuis, 
Belgîque turbas ore sublimi canis. 
Quin latiore Musa ducat tramite 
Posthac euntem, sume quidquid obuium. 
Habebis isto vbique dignum Carmine. 
Tragoedia aetas omnis, omnis orbis est. 


Ioannes Mevrsivs.


    
Apostrophe Ad Belgium



Illa dies magnum quae funere mersit acerbo 
Avriacvm, quot tunc trista damna dedit! 
Belgia quae fueras hoc tanto Principe foelix, 
Illo interfecto nil nisi funus cras. 
Et tibi prae luctu ingenti vox faucibus haesit, 
Cum domini cuperes plangere fata tui. 
Mavritio regnante iterum nun ora resoluis, 


{==139==} {>>pagina-aanduiding<<}

(Aurea qui nobis saecula restituit,) 
Avriaci indignam mortem dum carmine plangis 
Heynsiadae, quo quis doctior, aut melior? 
Cui puero dixit, (cum quondam quaereret) Echo, 
Maeonidem Avriaco me fore reris? eris. 
O foelix Princeps, cui vates obtigit ille, 
Qui poterit factis scribere digna tuis. 
O foelix Heynsi, cui tantus dicitur Heros, 
Qualem vix vnquam postera saecla ferent. 
Manibus Avriaci reddis nunc Belgia grates, 
Heynsivs vt poßis reddere digna, facit. 
Ergo suo debet nunc quantum Belgia vati? 
Avriaco, Heynsiades: Heynsiadae, Avriacvs? 


Balthazar Lydius M.L.F. Palatinus


Ad eundem.



Principis Avriaci superatam vulnere vitam 
Heynsivs in numeros cogit abire suos. 
Dumque parat memori solemnia soluere versu, 
Avriacvm vitae reddidit & patriae. 
Parce, parentali quisquis feralia busto, 
Et tumulis reddis ultima dona suis: 
Vivit adhuc Famae Avriacvs, consorsque futurj: 
Inter mortales non moriturus agit. 
Heynsivs hunc morti subduxit: & exuit atro 
Sacratum tenebris nomen inane rogo. 
Est aliquid morti memoratâ morte mederi, 


{==140==} {>>pagina-aanduiding<<}

Et tumulo tantos eripuisse viros. 
Scilicet huic frustra mortem meditatus Ibervs, 
Heynsiade medicâ si medeare manu. 




Amico non è multis posuj D. Heremitivs. Antuerp.

Quia primâ oblatâ occasione Elegias nostras, Heroidum Epistolas, & reliqua quae eò spectant, volente Deo, edituri sumus, simul ne morum magistri semper, aut Catones videamur; adiungemus Elegiarum nostrarum aliquam, quae in manus nostras veniet, ita tamen vt in eâ quoque Batavorum, ac praesertim moris illius quem hac hyeme toties vidimus, fiat mentio. ne planè ἀπροσδιόνυσος sit hic, quem praebemus, gustus.


Exelegiarvm Lib. V Ad cognominem meum Heinsivm Ivrisconsvltvm, è peregrinatione reducem.



Ergone tam dulces potuisti linquere terras, 
In Batavosque Heinsi, nostraque regna vehi? 
Hactenus in nostris potuisti haerere pruinis, 
Nec tua mitis adhuc pectora flexit amor? 
Liuia iam maestis lachrymam distillat ocellis, 
Et queritur fluxam, sola relicta, fidem. 
Dinumerat cunctas miseranda ex ordine noctes, 
Dinumerat cunctos, vt solet, illa dies. 
Forsitan & Pontum lachrymans prospectat & vndas, 
Quotque videt puppes, tot putat esse tuas. 
Et modo crudeles causatur nescia ventos, 
Et modo turbatas nescia culpat aquas, 


{==141==} {>>pagina-aanduiding<<}

Multaque de Batauis toties rogat illa puellis: 
Scilicet an placidas gens ferat illa Deas. 
Et timet infelix, alio ne saucius igne 
In Batauis certos fixerit ille lares. 
Blanda Venus quantis iactatur pallida curis! 
Blanda Venus quantus pectora versat amor! 
Et modò rumorem populi scrutatur, & horret, 
Perfidiaeque omnes arguit illa viros. 
Ah quoties ventos vaga captat, & aëra cernens 
Num faueat votis, consulit aura suis. 
Tu procul horrentem percurris frigore Rhenum, 
Et nimio vinctas flamine tundis aquas. 
Hic vbi turba leuis tenerûm glomeratur amantum, 
Et sequitur faciles iuncta puella viros. 
Hej mihi, si nescis, mediâ Venus errat in vnda, 
Materies culpae quot dabit illa tuae! 
Aspicies dulces celeri pede currere Nymphas, 
Et cupies, placidas iungere posse manus. 
Ah miser, ah, hic dum pedibus talaria nectes, 
Officij precium basia bina feres: 
Interea lentas queritur tua Livia noctes, 
Et nimium tardos pergere solis equos. 
Scilicet ignorat Batavas tua Liuia lymphas, 
Vt Venus in mediis aurea regnet aquis. 
Ah tibi cor circum glacies tenet! ah tibi pectus 
Quae Batauum vinxit flumina, vinxit hyems. 
Hej mihi, si nec te lachrymae tenuâre, nec illa 
Brachia, quae collo succubuêre tuo. 


{==142==} {>>pagina-aanduiding<<}

Ferree, si nec te gemitusque, leuesque susurri, 
Quaeque feros poterant tangere verba Deos. 
Cum malè turbato nimijs singultibus ore 
Defuit in voces vltima lingua suas. 
Cum tibi pro verbis, tepido modò basia vultu 
Soluit, in amplexus tota soluta tuos. 
Languida cum maestos genitrix vix sisteret imbres, 
Adderet &: reducem iam feret ille pedem. 
Ille pedem referet, mediâ qui fixus in aulâ 
Nassouiosque enses, & vaga signa gerit. 
Iupiter, vt cuncti potius pereatis amantes 
Quam lachrymas fundat vna puella suas! 
Scilicet, hîc ardes patrios reparare triumphos, 
Vtque tibi victus cedere discet Iber. 
Interea blandus Veneris languescat vt ardor, 
Eque tuo dulcis pectore cedat amor. 
Falleris ardentem sequitur Venus aurea Martem, 
Ah nimium Martem diligit illa suum. 
Illa solet tristes vlcisci militis ausus, 
Quique parat victor laedere, victus abit. 
Dij faciant densum quoties prorumpis in agmen 
Hic subeant oculi Liuia pulchra tui. 
Hic subeant lachrymaeque, & inania basia, voxque, 
Hic subeant agiles in tua colla manus. 
Hic subeat, qualis lepidos cum flexit ocellos 
Corda tibi dulcis mollia flexit amor. 
Ah miser, ah cedes placido summissus amori, 
Et fluet è digitis ensis & hasta tuis. 


{==143==} {>>pagina-aanduiding<<}

Nec poteris flexas pauidus versare cateruas, 
Nec poterunt faciles, vt prius, ire manus. 
Protenus occurret tua Gallia, spesque, fidesque: 
Nec tibi quid vocis, nec tibi mentis erit. 
I[l]licet, ardentem galeâ circumdare vultum, 
Terribilisque alto vertice surgat apex. 
Cristaque summa levi circum tremat horrida vento, 
Et subeat nutus tota Medusa tuos, 
Nos Veneris pia gens faciles sectemur amores, 
Et gremium dominae, sint mea castra, meae. 
Hic ego versatos contemnam fortiter enses, 
Missaque quae fuerint omnia tela, feram. 
Diva Venus, Venerisque leues faueatis Amores, 
Haec series vitae tota futura meae est, 
Osculaque, & mites obliquo lumine risus. 
Inuideant somnis claßica torua tuis. 
Me volucrum lenes suadebit inire sopores	 
Murmur, & in viridem serpere coget humum. 
Rura colam, Rossaeque genas: sic alter & alter 
Heynsius arma feret, Heynsius arua seret. 


FINIS.


{==144==} {>>pagina-aanduiding<<}




