
 
  
   
    Snippers van de schrijftafel
    C.E. van Koetsveld
   
   
    
     Dit bestand biedt, behoudens een aantal hierna te noemen ingrepen, een diplomatische weergave van Snippers van de schrijftafel van C.E. van Koetsveld in de tweede druk uit 1853. De eerste druk dateert uit 1852.
    
    
     
      
     
    
   
   
   
    
     
     2, 4
     
     
    
    
     
     24, 46, 62, 94, 124 
     
     
    
   
   
    koet003snip02_01
    DBNL-TEI 1
    
     2011 dbnl
    
   
   
    
   
   
    
     
     eigen exemplaar dbnl 
    
    C.E. van Koetsveld, Snippers van de schrijftafel. S.E. van Nooten, Schoonhoven 1853 (tweede druk)
    
   
  
  
   
    Wijze van coderen: standaard
    
   
  
  
   
    Nederlands
   
  
  
   
    Snippers van de schrijftafel
    C.E. van Koetsveld
    
    
     
     
     
    
   
   
   
    
    
   
   
   
   
  
  
   
    Snippers van de schrijftafel
    C.E. van Koetsveld
    
    
     
     
     
    
   
   
   
    
    
   
   
   
   
  
  
   
    2011-05-20
    
     CB
    
    colofon toegevoegd
   
  
 

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: C.E. van Koetsveld, Snippers van de schrijftafel. S.E. van Nooten, Schoonhoven 1853 (tweede druk)
 
Zie: https://www.dbnl.org/tekst/koet003snip02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 




{==I==} {>>pagina-aanduiding<<}

SNIPPERS VAN DE SCHRIJFTAFEL.

{==III==} {>>pagina-aanduiding<<}

SNIPPERS VAN DE SCHRIJFTAFEL.
door
C.E. van Koetsveld.
tweede druk

{== afbeelding 
	
==} {>>afbeelding<<}
    

Schoonhoven.
S.E. VAN NOOTEN.
1853.


{==V==} {>>pagina-aanduiding<<}

Voorberigt.

Het debiet dezer snippers heeft de berekening van den Uitgever overtroffen: zie daar de reden, dat er zoo spoedig moest worden overgegaan tot deze nieuwe uitgave, die dan ook eenvoudig als een herdruk der eerste optreedt. Er ware nog wel iets bij te voegen geweest, en een oogenblik had ik het zelf besluiteloos in de hand; maar ook slechts een oogenblik: want behalve dat het niet vriendelijk is, exemplaren van een nieuw werk, dat nog naauwelijks is open gesneden, door het pedante ‘vermeerderd en verbeterd’ terstond voor verouderd te verklaren; zou het ook niet wijs zijn, als een kok, omdat zijn geregt in den smaak viel, den pot uitschrapte, en misschien, door ook het neêrgeslagene en aangebrande te geven, dien smaak bedierf. Het papier is geduldig, en andere snippers kunnen wel wat wachten.
Mij scheen die goede ontvangst een nieuw en verblijdend bewijs, dat onze tijd een' diepen, ernstigen grond heeft. Wie, al is 't met luchtige hand, het geluk heeft, de ware toetsen van den hoogen ernst des lerens te treffen, vindt in onze dagen weerklank, even als een fiksch accoord ook op rustende toongerende ligchamen de verwante noten trillen doet. Misschien heeft de peinzende telegrafist, door mijn' teekenaar zoo goed getroffen, er wet rijkelijk het zijne toe bijgedragen.

{==VI==} {>>pagina-aanduiding<<}

***
Overigens verheugde mij niet alleen vriendelijke instemming en bijna te hooge ingenomenheid, maar ook cordate en toch humane tegenspraak. Ik heb echter ook daarom niets veranderd. Een denkbeeld aan te geren: - dit alleen had ik bedoeld, en dit doel bereikt.
De lezer en kooper ontvangt dus hier niet anders, dan eenige nieuwe exemplaren van de zelfde snippers. Alleen - ook bij den meest letterlijken herdruk - zou 't al te dwaas geweest zijn, eene drukfout (waarvan aan het slot der Inleiding werd gesproken) te herdrukken. En verder gaat het eenen schrijver, die de vaste gewoonte heeft om voor de correctie zijner eigene werken zorg te dragen, even als de nette huismoeder, die, ook waar eene kamer gedaan is, ze onmogelijk met een' doek in de hand kan doorgaan, zonder hier of daar nog een enkel stofje af te vegen. Ik heb alleen mij zelven in zoo verre bedwongen, dat ik naar geene stofjes zocht. Volmaakt wordt toch ons menschelijk werk nooit.
Eindelijk kan ik den lezer, die in mijnen letterkundigen arbeid belang stelt, nog mededeelen, dat een derde en laatste deel der Novellen op de pers is; waarna ik mijne snipperuren, - op een enkel uitstapje na, - denk te besteden aan een uitgebreid werk over de ‘Gelijkenissen van onzen Zaligmaker,’ waartoe ik reeds sedert jaren de bouwstoffen verzamel.

's Gravenhage,
1 Maart 1853.

c.e. van koetsveld.



{==1==} {>>pagina-aanduiding<<}

Geschiedenis van dit boekske.

't Is zeker reeds een tiental jaren geleden, zoo niet langer - want de dagteekening ontbreekt, - dat ik, even als nu, met de pen in de hand zat en met een katern wit papier voor mij. Ik zou een nieuw werk op stapel zetten, een werk, dat er misschien even lang op zou staan, als de beruchte Nederlandsche monster-stoomboot, die nooit de zeehaven is uitgestoomd. Nog meer, 't zou een scheepje zijn, gemaakt en opgetuigd, om in het dok te worden opgelegd; schoon mijne eigenliefde, - die looze schalk! - achter mij stond en mij influisterde: ‘Maak het maar zoo goed, als gij kunt. Ge zult het scheepje nog eens zien uitzeilen!’
Omdat nu in dat plegtig schrijvers-uur de grondslag werd gelegd voor het werkje, aan welks hoofd deze voorrede prijkt, wil ik beginnen met de eerste bladzijden van het bewuste, nu al vrij geel geworden katerntje af te schrijven, om zoo, gelijk onze naburen met een' mooijen kunstterm zeggen zouden, ‘mijn boekske bij den lezer genetisch in te leiden.’

{==2==} {>>pagina-aanduiding<<}

‘dagboek van een' schrijver.
‘Zonderling! - naauwelijks kan ik het mij zelven verklaren, en toch is het zoo: - al schrijvende schrijf ik meer, en wil nog meer schrijven. Of hierbij mijne lezers winnen en of ik er bij win, is mij nog zeer twijfelachtig. Misschien is deze overtollige, onmatige vruchtbaarheid eene ziekte van den geest. 't Is mogelijk. Maar zeker is zij niet, zoo als velen schamper zeggen, een enkel werk der ijdelheid; een bellen blazen, waarbij men opzettelijk veel maakt van weinig zeepsop. Och! geloof mij, gij die dit immer - 't zij dan in schrift of in druk - lezen moogt; geloof mij, indien gij nog eenig geloof hecht aan de woorden van een' armen schrijver: hij heeft het er zelf benaauwd genoeg van! Hij wil niet denken, en de gedachten grijpen hem bij beide ooren. Hij wil niet spreken, en fluistert al binnen 's monds. Hij wil niet schrijven, en verrast zich zelven met de pen in de hand; of als hij deze heeft weg gesloten, met een potlood. O, het is vreeselijk! Mij dunkt, ik heb den St. Vitus-dans nooit gezien, maar die moet er iets van hebben: dansen met het angstzweet op 't gelaat; niet willen en het toch doen, als of een elektrieke schok de kranke leden in beweging zette; dansen, dansen, tot men ten laatste, nog met een' vrolijken sprong en een' akeligen jammerkreet, magteloos neder valt!..... En toch, ik heb geen klagen. De heeren dichters zeggen mij, dat

{==3==} {>>pagina-aanduiding<<}

zij de zelfde kwaal nog veel erger hebben. Ik kan daar bij eigene ondervinding niet over oordeelen, maar wil het gaarne gelooven; vooral wanneer ik zie, hoe zoo menige vuurspuwende berg op het grondgebied der poëzij, als bij afwisseling, inzonderheid na een' schoonen vuurregen, enkel asch en steenen uitwerpt; - daar niets bijzonders aan is, dan dat zij een hooge vlugt hebben.
‘Het zij dan zoo: laat ons schrijven of dichten! Het was eens onze keus, en nu - nu is 't ons lot. En gij, die 't nog niet doet! spiegelt u aan ons voorbeeld.
‘Met dat al zie ik nog niet in, dat achter den schrijver altijd de zetter behoeft te staan, om de vol geschreven bladen van hem aan te nemen. Zie! schrijven moeten wij; wij zouden anders gevaar loopen om er in te stikken, even als de ijlende koortszieke, wien met geweld 't stilzwijgen wordt opgelegd. Maar al hebben wij geene magt over de hand, wij hebben die over het papier. Het kruipt niet door de reten van den lessenaar; het doet kamer- en huisdeur niet open; het belt niet aan bij den uitgever, of schuift zich bij den drukker onder de pers. Tot zoo verre hebben wij de zaak in onze magt. En zie hier nu de bestemming van dit Dagboek. Het zal een depôt zijn van invallende gedachten; een afleider voor den geest, met elektrieke stof overladen; een open veld voor mijne pen, om daar over te wandelen naar hartelust; zonder dat het publiek er

{==4==} {>>pagina-aanduiding<<}

mede noodig heeft, wat er tusschen het papier en mij wordt verhandeld, als ik 't oog heb op de witte bladzijde, of de letters der beschrevene mij aanzien.
‘Dus Losse of Invallende gedachten, zoo als men zegt? - Ik las onlangs in zekere recensie, dat de referent een' ingeschapen' afkeer had van die enkele gedachten, vooral losse en dus uit de gedachtenreeks uitgevallene of afgedwaalde; dat hij niemand ondragelijker vond, dan den schrijver, die er zich toe zet, of - gelijk het meestal gaat, - er op loopt, om invallende gedachten te maken.
‘Er is iets puntigs en iets waars in dit gezegde; en toch ben ik het er niet geheel mede eens. Misschien wel uit twee zeer begrijpelijke oorzaken: vooreerst omdat schrijver en recensent een natuurlijke zucht hebben, om elkander tegen te spreken; en vervolgens, omdat dit oordeel mijn geschrijf mede treft, ten minste zijdelings.
‘Dat men zich dwingt, om iets snedigs, iets puntigs te denken, en daar terstond boek van houdt, om er zijn voordeel mede te doen, - is al even ongerijmd en onnatuurlijk, als dat men zich moede peinst en zuchtend inspant, om in een gezelschap aardig te zijn. Maar tegenover deze waarheid staat eene andere. Dat namelijk de vrije menschelijke geest, - zoo vrij, dat hij zich zelven niet eens goed in bedwang heeft, - niet altijd de zaken even geregeld en ongestoord af kan denken, als de werkman zijnen handenarbeid ten einde brengt. Onze denkbeelden, al sturen wij ze nog zoo geregeld voor-
{==5==} {>>pagina-aanduiding<<}
waarts, kunnen nooit laten, om, even als kinderen bij den weg, gedurig een' sprong regts of links te maken; of, als de knaap op school, losse krullen op de lei te zetten, bij 't schrijven van eene som. Waarom zou men die onwillekeurige zijsprongen der gedachte, die grillen der fantasie of buiten tijds gemaakte ontdekkingen der rede, niet mogen opteekenen, om ze later zich nog eens te herinneren; om in een rustig uur en met wikkend oordeel, ze te schiften, uit te werken, of zoo als ze zijn aan anderen mede te deelen? Alleen make men ze niet bij den tel, en bestelle ze de boekverkooper niet bij 't blad. Want waar men invallende gedachten zoeken moet, sleept men ze naar binnen, en zij vallen niet meer in.
‘Wel aan dan, gij geduldig Dagboek! neem gij die onvoldragen vruchten van mijnen geest in u op; denkbeelden, die nog tusschen hemel en aarde zweven, zonder zich ergens aan te hechten. Gij zult mij ten minste niet haasten, en rustig wachten tot mij iets invalt; maar gij zult mij ook niet afwijzen, als ik mijn gemoed bij u in de eenzaamheid uitstort, en den geest in uw gezelschap ontspan. Misschien, dat ik het toevertrouwde pand u nooit weder vraag, en gij er te nuttiger door zijt voor de wereld en voor mij. Misschien dat, in later jaren, mijne erfgenamen om dien bonten hoop van woorden en denkbeelden nog eens grimlagchen, even als zij het doen om de lade met lappen van eene zuinige erftante. Wel nu, wat schaadt

{==6==} {>>pagina-aanduiding<<}

het de goede vrouw of mij? - Maar mogt ik u eens iets terug vragen, goud of zilver of koper uit uwen schat, om het tot gangbare munt voor 't publiek te slaan; - vergeet dan niet, mij te herinneren, dat ik eerst den bril der eigenliefde afzette!......’

Tot dus verre mijn oud Schrijvers-Dagboek. Ik moet echter met schaamte (in zoo ver het schande is) bekennen, dat dit boek zelf, na mij eenigen tijd getrouwe diensten bewezen te hebben, - ik weet zelf niet, hoe? - in den achterhoek is geraakt; mogelijk wel, om het voor oningewijde oogen achter slot te hebben, waarvan men dan zelf ook niet altijd den sleutel bij de hand heeft. Ondertusschen, al meer en meer in verschillende bezigheden ingewikkeld en eindelijk tot ruimer' werkkring geroepen, had ik een' anderen en vluggeren afleider voor mijn' oproerigen schrijversgeest gevonden, die de geschiedenis van dit boekske een' stap nader tot zijne geboorte voor het publiek brengt.
De lezer wete dan, dat tot mijne talrijke kleine deugden of ondeugden ook deze behoort, dat ik zeer zuinig op papier ben. 't Is een zwak, van kinds af; en veel verdragelijker valt mij de briefport, wanneer men mij maar 't genoegen doet, om het adres op de keerzij niet te beschrijven. Mijn oude studenten-portefeuille, die al zoo veel papier gedragen en verdragen heeft, dient nog altijd tot bergplaats voor dezen of dergelijken afval;

{==7==} {>>pagina-aanduiding<<}

en mijne zuinigheid vermindert niet, al wordt het papier zoo goedkoop, dat het niet meer de moeite waard is, snippers te bewaren. Ja! ik weet het wel: 't lorrenzoeken op straat is nog voordeeliger broodwinning; en niemand zou mij de kleinste zilveren munt voor mijn' ganschen snipperbak geven. Maar 't is nu eenmaal zoo. Er zijn twee dingen, waarvoor ik nog veel grooter' eerbied heb, dan voor de moeite en voor 't geld: het is brood en papier. Ik kan niet rustig voort gaan, als ik een kruimel of broodkorst vertrappen zou, maar buk onwillekeurig, om die op te rapen. Even zoo kan ik geen wit papier zien te loor gaan. Ik heb er te veel achting voor. Wat kan 't al gedachten dragen en uitdrukken! Hoe rust niet geheel de geschiedenis, ja! eenigermate geheel ons christelijk geloof op een' papieren, of - dieper in de fundamenten - perkamenten grondslag. Daarop schetste het voorgeslacht zijn beeld, beter dan een schilder dat kon afmalen, eer het van 't groote wereldtooneel aftrad. Nog draagt het de zuchten der liefde en het heimwee naar 't vaderland, vadervloek of moederbede, het magtwoord van den vorst of de bekentenis van den schuldenaar over landen en zeeën henen. Hoe menig een, die met tranen van berouw, hoe menig ander, die met 't zweet van zwaren handen-arbeid die enkele letters, die ééne naamteekening niet kan uitwisschen! En nadat zóó ook ons geslacht zijnen rijkdom en zijne armoede, zijn geluk en zijne ellende, zijne kennis en zijne

{==8==} {>>pagina-aanduiding<<}

dwaasheid, zijne liefde en zijnen haat aan 't papier heeft toevertrouwd, ligter en brozer, maar toch duurzamer, dan wij zelve zijn, - zullen wij op onze beurt aftreden van het groote tooneel der aardsche dingen, om weêr aan onze kinderen een' papieren schat, en daarin eene wereld van herinnering, achter te laten.
Uitweiding genoeg over eene afgesletene portefeuille, met snippers zonder waarde! Toch hebben ze eenige waarde verkregen; de lezer oordeele, welke. Want als mij weêr een schrijvers-inval kwelde, zonder dat ik toch op dat oogenblik schrijver wezen wilde of wezen mogt; of in plaats van de verlangde schets, waartoe een oud adres dienen zou, er geheel iets anders op 't papier kwam; - wel nu! dan beschreef ik, zoo als 't viel, een blaadje van dien afval, en schoof het in lade of kast, tot eindelijk de andere helft mijner studenten-portefeuille bestemd werd, om deze bonte verzameling te bewaren.
Een en ander maal, dat mij de vriendschappelijke aanvragen van menig' uitgever al te lastig waren, of al te ongelegen kwamen, greep ik in dien tweeerlei voorraad, het weg gesloten Dagboek of de snipper-portefeuille op mijne tafel. Eindelijk, toen men weder eens een nieuw boek van mij verlangde, is er deze verzameling uitgekomen. Zij draagt ten minste, - en dat kan men van alle boeken niet zeggen, - de eenvoudige waarheid in 't front of op den voorgevel: want 't zijn alle ‘Snippers van de schrijftafel.’ Met

{==9==} {>>pagina-aanduiding<<}

dit laatste bedoelde ik eigenlijk ‘schrijvers-tafel,’ in onderscheiding van mijn eigenlijk studiewerk zoo wel, als van 't geen voor den kansel dienen moet; - maar het langere woord wilde er niet uit, en zoo ontvangt men deze exegese toe.
De schifting in vijf Afdeelingen is geschied, om eenige rustpunten bij 't lezen aan te geven, en ten minste eene algemeene sortering daar te stellen, daar eene geregelde aaneenschakeling van 't zoo ongeregelde, even ondenkbaar als ondoelmatig was. Eerst gaf ik daarom, wat van vroegeren datum was, ten deele reeds voor lang gedrukt, gedeeltelijk ook nog in 't vermelde Dagboek begraven. De tweede Afdeeling is vroeger met een geheel ander doel begonnen, of liever uit de snippermand opgegaard, en nu nog wat vermeerderd. De ‘Woorden des Tijds’ zijn meest de nog versche indrukken der vijf laatste jaren (1848-1852), en werden dikwijls met warmte, soms met diepen weemoed aan 't papier toevertrouwd. Van deze zag slechts een gedeelte vroeger het licht. Alleen de vierde Afdeeling ‘Oude Kennissen’, is geheel een herdruk van 't geen ik reeds elders gaf; zoo als de ‘Laatste Opruiming’ nog geheel in maagdelijk handschrift voorhanden, en letterlijk een hoop blaadjes en snippers was.
En zie daar nu, voor hem die eenigzins met de schrijversjeukte bekend is, eene getrouwe, meêwaardige historia morbi.

{==10==} {>>pagina-aanduiding<<}

Maar reeds lang zag ik u met ongeduld eene vraag op de lippen weêrhouden, geachte lezeres van dit mijn boekske, die u de moeite geeft, om ook de lang gerekte Inleiding door te worstelen. Reeds zijt gij op bl. 10, en nog hebt gij niets vernomen van dat teekeningje op het titelblad, en dien geheimzinnig peinzenden man, die daar zoo rustig als op zijn kantoor zit. - ‘Zou dat nu de schrijver wezen, met een zijner snippers in de hand?’ - Maar gij ziet het wel beter. Het heeft al te weinig van eene studeerkamer, en de man schijnt wel met de regterhand een soort van draaiorgel te besturen, dat er toch weder - op het draaijen na - niets van heeft. Beken maar, lieve lezeres! (de lezers willen 't niet zoo spoedig bekennen, als hunne vrouwen, zusters en dochters;) beken maar, dat gij er niets van maken kunt, en ik zal u op den weg helpen.
Zie eens het venster uit. Herkent gij daar niet iets? - ‘Ja waarlijk! een' spoorwagen, een paar palen en een telegraaf.’ - Juist zoo! En 't vertrek, waar ik u heb ingeleid, is een ‘Telegrafisch Bureau;’ en de man, die daar zit, is de telegrafist, bezig om eene depêche over te maken. Tien tegen één, dat het geen vrouwenbrief is: want de telegrafist moet alles eerst lezen. Dus een berigt, dat ieder weten mag; eene beurstijding b.v. of een bevel van stad en lande. Hij ziet het even in, onverschillig als een vreemde, koud als het Noodlot, - alleen om de woorden te

{==11==} {>>pagina-aanduiding<<}

tellen, en daarop, of anders op de letters, wat uit te zuinigen. Op die wijze wordt het telegrafisch berigt, waarvan kortheid reeds eene eerste voorwaarde was, zoo ligt als een veer, en vliegt in een ondenkbaar oogenblik langs den metalen draad uren ver; onzigtbaar, onhoorbaar, en, naar 't schijnt, niet gebonden aan de wetten van tijd en ruimte, zoodat de telegrafist te Rotterdam dien te Amsterdam wat in de ooren fluistert, en 't antwoord reeds verneemt, als hij de lippen naauwelijks gesloten heeft.
Wonderbare uitvinding! Ik kan mij zoo geheel dien armen dwaas verbeelden, die uit zijne woning zoo lang op die geheimzinnige draden had zitten turen, dat hij eindelijk de letters en woorden, in verwarden haast, daar over heen en weêr zag buitelen, inzonderheid op beurstijd. En toen hem nu eens zijn zwak hoofd weêr zoo suisde en bonste, en de gedachten er in kookten en bruisten, tot razens toe, zette zich de ongelukkige in de kranke hersenen, dat de tooverdraad hem door 't hoofd henen liep, het eene oor in en 't andere uit. Sedert dien tijd was de arme man - en is het misschien nog - in zijne verbeelding de afgemartelde correspondent van geheel de wereld; en zijn hoofd de manége voor duizend galopperende letters en woorden, die altijd de eene poort in en de andere weêr uitrennen, nadat zij er vreeselijk hebben huis gehouden; zonder dat hij ze immer grijpen of vangen kan...... Arme, arme man!

{==12==} {>>pagina-aanduiding<<}

Lach hem niet uit, mijn lezer. Want wat verschil is er tusschen werkelijkheid en verbeelding, op 't gebied van lijden of van vreugd?
Wat onzen armen dwaas eene ongerijmdheid bleef, tot hij die door nog grooter ongerijmdheid meende te hebben opgelost, dat is ons in zoo verre duidelijk en verklaarbaar, als het op bekende natuurwetten gegrond is, - al zoeken wij van deze nog de verklaring vergeefs. Wij weten, dat er eene kracht of eene stof (?) bestaat, die wij elektriciteit noemen, en die tot een' geregelden (of galvanischen) stroom kan worden opgewekt door de verbinding en afwisseling van tweeërlei metalen, doorgaans koper en zink. Deze galvanische stroom nu (of galvanische schok) doorloopt, langs een' metalen geleidraad, de ruimte met eene snelheid, welke die van 't licht evenaart of overtreft. In het opwekken of afbreken van dien stroom bestaat nu geheel het geheim van den elektro-magnetischen telegraaf. Hierin bestaat dus ook de arbeid van den man op ons titelvignet. Hij heeft met de kruk, die den stroom vrij laat of afbreekt, het geven van signalen op den versten afstand in zijne magt. Daartoe zorgt hij slechts, dat de galvanische batterij, die gij onder zijne tafel ziet staan, altijd in geregelde orde is: koper en zink, door verdund zwavelzuur gescheiden. En even als hij de signalen overzendt, ontvangt hij ze met den zelfden geheimzinnigen bode, die op bevel van zijn' ambt-
{==13==} {>>pagina-aanduiding<<}
genoot, uren van hem af gezeten, oogenblikkelijk op de wijzerplaat hem de berigten lezen doet, waarmeê hij wordt belast. *)
‘Maar nu 't verband tusschen uw titelvignet en uwe Snippers? Is dat mogelijk niet nog verder te zoeken, dan de plaats, van waar ons die telegrafische berigten toestroomen, of de verklaring van hunne vlugt?’
Met uw verlof, geachte lezer! op een der oude gevels van mijne vaderstad staat geschreven: Oordeel niet, vóór tijd is; dus weet of wacht.
Weet dus, als gij niet wachten kunt!
Nadat ik mijne portefeuille met Snippers nog eens goed doorgeschud en daarop vóór mij uitgespreid en gesorteerd had, was 't mij - en dit, hoop ik, zal ten minste eenige meerdere eenheid aan dit boekske geven, dan die van de lapjes-dekens, van ouds onder den naam van Bloemlezing bekend; - het was mij dan, als of daar de fragmenten van eenige levensjaren vóór mij lagen. Niet jaren van bedrijf en lotgeval, van arbeid en lijden, door velen te onregt alleen leven genoemd; maar jaren van een redelijk, een denkend aanzijn, waarvan de morgenstond de wekker is en de avond of nacht den molen vangt of den stoom afsluit; waarvan de polsslag gedachte wordt genoemd, en de adem rede. Wonderbaar rijk en afwisselend is dat denkend aanwezen: een stroom met duizend kronkelingen en die telkens

{==14==} {>>pagina-aanduiding<<}

nieuwe beekjes in zich opneemt, nu eens pijlsnel voortschietende door de rotsen of afstortend in een' waterval, dan weêr door 't gemurmel zijner eigene golven als in een' zachten sluimer gewiegd......
En van waar komen ons nu al die gedachten? - Met deze vraag begaf ik mij op weg, gelijk ik gewoonlijk doe met een ingewikkeld vraagstuk, dat ik niet oplossen, of een bezwaar, dat ik niet verteren kan. - Van waar komen ons al die gedachten? - Ja! ik wist het wel: de zielkunde leert ons, dat de menschelijke geest, zoo ver hij zich zelf bewust is, geene denkbeelden heeft, die niet eerst in hem opgewekt zijn; dat hij wel den schakel kan verlengen, maar niet den eersten schalm vast smeden; afleiden en combineren, vervolgen en opklimmen, ten laatste het ideaal naderen, waarvan 't heimwee hem is ingeschapen, maar niet zelf scheppen...... Dat alles wist ik. Maar van waar nu de schok, die ieder oogenblik ons denkvermogen van 't eene in 't andere spoor schijnt te werpen; waardoor wij duizend dingen beginnen te denken, en er geen honderd geregeld ten einde brengen; waardoor ons zelfbestuur, hoe ook geoefend, telkens door afleiding en verstrooijing bevangen wordt, en de geest soms op eens, tientallen jaren en honderden uren ver, in 't reeds lang vergetene wordt terug gevoerd, of als bij ingeving in 't nieuwe en vreemde, waarop wij gisteren vruchteloos peinsden, verplaatst?
Vrij mogt paulus zeggen: De geesten der profeten

{==15==} {>>pagina-aanduiding<<}

zijn den profeten onderworpen. (1 Kor. XIV: 32.) Dit is alleen waar in den zin, waarin hij het bedoelt: dat men zwijgen kan, waar men wil en moet, ook onder de magt eener hoogere geestverrukking; - zoo lang die ten minste niet in onzinnige dweeperij overslaat, of zonder duidelijk zelfbewustzijn werkt: en dat was niet des apostels redelijke godsdienst. (Rom. XII: 1) - Maar verder gaat de waarheid dezer spreuk niet, ook wanneer wij haar, van die hoogere geestverrukking, op de gewone werkzaamheid van den geest overbrengen. Hij is niet altijd in onze magt. Wij kunnen niet, enkel door het te willen, al zijne krachten op één punt bepalen; en veel minder nog invallende gedachten afweren, die ons niet welkom zijn, en die wij niet eens uit den zamenhang der voorstellingen (concatenatio idearum) verklaren kunnen. De proeven hiervan - soms treurige, althans lastige proeven! - had ik in mijne portefeuille met snippers achtergelaten. Van eenige herinnerde ik mij nog den oorsprong: van alle andere bijna was die soortgelijk. Ik zette mij neder, om een' vriendschappelijken brief te schrijven, en een woord over 't socialisme wilde met geweld er uit. Ik haastte mij, tot den uitersten termijn opgehouden, om mijne preek over mozes of elia af te maken, en liep groot gevaar van er een huiselijk woordje tusschen te voegen. Zelfs bij 't naar den kansel gaan, teekende ik nog even met potlood een' inval, eene mij geheel aangrijpende gedachte over China of

{==16==} {>>pagina-aanduiding<<}

Turkije op; - niet omdat ze mij op dat oogenblik eenig belang inboezemde, maar omdat ik mij anders van den kwelduivel niet ontslaan kon. Ja! als ik mijn vermoeid hoofd op 't kussen had gelegd, en rust mijn eenige wensch was, moest ik soms nog - naar voorvaderlijke of voormoederlijke zeden - een zich opdringend idée in een' knoop van mijn' neusdoek bewaren, om het maar te bewegen, mij met rust te laten. - Van waar toch al die gedachten komen?
Terwijl ik dit vroeg en weder vroeg, en dit maal mijn geest niet afzwierf, zelfs niet om zich voor een oogenblik te verpoozen, zag ik, ver over 't welig weiland en rustig grazend vee henen, de palen langs den spoorweg, waarop de geheimzinnige draad rust, die zoo vele duizenden letters en woorden, en daarin denkbeelden en berigten, aandoeningen en wenschen, over veld en huis en akker draagt, zonder ze onder weg aan iemand te verraden of zelfs haar aanwezen te doen gissen. Bat werd mij, hoe meer ik er op staarde, het beeld van onzen rusteloos werkzamen geest. Onzigtbaar als de telegrafist in zijn stil bureau, ontvangt ook hij de tijdingen uit de buitenwereld of zendt ze daarin uit. En alleen omdat men hem niet ziet, omdat hij in stilte vlugt, als zijn bureau wordt afgebroken, willen sommige hoogwijze mannen, die alles naar de regelen der werktuigkunde verklaren, ons verzekeren, dat er niemand in zat; dat de menschelijke geest of ziel eigenlijk niet anders was dan een

{==17==} {>>pagina-aanduiding<<}

kunstige knoop, tusschen al die duizenden telegrafische draden gelegd, en door de stoomkracht, die men 't leven noemt, bestuurd..... Maar wij zullen zoo vrij zijn, om onze ziel, en den geest, die er 't hooger leven van uitmaakt, nog wat te behouden. De zon schijnt niet minder helder, al beweert een halve blinde, dat het alleen maneschijn is.
Zoo was dan vooreerst het menschelijke ligchaam een elektro-magnetische telegraaf, reeds lang eer die naam bekend was. Het zelfbewustzijn zegt ons, dat alleen in de hersenen de gedachte woont; en de ondervinding leert, dat iemands denkbeelden niet verminkt worden, al worden hem een half dozijn ledematen - mits niet tot het leven onmisbaar - afgehouwen. Die leden zijn slechts, in betrekking tot het denkvermogen, de steunsels en omkleedsels van de zenuwdraden, die met ondenkbare snelheid iederen schok van en naar de buitenwereld overbrengen. Gelijk bekend is, spant de natuur, bij de vorming van dit kunstig werktuig, eerst de hoofdlinie van het ruggemerg, en bouwt daaraan het hoofdkantoor der hersenen; en van beide gaan vervolgens de andere telegrafische linieën uit. Zoo ontvangt nu de geest ontelbare tijdingen van buiten af, sommige zoo haastig geseind, dat zij naauwelijks leesbaar zijn of half weg afgebroken. Ook van binnen worden telkens de draden van 't gevoel aangedaan, of hunne werking verstoord. Verder beweegt de verbeelding, met fantastische eigen-
{==18==} {>>pagina-aanduiding<<}
zinnigheid, rusteloos de hand over de toetsen van 't geheugen, die alle op de wijzerplaat van 't zelfbewustzijn uitkomen. En onder dien chaos van telegrafische depêches, door en over elkander, oud en nieuw, van verre en van nabij door een geworpen; - vooral wanneer de buitenwereld op onze zintuigen met al haren rijkdom werkt, of de verbeelding koortsachtig opbruist: - onder dien chaos door, vat onze vrije wil de kruk, die de naar buiten loopende draden bestuurt; en de gedachte wordt een woord, eene daad...... Verbazende rijkdom van den menschelijken geest! Maar hij draagt immers ook 't beeld van Hem, wien alle zijne werken van eeuwigheid bekend zijn; die spreekt en het is er, gebiedt en het staat er?
De slotsom, waartoe ik, langs dezen telegrafischen weg, was gekomen, gaf mij nog wel geen voldoend antwoord op mijne vraag. Schoon ik nu meer overtuigd was, dat invallende gedachten eigenlijk niet - zoo als men zegt - uit de lucht vallen, maar het uitwerksel zijn eener ons onbewuste waarneming of herinnering; toch zou ik niet, zelfs een enkel uur lang, den loop mijner gedachten kunnen ontleden. Ja! ik kan en wil niet eens de mogelijkheid eener ons onbewuste en onverklaarbare inwerking der geestenwereld ontkennen. Maar helderder was 't mij toch geworden, wat verhevene taak onzen geest is opgelegd: met het oog op de wijzerplaat van het zelfbewust-
{==19==} {>>pagina-aanduiding<<}
zijn, onze gedachten en aandoeningen, naar de wetten der eeuwige waarheid en zedelijkheid, te bewerken, om ze dan met een vaste hand naar buiten uit te zenden.......
En zoo als die onaanzienlijke metaaldraad langs onze spoorwegen, eens de wereld regeren zal: op éénen dag China beheerschen uit Engeland, en in Europa den handel van Amerika doen spreken; zoo als zij, hoe dun en teêr, de onverbreekbare band dier volken worden zal, die de ijzeren ketenen van elken veroveraar hebben verbrijzeld; - even zoo is de gedachte de beheerscheres der wereld, en de vrije geleider haar eenige eisch, maar ook haar onverjaarbaar regt. Blinde overmagt kan dáár alleen heerschen, waar hare draden gebroken en hare bureau's verzegeld zijn. Maar de galvanische stroom verliest zijne kracht niet, al wordt hij met geweld afgebroken of in een' afgrond nutteloos afgeleid. Zoo is het ook in de wereld der geesten. Naauwelijks heeft de gedachte zich in haar regt hersteld of een' nieuwen weg zich gebaand, of ze doordringt weder de volken met frissche kracht. 't Is waar, ook de leugen wordt verbreid, helaas! ook de leugen op 't gebied der zedelijkheid en der godsdienst! Maar telkens worden hare stuiptrekkingen overwonnen door de sterkere schokken der waarheid...... En zóó eerst, zoo wordt de schoone toekomst, die de industrie zich voorspiegelt, als geheel de aarde met een net van spoorwegen zal zijn omspannen en door één spinneweb van telegrafische draden zaam gevat; - zoo eerst

{==20==} {>>pagina-aanduiding<<}

wordt die schoone toekomst waarlijk schoon en hartverheffend. Want zij is de heerschappij der vrijheid, der waarheid en des vredes; de hereeniging van geheel het menschdom, door God uit éénen bloede gemaakt; - en aan den gezigteinder van het christelijk geloof heet ze ‘de voleinding van het koningrijk der hemelen op aarde.’

En nu vrees ik wel een weinig, dat de latijn-sprekende lezer zijn Parturiunt montes op mij zal toepassen, als hij uit een zoo breed en hoog opgetrokken voorportaal in een eenvoudig huisje, - of liever in een hofje van kleine woningen en wonderlijk door een gebouwde kamertjes, - binnen treedt. Maar ik geef, nog eenigzins onder den druk eener slepende ziekte, wat ik geven kan. En het was, in mijn eigen oog ten minste, eenigzins eene regtvaardiging van zoo kleine gift, dat ik die magt der gedachte op den voorgrond stelde. Zeker is juist dit voor ons schrijvers eene ernstige vermaning tot bedachtzaamheid: want wat ook de telegrafist in zijne magt hebbe, niet, om tijdingen terug te roepen, die reeds, over landen en zeeën heen, hem ontvloden zijn. Maar daarom is 't nog niet noodig, dat wij de gedachte zoo lang doordenken, tot die, als eene schoolles, voor het publiek op 't bord kan worden geschreven en van buiten geleerd. Wij denken niet gaarne voor anderen; liever spreken wij, om hen tot denken op te wekken. Daartoe mogen dan deze wei-
{==21==} {>>pagina-aanduiding<<}
nige bladen dienen. Zij hebben hunne eenheid alleen in de hand, die ze schreef, en den geest, die ze dacht. Ik hoop, dat die hand nergens afbrak, wat zij elders had opgebouwd, en die geest geene harer reeds uitgesprokene gedachten door eene tweede uitspraak weêr vernietigde. Maar al meen ik, aan tegenspraak met mij zelven niet schuldig te staan, van herhaling wil ik mij niet vrij spreken. Ik kan mij zoo goed begrijpen, wat jean paul zegt, ‘dat er geen schrijver was, dien hij minder las, dan jean paul; en hij dus wel eens, bij vergissing, reeds gedoopte kinderen nog eens voor 't doopvont bragt.’ - Maar die herhaalde gedachte zal dan toch, hoop ik, ten minste niet alle nieuwheid van vorm en uitdrukking, of van zamenhang en toepassing missen.
En zoo, lieve lezer! eenigzins misschien door vroegere toegevendheid bedorven, geef ik u ook deze Snippers ten beste. Van de aanmerkingen der kritiek kon ik hier weinig gebruik maken. Een enkel stukje slechts (Melodie en Harmonie) viel nog onder haar bereik. De een reikte het den krans, als ‘een der beste stukjes in 't Jaarboekje,’ de ander keurde het ‘al zeer onbeduidend;’ een derde beoordeelaar was er, die alleen de kortheid bejammerde, en een vierde, die mij raadde, liever Novellen te maken dan Parabels. Voor mij had het eenige waarde, als het laatste van mijne hand, waarop de zachte moederlijke kritiek, uit de volheid van een vroom gemoed, den dag

{==22==} {>>pagina-aanduiding<<}

vóór haar ontslapen, ‘Ja en Amen!’ had gezegd. En zoo gunde ik het nog eens een vijftal bladzijden.
Voor het afgebrokene en soms stoute, onbewezene van deze fragmenten, vraag ik geene verschooning. Ik wilde niet, dat alles terstond iederen lezer helder zou zijn. Zelfs zou 't mij zeer te leur stellen, als men deze bladen alleen met een goedkeurend knikje las. Neen! ik heb veel eer (maar in een' goeden zin) telkens een vonk willen werpen, die een' grooten hoop houts aansteekt; gelijk reeds jakobus (III: 5) de tong of het woord, met een geestig zinnebeeld, noemde. Ik heb strijd willen uitlokken, - strijd, dat is twijfel en tegenspraak, maar ook onderzoek en oordeel: want het denken is niet anders, dan een strijd van den geest, waarmede hij zich tot de oorspronkelijke eenheid en den eeuwigen vrede zijner bestemming doorworstelt.

En nu punctum. Den lezer mijn heilwensch, en den Vader der geesten mijne bede om zijnen zegen.

25 September, 1852.

C.E.v.K.



{==23==} {>>pagina-aanduiding<<}

I. Uit oude papieren bij een gezocht.


{==25==} {>>pagina-aanduiding<<}

Eerste afdeeling.

Uit oude papieren bij een gezocht.


1.

Ik kan mij nog zeer goed herinneren het gevoel, nog meer van jaloezij dan van minderheid, waarmede ik tegen wijzen en geleerden opzag, toen het nog in niemand opkwam, mij daaronder mede te tellen. Het was minder de eer, die ik hun benijdde, dan wel de kennis. Alles te weten, welk een heerlijk denkbeeld! Tot de eerste beginselen en grondslagen der menschelijke kennis op te klimmen; niet meer van anderen de waarheid te koopen of te leenen, maar die zelf in eigendom te hebben: - welk een geluk!
Ik beklaag mij de jaren van studie en nadenken niet, maar aan mijne jeugdige verwachting hebben zij toch niet voldaan. Ik weet te weinig, dat is nog zoo. Onze behoefte aan kennis en zekerheid van kennis groeit met ons denken en weten, ja meer dan dit. Wij worden als de rijke koopman, die, indien hij op het

{==26==} {>>pagina-aanduiding<<}

oogenblik afrekenen moest en alle zijne crediteuren voldoen, armer zijn zou dan zijn knecht. Wij leeren den rijkdom, dien der bovenzinnelijke wereld inzonderheid, meer kennen dan bezitten, en nog meer vermoeden dan kennen.
Wanneer een man in een' vruchtboom klimt, zijn zijne armen veel eer te kort en zijne voeten te onvast om de vruchten te plukken, dan die van zijne kinderen rondom den boom, om ze op te rapen.
Wanneer eene moeder voor haar kind de noten kraken wil, heeft zij sterke kiezen noodig om de bast te breken, terwijl het kind met zijne zwakke tanden de kern gemakkelijk vermalen kan.


2.

Ik bezoek vele menschen, in alle standen. Sommigen wonen in een groot huis, en komen altijd een' stoel te kort, om u aan te bieden; anderen hebben maar één vertrek, en er is altijd plaats. Wat geeft de ruimte, of wat beneemt ze? Orde of wanorde.
Deze opmerking, hoe oud en dood eenvoudig, was mij nut, - en daarom deel ik ze mede, - in mijne studie. De voorraadkamer van mijnen geest, - het geheugen bedoel ik, - is vrij bekrompen. Het is er wel eens zoo benaauwd in geweest, dat ik zelf er niet bij kon, of dat een oude trekpot brak, als ik een nieuw servies er neder zette, dat een foliant het raam uit viel, terwijl

{==27==} {>>pagina-aanduiding<<}

ik met een quartijn het vertrek inkwam. Doch sedert ik de orde der kleinbehuisde, maar nette moedertjes zoek na te volgen, gaat het beter. Alle kleine zaken staan nu meer in vaste kasten, de groote meubelen in een geregeld verband; het onbruikbare wordt bij tijds in de schuur geworpen; en er staat een wachter voor de deur, de Oplettendheid, en een ander voor het raam, het Nadenken.


3.

Ik kwam eens door zeker dorp. Het was een donkere avond, en er brandde, althans op dien hoek, geen licht. Ik ging in gedachten verzonken voort, en stootte mij. Knorrig zag ik op, en onderscheidde met moeite een' zwaren hartsteenen paal, waarop vroeger een lantaarn pronkte. Sedert vijftig jaar of meer brandde de lantaarn niet, en toch had men den steenen paal laten staan, die nu buiten de rei der huizen uitstak, en door het licht van nieuwe lantaarnen, in het later meer bevolkte deel des dorps, niet beschenen werd.
Ik knorde. De paal kon het niet helpen. Misschien het bestuur. Misschien de publieke opinie, omdat het een oude paal was.
Maar onder het verder gaan troostte ik mij over den kleinen buil, met de gedachte, dat er nog zoo vele, veel lastiger en gevaarlijker palen zijn blijven staan, waarop in den tijd onzer vaderen licht brandde, en waaraan

{==28==} {>>pagina-aanduiding<<}

men zich nu, daar het licht gewijzigd en verplaatst is, deerlijk stooten kan.


4.

Hüffel (Pract. Theol.) haalt een gezegde van napoleon aan: ‘Er is maar ééne schrede van het verhevene tot het belagchelijke;’ en hij voegt er bij: ‘Neen! maar van het valsch verhevene.’ Wij nemen de vrijheid, hüffel's correctie weder uit te wisschen, en nog eens te zeggen: ‘Neen! maar van het ware verhevene.’ Want het valsch verhevene is reeds belagchelijk. De ééne schrede is hier onnoodig.
Eigenlijk kan het valsch verhevene alleen bestaan in menschelijke nabootsing, die haar doel niet bereikt. Ik heb niet alleen gedichten en redevoeringen, maar ook tuinen en huizen gekend, in zulk een' mislukt verheven' stijl gebouwd; maar de natuur, als het werk des Oneindigen, en's menschen geest, als zijn beeld; maar de idealen der menschheid en hare godsvereering: dit alles is altijd waarlijk verheven. En toch, tot het belagchelijke is hier vaak maar ééne schrede.
Niet, dat het verhevene op zich zelf ooit belagchelijk wordt; maar een onverwacht en zonderling contrast verwekt bij ons ‘die behagelijke stuip, die wij lagchen noemen.’ (Van effen.) Zoo is de reus volstrekt niet belagchelijk; maar wel het dwergje, dat op hooge beenen en met eenig gevoel van eigen waarde naast hem gaat staan.

{==29==} {>>pagina-aanduiding<<}

Daarom geeft de godsdienst vaak zoo veel gelachs; juist niet altijd, omdat men met een opzettelijk slecht doel ze daardoor verachtelijk wil maken, maar omdat zij er zich zoo gemakkelijk toe leent. De strijd tusschen het hemelsche en aardsche openbaart zich bij haar gedurig, en geeft tot menig treffend-weemoedig, maar ook tot menig verrassend en bespottelijk contrast aanleiding.
Een enkel voorbeeld. Een jeugdig paar laat liefst buiten, in de landelijke stilte, zijn huwelijk inzegenen. In blijde, maar tevens heilige stemming betreden zij, met de bruilofsgasten, de dorpskerk. De predikant is er nog niet; maar de schoolmeester met een' bakker-ouderling hebben juist de zaken in orde gebragt. De jonggehuwden nemen alles op. Het knielbankje komt hun wat vreemd voor. Zij ligten het groene kleed even op; en ziet: - het is een omgekeerde baktrog! - Arme predikant, die nu den dartelen troep stichten moet!
En toch zal de buitenman hierom en om menigen dito dito niet lagchen. Piis omnia pia. Zijn ze dan waarlijk zoo veel vromer, die eenvoudige landlieden? Ja en neen. Wat meer eerbied, - of vrees zoo ge wilt, - hebben zij zeker; meer ware godsvrucht en deugd daarom nog zoo zeker niet. Maar buitendien, zulke tegenoverstellingen zijn hun zeer natuurlijk. Zij begrijpen uwen lach naauwelijks. Gij moet met zwaarder toets op hunne vaste zenuwen slaan.
Evenwel is de vraag bij mij dikwijls opgekomen, of

{==30==} {>>pagina-aanduiding<<}

ouders het niet nog veel, veel meer hunnen kinderen en zich zelven moesten inscherpen, dat het heilige heilig blijven moet. Komt de godsdienstoefening, - van wie ook, - u bespottelijk voor; kunt gij, zoo men zegt, er uwen lach naauwelijks houden; dan doet gij zonde met er bij te gaan, en nog meer met er, als zij ook reeds zoo denken, uwe kinderen aan te wagen. Even zoo is het met het heirleger van anekdoten, rakende pastoors, predikanten, kosters, kerken, en vooral bijbelplaatsen. Het is moeijelijk zaaijen op een veld, door de loopgraven der spotternij ondermijnd!
Maar daarom kan ik nog niet aannemen, dat alle lagchen zonde is. Ik wil gaarne gelooven, dat de engelen niet schateren, en zelfs - zoo ge wilt - dat de Heer jezus nooit gelagchen heeft. Ik neem zelfs aan, dat, hoe meer onze hoogere geestvermogens zich ontwikkelen en de ziel zich aan geregeld nadenken gewent, naar die mate ook het zelfbestuur toeneemt, en onze geest niet zoo ligt uit zijn middelpunt wordt weg geslingerd. Van daar de onderdrukte lach, de grimlach der denkers. Doch het lagchen zelf kunnen wij, zielkundig noch medisch, niet missen. Die nooit lacht, wordt een dof en knorrig hypocondrist, een trotsche menschenhater en de vogelverschrikker der kinderen, of een overspannen dweeper. Die niet lagchen kan, òf door zijn gestel, òf door den hoogen ernst zijner omstandigheden, - voor hem heb ik een recept. Hij lokke kinderen tot zich: ze zullen voor hem lagchen! - Zou de Heiland der

{==31==} {>>pagina-aanduiding<<}

wereld zich ook in die onschuldige, onvermengde vreugde niet verkwikt hebben, die hij als mensch hier op aarde missen moest?


5.

‘Helaas! mijn vriend is de zelfde niet meer. Hoorde ik hem maar weêr vloeken!’
Zonderling staarde ik den man aan, die dit zeide, en die zelf nooit gevloekt heeft, van kindsbeen af. Hij las in mijn oog de vraag: ‘Kunt gij dat meenen?’ en beantwoordde mijn blik van stomme verbazing met deze woorden: ‘Schijnt mijn wensch u vreemd? Wel nu, ik zal u dien verklaren. Zoo lang mijn vriend nog vloekte, was hij open, gul, mild, gevoelig voor al wat edel is, hartelijk en trouw in de vriendschap. Eenige oefening en ernst zouden gaande weg die ruwe vormen wel verzacht hebben. Ik zelf acht ze altijd en onbepaald een zedelijk kwaad, en heb hem dit dikwijls gezegd. Hij begon het van mij aan te nemen; - toen ik hem voor eenigen tijd verlaten moest. Maar nu, in plaats van die ruwe vormen door ontwikkeling der kostbare kern te veredelen, nu heeft men ze vermorzeld en met het puin zijn hart toegesloten; men heeft zijne mannelijke kracht geknot, moed en zelfvertrouwen in hem gebroken, en den trotschen nek onder het juk van een streng methodisme gebogen: - wee hem, die het beeld Gods schendt!’

{==32==} {>>pagina-aanduiding<<}

‘En acht gij het kwaad onherstelbaar?’ vroeg ik, om den braven man afleiding te geven.
‘En wat zoudt gij doen,’ zoo antwoordde hij met eene vraag: ‘als men in uw afwezen eene uwer beste schilderijen, toevallig met slijk bespat, aan de schoonmaakster had gegeven, en ze had er vlek en vernis en gloed te zamen afgeboend?’


6.

De ziekte is een bezoek van den dood; maar hij blijft in de voorkamer staan, en ziet zijne groote bezoeklijst na, en gaat dikwijls weêr heen, omdat ge nog niet reisvaardig zijt, en hij ook eerst nog elders wezen moet. Maar bij 't heengaan roept hij nog: ‘Ik kom zeker terug!’
Ach! waarom heeft dan meestal de kranke zijne ooren zoo vast tusschen de kussens gestopt; en schromen dienstboden, geneesheer en betrekkingen, de boodschap over te brengen?


7.

De mensch komt ter wereld, of liever ontworstelt de onbewuste kindschheid, gelijk de kapel uitbreekt uit de pop. De vleugelen zijner verbeelding schitteren, nog ongeschonden, van de heerlijkste kleuren. Maar de ondervinding strooit er het stof der aarde op, en de

{==33==} {>>pagina-aanduiding<<}

tranen der teleurstelling zijn de regendroppels, die het stof vaster kleven doen. De zon schuilt, de storm steekt op, de kapel zoekt vergeefs den druk en de smet zijner vleugelen af te schudden. Vaak knakken zij onder hare geweldige inspanning. En eindelijk, nadat de harde werkelijkheid aan de verbeelding hare vlugt ontnomen, en de magtelooze strijd met het leven hare vleugelen geheel verbroken heeft, - ontfermt zich de goede moeder van al wat leeft, de Aarde, over den armen mensch, en geeft hem weder rust in haren schoot.


8.

Verstand en hart zijn tweelingbroeders, even als jakob en ezau, die dikwijls twistten over het regt van eerstgeboorte. Eigenlijk zou dit aan den laatsten, den woesten ezau van ons gevoel toekomen, daar deze het eerst leefde in ons. Maar hij veracht nog vaak dit goddelijk regt, om een' schotel moes; en dan is het ook maar beter, dat de listige en volhardende jakob des koelen verstands *) het overneme. Gelukkig als ook deze beiden, na veel af- en omzwerving en vijandschap, zich opregt verzoenen!



{==34==} {>>pagina-aanduiding<<}

9.

Als eene duif zich verheft boven hare til en eene geburinne boven de hare, dan vliegen zij zusterlijk over geheel de stad, en twisten om geen korrel meer. Als twee arenden van hunne bergtoppen zich verheffen, zweven zij over 't geheele land, en, vrij kiezende onder geheele kudden, betwisten zij elkander geen lam. Zoo wordt de gezigts- en gedachtenkring van den mensch verruimd, en zijn hart met de liefelijkheden des vredes en der vrijheid vervuld, naar mate hij zich waarlijk hooger verheft.


10.

De visch kan hooger of lager zwemmen, door zijne luchtblaas uit te zetten of in te krimpen; maar het hindert hem toch, te lang aan een of te dikwijls die spieren te spannen; van zelf keert hij dan tot zijne gewone hoogte in het water terug, en blijft daar. Waarom zijn de menschen zoo wijs niet, om te blijven in den kring, waarin zij zich het gemakkelijkst bewegen? Waarom zwemmen thans zoo vele grondelingen boven?


11.

Ik hoorde het onlangs door een' welsprekenden mond den jeugdigen kunstenaar toeroepen: ‘Bestudeer de

{==35==} {>>pagina-aanduiding<<}

waarheid, in de natuur en in uwen geest!’ - Even zeer zou ik het wel iederen jeugdigen geschied- of romanschrijver willen toeroepen, ja ieder, die menschenkennis verlangt: ‘Bestudeer de waarheid, in den mensch en in u zelven!’ - Het dagelijksche leven is wel zeer dagelijksch, omdat er - Gode zij dank! - niet iederen dag bergen instorten en volken omwentelen. Ook hebben de romanschrijvers met al hunne groteske, vreemde en vreeselijke beelden onze zinnen wat verstompt. Maar gelijk voor den natuuronderzoeker een enkele boom, ja een koolstronk met rupsen rijker is, dan voor den onnadenkenden wandelaar geheel de landstreek; en hij koolsblad en rups nog peinzend onder 't mikroskoop zet, terwijl de ander het geheele veld reeds vergeten is; - zoo is voor den opmerker overal de menschheid rijk, tot in hare kleinste handelingen. Maar dan alleen zal hij den mensch juist beoordeelen, als hij zich zelven goed beoordeelt. Anders kan hij wel zekeren takt verkrijgen, waarin ons soms de wilde en onbeschaafde ver vooruit is, maar geen ware menschenkennis. Deze verzoent ons met den naaste, omdat ze niemand tot engel of duivel maakt, maar allen tot menschen, gelijk ook wij zelve zijn.


12.

De drukpers is als de aarde. Zij is om der zonde wille vervloekt, dat ze den mensch doornen en distelen voort-
{==36==} {>>pagina-aanduiding<<}
brenge. Maar zij wordt ook van God nog mildelijk gezegend, dat zij het voedzaam graan doe uitspruiten, en rijk worde in lommer en in bloemen. En wie zou nu, om de doornen en distelen, de aarde in eene zandwoestijn herschapen willen zien?


13.

De vrouw wordt meermalen met eene bloem vergeleken, de man met een' boom; en dit is niet onnatuurlijk: de eerste is in het plantenrijk het zinnebeeld der schoonheid, en de laatste der kracht; inzonderheid zijn de roos en de eikenboom hiertoe van ouds het eigendom des dichters, en de vrouw mag hoogstens als klimop zich verheffen. Die beelden zijn nu lief en goed; jammer maar, dat de bladeren der roos uitvallen en hare doornen niet, en dat de klimop den stam somtijds in hare omhelzingen verstikt. Ik wilde liever een vruchtdragend gewas tot beeld hebben; dan bleef er, behalve de bladeren, na de bloemen nog iets over; maar de dichters hadden daar minder belang bij: want zij wisten wel, dat zij veel meer voor jonge meisjes, dan voor getrouwde vrouwen zongen.


14.

Eene moeder, die het meest bidt om haar eerste kind, zucht somtijds het meest over het laatste: want overspannen begeerte is het eerst verzadigd.



{==37==} {>>pagina-aanduiding<<}

15.

Een mensch zonder godsdienst, is als een reiziger zonder staf. In het eerste uur vergeet hij hem ligt, of beklaagt zich over den nutteloozen last; maar in het laatste, of vroeger bij moeijelijk klimmen, steunt hij er op, of treurt om het gemis of verlies daarvan.


16.

Er is veel begaafdheid en kunst noodig voor een' redenaar of schrijver, om anderen te doen weenen of lagchen; maar nog meer, om hun karakter eene krachtige wending te geven, hen tot het goede te bewegen. Het weenen en het lagchen zijn beide slechts magtig genoeg om te verstoren, om af te breken. Tranen zijn als een stortvloed op bekoorlijke, maar gevaarlijke dreven; en de lach is als eene aardbeving, waardoor het bespottelijke tot in zijne grondvesten geschokt wordt. Maar er is een koel beraden geest en een vast besluit noodig, om op te bouwen in de plaats van het afgebrokene, opdat geene andere dwaasheid de ledigeruimte bezette, geen onkruid den verlaten' akker inneme. En tot opbouwen is het oog, dat weent of lacht, niet helder genoeg; daartoe wordt een vaste blik vereischt.


17.

De roman is niet schadelijk, omdat hij een verdicht

{==38==} {>>pagina-aanduiding<<}

verhaal, maar omdat zijn prikkel de zinnelijkheid, - al is 't dan ook eene verfijnde zinnelijkheid, - is. Alle verdichte verhalen zijn geene romans. De echte roman kan alleen onschadelijk zijn, door het voorzigtig en matig gebruik; en 't is niet genoeg, er een tegengift in te mengen van half geschiedkundige waarheid, - veel minder nog van een verdicht godsbestuur, waardoor ligt, vooral bij den jeugdigen lezer, het godsbestuur zelf verdichting wordt. Eerst dan verliest het verdicht verhaal het altijd eenigzins bedenkelijk karakter van roman, wanneer knoop en ontknooping van 't gebied der zinnelijkheid op dat van geest en gemoed worden overgebragt. Dan ook heeft men eerst het regt, om zich te beroepen op het groote voorbeeld van heilzame verdichting, ons door den Heer in zijne gelijkenissen gegeven.


18.

De satire is een scherp tegengift, ontstaan met het kwaad en dat sterft met de zonde. De eerste satire verdrijft adam uit het paradijs: ‘Zie, zij zijn geworden als Onzer een!’ - En de stoutste satire is, in den mond van elia en jezaja, het doodvonnis der afgoderij. Maar ook het toedienen van tegengift is alleen den kundigen en menschlievenden geneesheer toevertrouwd. Zoo moet ook de satire een wapen zijn, door heiligen ernst bestuurd, niet om den mensch te dooden, maar alleen zijne kwaal.



{==39==} {>>pagina-aanduiding<<}

19.

De nevelen dezer aarde moeten tot donkere wolken aangroeijen, om het beeld der goddelijke trouw, - den heerlijken regenboog, - te vertoonen, schitterender, naar mate de achtergrond donkerder is.


20.

Ik heb scholen en akademie doorloopen, en met belangstelling de ontwikkeling en wijziging, zoo wel als den teruggang van veler karakter en aanleg gade geslagen. Daarbij deed de ondervinding mij al meer en meer vreezen voor hen, die, door den roep van hun genie vooraf gegaan aan de akademie kwamen. Zij stonden er bloot voor tweeërlei gevaar, en ontkwamen die beide zelden geheel. Of het vuur en de kracht van hunnen geest deed hen tot uitspattingen vervallen, die de beperkte levenskring in het ouderlijke huis minder duldt; òf de aanhoudende en geregelde inspanning verlamde hunne geestkracht: - zij werden bruikbare menschen en niet meer. De zelfde studie, die voor het gewoon verstand een prikkelend, opwekkend voedsel was, werd voor hen een doodend vergif.
Zoo kost het veel moeite, het wilde paard te temmen, dat in de eerste jaren geen' teugel heeft gevoeld. Of het kromt den nek en laat de manen hangen, en wordt een lusteloos trekdier; òf het breekt juk en gareel en verwoest al wat het ontmoet, en eindelijk ook zich zelven,

{==40==} {>>pagina-aanduiding<<}

daar het telkens op den afgebakenden weg zijn' natuurlijken galop over het vrije veld herneemt.


21.

Men klaagt over vele goede voornemens, die zijn verloren gegaan. Men geeft zich de verdienste, dat men ze heeft genomen, en beschouwt het als een ongeluk, dat men ze verloren heeft. Is dit juist en regtvaardig?
Wanneer gij eene belangrijke schuld te betalen hebt, en gij zendt met het geld - niet een' ouden, beproefden bediende, maar een speelziek en onnadenkend kind; zult gij het arme schaap alleen beknorren, omdat het al huppelende en springende de boodschap vergeten en den schat verloren heeft, en het u nu veel moeijelijker valt, dien op nieuw bij een te brengen?
Wel nu, wien hebt gij het dan te wijten, als gij uw kostbaar goed voornemen aan uw gevoel hebt toevertrouwd, dat zoo ras bewogen en zoo vergeetachtig is, in plaats van het ter bewaring te geven aan uwe rede, en het uit te voeren met verstandige vlijt en doorzettendheid?


22.

Tweeërlei winkels stallen het meest aan de straat uit: die pas opgezet zijn, en die uitverkoopen. Ik heb wel eens, bij de ontmoeting van baardelooze jongelingen en keuvelende ouden gedacht, of het bij den mensch ook zoo ware? - Evenwel, ik wil er niet over beslissen: want het een ben ik geweest, het ander hoop ik te worden:

{==41==} {>>pagina-aanduiding<<}

ik vrees beide leeftijden te beleedigen, mijn verleden en mijne toekomst. Ook is het zeker geen onfeilbare regel, daar de eene winkel de andere niet is.


23.

Het onweder.

Hoe stil en majestueus naderen die donkere wolken! Zij dalen lager, zij breiden zich uit, zij werpen hare schaduwen op de aarde; eene angstige stilte maakt zich meester van de geheele natuur, als of die wolken met al haar gewigt op mensch en vee drukten. Dáár breekt het zwarte kleed, en de donder rolt door de lucht, en de bliksem klieft ze als een pijl..... Een kind des doods, dien hij treft! Maar God zij gedankt! duizenden woningen vliegt hij over, tienduizenden menschen snelt hij voorbij, schoon hij er nu of dan één' enkele treft: - wij slaan de oogen weder op, en zijne kracht is niet meer. Zoo rommelen nog andere donderslagen hoog boven ons, en zoeken nog meer bliksemschichten hunnen weg door het luchtruim, en onze woning blijft veilig. Maar als dan de regendroppels neder vallen, en de wolken aftrekken, en de frissche lucht ons tegenwaait, dan genieten wij allen, en onze weide en ons vee, en de geheele natuur rondom ons. Tegen een' enkele slechts, - indien nog een enkele! - werd de bliksem uitgezonden; maar de regen en frissche koelte tot allen.
Christen, ziet gij in dien heerlijken spiegel niet Gods

{==42==} {>>pagina-aanduiding<<}

beeld, het beeld van uwen God? Ziet! voor hem, die den Schepper gedurig terug vindt in zijne schepping, heeft alles eene taal, eene diepe en rijke taal, eene taal voor alle volken en natiën. De donder is de stem van Gods almagt, de bliksem is zijn wapen: alles siddert, waar Hij komt ten gerigte! Maar de donder des gerigts wordt hier op aarde gevolgd door de levenslucht van het evangelie; ja! die levenslucht wordt daardoor ontwikkeld. En worden enkelen getroffen door Gods almagt, tot een voorbeeld voor allen; die allen ontmoet het evangelie van christus, juist als het gerigt hen beven doet. Jammer slechts, dat voor zoo velen de stemme des donders telkens weêr noodig is, om hen aan God te doen denken, dien zij niet zien in den vriendelijken zonneschijn en in de zoele lentelucht niet opmerken. En toch is het ook nu nog, gelijk bij de goddelijke verschijning aan elia: ‘Stormwind en onweder gaan vóór Gods aangezigt henen; maar in de zachte koelte, die leven en vrede en vreugde geeft: - dáár woont de Heer!’


24.

De kaars en de lamp.

Twee jonge lieden zaten te lezen, elk aan eene afzonderlijke tafel. De een had een brandende lamp op zijne tafel staan, de ander kandelaar en kaars. Een' tijd lang zaten zij rustig, elk bij zijn eigen licht. Eindelijk zag de een op, en begon op vriendelijken, medelijdenden toon:

{==43==} {>>pagina-aanduiding<<}

‘Arme jongen! wat zit gij daar bij een doffe kaars uwe oogen te bederven!’ - Maar de ander was met dit beklag niet gediend, en antwoordde: ‘Meent gij, dat ik ook geen lamp betalen kan? 't Is mijne keus, vriend! Ik houd mij bij het oude licht. Dat bederft de oogen niet.’ - Ook de eerste werd nu warmer. Elk legde zijn boek neêr, en ijverde voor kaars- of lamplicht. Ras kwam het tot hooge woorden. De een klaagde, dat hij den walm van de kaars niet langer kon uitstaan; de ander, dat het felle lamplicht hem de oogen deed schemeren. ‘Weg, nieuwigheidszoeker! met uw' valschen glans.’ Zoo stoof de laatste op, en draaide de lamp uit. ‘Ellendige domper; ik mag die nachtpit niet zien!’ schreeuwde ondertusschen de eerste en snoot de kaars uit. Toen schold de een den ander, omdat hij het donker gemaakt had; zij vochten, en - lezen konden zij niet meer.....
Hoe dwaas is toch de jeugd! Dan zijn volwassenen wijzer!!.....


25.

Bladvulling.

Het is gemakkelijker, een blad te vullen, dan hoofd en hart, wanneer er eenmaal eene plaats, al is 't ook maar een klein plaatsje, in open is, dat de mathematische reeks onzer gedachten of de galvanische kolom onzer aandoeningen door eenig wit, een ledig, een niets, afbreekt. Maar allermoeijelijkst is dit, wan-
{==44==} {>>pagina-aanduiding<<}
neer de ledige plaats vroeger en volkomen werd vervuld: door eene vaste overtuiging, bij voorbeeld, of een rein zedelijk gevoel, door een vriend of - door een beminde. Het valt zeer moeijelijk, op papier te schrijven, waar vroeger schrift afgeschrapt of door kunstmiddelen uitgewischt is. Met de liefde gaat dit anders nog gemakkelijker, dan met de vriendschap of met 't geloof. Rozenwater is wel geurig in de pen, maar houdt zoo lang niet. Niet zelden gelukt het ook, om behendig een' anderen naam in de plaats te schrijven van eenen of eene vroeger beminde. Maar wat allermoeijelijkst, ja onmogelijk is? Eene bladvulling in plaats te schuiven van de verlorene, verzondigde uren en dagen onzes levens, als de herinnering daar van ons kwelt, en wij zoo gaarne - o zoo gaarne! - die doorgeschrapte of besmette bladen uit ons levensboek scheuren zouden, en ze toch vast kleven in den band....... Barmhartig God! dat uwe genade de hand legge op het gene wij niet kunnen goed maken of aanvullen, als Gij komt om te onderzoeken!!....
Vergeten wij het van nu aan nooit meer, lezer! ons leven is één geheel: ééne reis, ééne school, ééne rekening. Laat daarom onze laatste bede iederen dag en ieder jaar, onze eerste in den volgenden tijdkring zijn:

O! dat van mijne levensdagen 
Geen uur geheel verloren ga! 






{==45==} {>>pagina-aanduiding<<}

II. Eerste proeven van een nieuw Nederlandsch zaakwoordenboek.


{==47==} {>>pagina-aanduiding<<}

Tweede afdeeling.

Eerste proeven van een nieuw nederlandsch zaakwoordenboek.


Aarde. Eene moeder, die hare vermoeide kinderen in den schoot neemt, om ze te laten uitrusten; maar kinderen willen altijd laat opblijven.

Adem. Het eenige, wat niemand vergeet terug te brengen, waar hij het gehaald heeft.

Almanakken. Dat zegt in goed Hollandsch: Tijdwijzers. Alleen zijn de Heeren Recensenten het nog niet eens, of zij wijzen, dat onze tijd vooruit of achteruit gaat.

Amerika. Een nieuw ontgonnen land: de eerste oogst is door de dwingelandij afgemaaid, en de stoppels worden nu door de vrijheid in brand gestoken, om den grond te zuiveren en vruchtbaar te maken.

Apen. Een diersoort, dat het meest naar den mensch gelijkt, maar niet zoo wijs, en op verre na zoo dwaas niet is.


{==48==} {>>pagina-aanduiding<<}

Bedelaars. Distels, het teeken van een' vruchtbaren grond.

Beschaving. Iets dat gladde, maar dunne planken geeft, en - veel krullen.

Bezuiniging. Een uithangbord voor ministeriën, een redenaars-thema voor staatsvergaderingen; de hoogste en gladste cocagne-mast voor het volk.

Oude boeken. Even als oude menschen, krom van rug, zwak van lendenen, rimpelig van vel, en in de schoonmaak niet regt schoon meer te krijgen; - eindelijk ernstig van toon, en antiek van letter en van inhoud; niet vlug genoeg meer, om de leesgezelschappen door te drentelen; maar daarentegen rustige en getrouwe vrienden, vooral bij den warmen haard.

Boekverkooper. Een trechter voor voedzame en geestrijke dranken, te bruikbaarder, hoe minder chemische verwantschap hij met die vochten heeft; hoe minder er dus aankleeft, of zich mede verbindt. - Iemand, die ex officio altijd met het aangezigt naar het oosten staat, om naar eene nieuw opkomende zon uit te zien. Het is dus zijne schuld niet, dat hij - nog wel eens omzien kan naar het westen, maar nooit zich achterover buigen.

Boer. De slaaf, die eene schoone vrouw dient, zonder ooit te hebben opgemerkt, dat zij schoon is: - zijne schoone is de natuur.

Burgemeester. Een post, waarmede vroeger een vette buik verbonden was; die echter door de nieuwe

{==49==} {>>pagina-aanduiding<<}

wetgeving aanmerkelijk is geslonken, en soms beneden pari gebragt.

Courant. Een haft, die slechts 24 uren leeft, en daarna het incourantste artikel van de wereld is.

Declaratie. Een overdreven ding, het zij het van een' regtsgeleerde of van een' vrijer komt.

Denken. Iets dat alle menschen doen, - in zoo verre gapen en slikken eten is. - Maar is 't eene geregelde en zich zelf bewuste werking van onze rede, hoe weinigen dan, die denken; - nog minder, die nadenken; - allerminst, die doordenken.

Deugd. Eene vriendin, waarvan men veel spreekt, en wel het meest, als zij afwezig is.

Drukken. Eene werking van boven naar onderen op katoen of papier, op schouders, hoofd of hart. Alleen een handdruk werkt horizontaal, maar heeft ook de minste kracht.

Dweeper. Een wezen met één oog, vier handen en vier voeten, maar zonder ooren.

Eerzucht. Etende tering.

 Ernst en luim. Een kina-drank met een resolvens.

Europa. Eene oude coquette. Zij schikt zich al meer op, hoe ouder zij wordt, en is nu bijna goddeloos genoeg, om vroom te worden.

Gagie. Matrozen-ballast, dien zij in de eerste haven de beste uitwerpen, om de volle lading in te nemen en daarmede weder op reis te gaan.

Geld. Slijk of diamant, al naar men een' roman

{==50==} {>>pagina-aanduiding<<}

of eene nieuwejaars-rekening in de hand heeft. - De plaaggeest van het menschdom; even zeer dwingeland der huizen, waar hij in is, als waar hij buiten staat. Veiligst is de woning, waar hij zoo wel uit- als ingaat.

Geneesheer. Een engel in de ure des gevaars; een gewoon mensch, als de patient hersteld is; een booze geest, na het toezenden der rekening.

Geweten. Een vriend, waarmede wij toch altijd twisten. Een goed geweten kennen velen niet; een kwaad geweten willen zij niet kennen.

Glas. Goed tot aan den mond en vóór de oogen, maar niet er in.

Godsdienst. Is eerst mannelijk geweest, en nu vrouwelijk geworden in ons land. Sedert echter is zij wel gevoeliger, maar ook zoo spraakzaam en onrustig, dat wij haar wel haast weêr mannelijk zouden willen maken.

Goud- en zilverkas. Het beeld der wereld: het fatsoen wordt er duurder betaald, dan het gehalte.

Handelsblad. De Nederlandsche redenaar, die boven al de anderen uitmunt, - omdat hij den langsten adem heeft.

Herziening der grondwet. ‘Het begin van het einde,’ zegt de een. ‘Een begin zonder einde,’ zegt de ander.

Hoveling. Een buigzaam man. Als echter de dauw der vorstelijke gunst hem wat al te zeer bevochtigt, verroest het staal in zijnen rug.


{==51==} {>>pagina-aanduiding<<}

Jezuïten. De opium der christenheid, die verdooft of dol maakt.

Karikaturen. Staan in betrekking tot karakters, als de apen tot de menschen.

Kinderen. Een wensch, - een vreugd, - een zorg, - een last, - en een steun of een vloek: - het een na het ander.

Klok. De spreker, die zegt, dat wij, andere sprekers, eens zwijgen zullen.

Koning. De man, die het schitterendste en zwaarste metaal, het goud, op 't hoofd draagt; zijne gunstelingen dragen het in den zak; maar bij de militairen raakt het, zoo als men zegt, op zijn best de koude kleêren. - In alle constitutionele staten is verder de koning de eenige, dien men wel prijzen, maar niet laken mag. Dit nu, even als blazen zonder adem halen, kan geen mensch op den duur uithouden. Het langste nog doen het de sollicitanten.

Kruiwagen. Zal ook in deze hoogst beschaafde eeuw nooit door den stoomwagen verdrongen worden; omdat de eerste veilig over smalle en kromme wegen voert.

Kwalen. Vijanden. De jonge en nieuwe moet men ontzien, of men ze nog door zachtheid winnen kan; maar oude en verharde zie men stoutmoedig onder de oogen.

Kwasten. Nuttig in een' verwerswinkel, lastig aan de kleederen, ondragelijk in de maatschappij.

Laster. Een vergiftige pijl, met een' onzigtbaren boog geschoten.


{==52==} {>>pagina-aanduiding<<}

Latijn. Eene taal, die reeds eeuwen lang is dood geweest, maar die men nu eerst gaat begraven.

Leeren. Heeft in onze taal een' activen en passiven zin (onderwijzen en onderwezen worden), waardoor het woord eerst voor allen bruikbaar is. In den eersten zin doen het de meeste menschen gaarne. Als het wel was, moest het omgekeerd zijn.

Legitimiteit. Gewijde zalfolie, die vroeger alleen te Rome te koop was, maar naderhand in de vijf hoofdsteden van Europa is nagemaakt.

Letters. Dingen, die dit met menschen gemeen hebben, dat, hoe sierlijker zij tegenwoordig zijn, men ze ook des te moeijelijker lezen kan.

Leugen. In den beginne het gevolg van gebrek aan zelfbeheersching en zelfverloochening. Zij ligt voor de hand, terwijl de waarheid dikwijls vordert, dat wij ons sterk inspannen of diep bukken. Maar de opvoeding van den leugenaar wordt voltooid, als de leugen zich aan volkomen zelfbeheersching paart, en hij dus niet meer liegt uit zedelijke traagheid en zwakheid, maar met overleg en kracht; ja! eindelijk met zeker welgevallen, ook waar het hem voordeel noch gemak aanbrengt.

Leven. Een droom, zegt men. De eene helft behoort aan de kindschheid, den slaap en den ouderdom: dan droomen wij van zelve; en in de andere helft zijn wij ook zelden regt wakker, zoodat het naauwelijks der moeite waard is, dit in mindering te brengen.


{==53==} {>>pagina-aanduiding<<}

Lezen. Van ouds een surrogaat voor het hooren, even als schrijven het voor spreken was; en met het zelfde voordeel, dat gedroogde vruchten boven versche hebben: men kan ze gemakkelijker bewaren en verzenden. 't Is echter de omgekeerde wereld, als velen thans lezen de hoofdzaak, spreken en hooren slechts een surrogaat rekenen; of al meenen, dat zij over alle vruchten kunnen oordeelen, als zij de ananas kennen uit den confituurpot, - de wereld uit boeken.

Liefde. Helder wit, en zoet: - suiker of rottenkruid.

Logica. Iets, dat in de zamenleving weinig te pas komt. Geeft gij iemand gelijk, dan behoeft gij niet logisch te redeneren; en geeft gij hem ongelijk, dan helpt het toch niet.

 Luisteren en fluisteren. Het eerste werkt als een bloedzuiger, het tweede als een adder. Het gevaarlijkste is, dat beider boosheid onder de menschen doorgaans in één venijnig dier vereenigd is.

Menschenhater. Een leerling in de school der menschenkennis, die op de helft van den cursus is weg geloopen.

Messen. Hoe ouder, hoe scherper: - even als de tong eener praatzieke vrouw.

Natuur. Eene schoone en edele vrouw; zoo schoon en zoo edel, dat er meer zijn, die haar bewonderen, dan die haar beminnen; meer, die haar beminnen, dan die haar volgen.

Navolgers. De schaduw van een' olifant: eene

{==54==} {>>pagina-aanduiding<<}

mug heeft er geene. Ongelukkig geeft de schaduw wel den snuit, maar niet het vernuft getrouw weder.

Nieuwjaar. Een kind in de wieg, een roos in den knop; eene doos van Pandora, op welker deksel bloemenkransen geteekend staan.

Nijd. Een vergiftige slang; - met dit onderscheid, dat men haar de gifttanden niet kan uitbreken, en dat zij ook zich zelve bijt.

Omwenteling. Een zware ijsgang, die een land van den winter in de lente brengt; - of een lavastroom, die eerst na jaar en dag vruchtbare dreven draagt, terwijl menig Herkulaneum en Pompeji er reddeloos onder bedolven ligt.

Ongelukken. Steenen op den levensweg. Zijn het kleine kiezelsteentjes, dan hebben zij de uitwerking van stuifzand: zij verblinden ons en maken ons knorrig; - zijn zij grooter, dan stooten wij er den voet kreupel aan, of dragen ze met moeite voort; - en zijn ze nog grooter, dan worden het rotsblokken, waar wij angstig onder door loopen, of die neder storten en ons verpletten.

Openhartigheid. Eene eigenschap, die zeer geroemd wordt, maar niet altijd roemenswaard is. Want 1° heeft het hart twee kamers; nu staat bij sommigen de voorste kamer wijd open, omdat in de achterste alles van waarde geborgen, en deze goed gesloten, ja zelfs de deur achter behangsel of schilderij verborgen is. En 2° is sommiger hart zóó open, dat de deur nooit goed meer kan gesloten worden, om vriendschap of liefde,

{==55==} {>>pagina-aanduiding<<}

geheimen of weldaden, edele gevoelens of godsdienstige beginselen te bewaren.

Oudejaar. Een goede kennis, van wien men nog eens hartelijk afscheid neemt, opdat hij het kwaad, dat wij hem gedaan hebben, maar niet klappen zou.

De Overlevering. Een jongen, die zijn examen doet, en even onbeschaamd als vergeetachtig, toch op alle vragen antwoordt, omdat de ondervinding hem heeft geleerd, dat de brusque, onverschrokken schijn van te weten al ligt, zelfs bij anders bevoegde beoordeelaars, voor ware en grondige wetenschap doorgaat. Terwijl zoo de overlevering ons verzekert, dat zij alles weet, zelfs wat zij noch iemand weten kan, zijn duizenden nog altijd dwaas genoeg, om haar te gelooven.

Recensent. Een vleeschvlieg, die door zijn instinkt naar de rotte stukken gedreven wordt. - Verder een man, die doorgaans wel in de noodzakelijkheid is, zijnen naam te verzwijgen, omdat de schrijver den zijnen noemt.

Regt. Is tweeërlei: òf eigenlijk regt, òf wettig onregt.

Romans. Sterke drank, waar tegen nog geen Afschaffings-genootschap is opgerigt. Hij wordt uit de granen der geschiedenis en der menschenkennis gestookt, en is daardoor meer prikkelend dan voedzaam. Afschaffing zou ook hier eigenlijk even onnoodig zijn, als zij onmogelijk is, - indien maar altijd matigheid mogelijk ware! - Bovendien, ook gezondheids -elixer wordt van

{==56==} {>>pagina-aanduiding<<}

sterken drank gemaakt; zoo kunnen misschien ook de romans niet meer gemist worden in de groote apotheek der menschheid.

Satire. Wordt veel gelezen en weinig geprezen; allerminst door hen, die er uit leeren of zouden kunnen leeren.

Schoolmeester. De meester der school, vooral zoo hij meester is over zich zelven.

Schrijven. Onze eeuw is die der boeken. De tijd schemert reeds, dat ook de boeren boeken schrijven, en schooljongens redigeren en recenseren zullen. Er wordt evenwel niet zoo veel gelezen, omdat er veel geschreven wordt, maar omgekeerd: het is de vaste wet der zamenleving, dat de productie vermeerdert met de aanvraag en behoefte.

Slaap. Het natuurlijkste en toch zonderlingste in ons leven; - het begin, midden en einde daarvan. De slaap verbroedert ons met het gedierte des velds, en schijnt toch somwijlen de Jakobsladder op te rigten, die ons met de engelen Gods verbindt. Overigens kent reeds de bijbel vele soorten: den slaap der onschuld, van adam; - der zonde, van jonas; - der zwakheid, van de discipelen; - des geloofs, van jezus in den storm, - en het ontslapen in christus, tot zalig ontwaken.

Speculatie. Naar snoek visschen. Die mis slaat, is zijn tuig kwijt. 't Is dus niet veilig voor hem, die er maar één heeft.

Stedelingen. Worden onderscheiden (zoo als van

{==57==} {>>pagina-aanduiding<<}

ouds de groote en kleine Friezen) in kleinsteedsche en grootsteedsche menschen. De eersten zoeken spelden, de laatsten spijkers.

Sterven. De beste weg om zich bemind te maken: want ieder prijst de dooden, omdat ze niemand meer in den weg zijn.

Systeem. Een gebouw, dat gewoonlijk in proces ligt tusschen den eigenaar en den architekt. De laatste keurt het af, en wil het geheel afbreken, om een nieuw op te bouwen; de eerste wil het alleen wat opknappen. Beiden vergeten doorgaans, dat het grootste gebrek eigenlijk in de fundamenten (het menschelijk verstand) zit.

De Tijd. Een stoomwagen voor verliefden, eene diligence voor kooplieden, eene trekschuit voor oude lieden en eene pijnbank voor zieken. Iemand, waarvan de kinderen vragen: ‘Wanneer zal hij komen?’ De mannen: ‘Waar moet hij heen?’ En de grijsaards: ‘Waar is hij gebleven?’

Tijdschrift. Eene afgaande koorts voor den redacteur, een werkdoosje voor den schrijver, een table d'hôte voor 't publiek; maar voor den uitgever eene melkgevende koe, die, als zij te weinig begint te geven, op nieuw kalven (van redactie, formaat, enz. veranderen) moet.

Eene Ton. De woning van diogenes, waarin thans niemand meer woont. De tegenwoordige hondsche wijsgeeren doen anders: zij drinken eerst het vat leêg, en

{==58==} {>>pagina-aanduiding<<}

maken daarna van de duigen voor zich eene armoedige doodkist.

Toren. De narrenmuts met bellen, die stad en dorp dragen. Haar gebengel herinnert ons gedurig, dat het menschdom steeds voort wandelt en nooit wijs wordt.

Uilen. Verdeelt men in twee soorten: de vliegende treft men bij nacht aan, de loopende bij dag.

Verbetering. Eene noodige kunstbewerking voor alle zaken. Doorgaans echter stelt men die lang uit, om dan finale afrekening te houden, voor het gemak. Zoo is, bij voorbeeld, een bankroet gemakkelijker, dan eene geregelde betaling van schulden; en menig luije bedelaar zou liever eens op een jaar met levensgevaar willen vervellen, dan zich dagelijks wasschen.

Vertalers. Menschen, die uitgezochte vloeijende of ook wel drooge waar van het eene vat in het andere overstorten: en die bij het stuk en niet naar het werk betaald worden, al gieten zij ook franschen honig met azijn in een' Hollandschen koperen ketel, Duitsche dunne en troebele soep in een mandje, en Engelsche peperkorrels op een wijde zeef.

Verveling. Een blinddoek voor oogen, die gewoon zijn te zien, en een band om de leden, geschikt om zich te bewegen. Maar de doek hindert den blinde en de band den lamme niet; - even min verveelt zich de Negerslaaf of idioot.

Vijanden. Een harde en leelijke spiegel, om onze ge-
{==59==} {>>pagina-aanduiding<<}
breken in te zien. Wij zouden dien, hoe nuttig hij ook zijn kan, niet koopen, als hij ons niet werd present gedaan.

Volksgunst. Ebbe en vloed. Met nieuwe en volle maan springvloed.

Oude Vrijers. Steenen des aanstoots voor jonge meisjes; krachtige magneten voor eerbare weeuwtjes; blijde vooruitzigten voor erfgrage neven en nichten.

Vrouw. De bloem van het menschelijke leven: moeijelijk om aan te kweeken; kostbaar om te onderhouden; door fijne stekels omgeven, als zij bloeit; te min geacht, wanneer zij is uitgebloeid.

Vruchten. Dingen, die heerlijk smaken, tot men ze vrij plukken mag; alleen de vruchten van wijsheid en deugd uitgezonderd: die smaken altijd goed.

Waarheid. Een zekere soort van vuur, die in deze koude wereld best met eene tang wordt aangevat. De tang heet voorzigtigheid. - Of wel de gouden munt, die het meest wordt besnoeid en nagemaakt. En de ondervinding heeft geleerd, dat valsche munters nog gemakkelijker te vervolgen en te straffen zijn, dan geldsnoeijers.

Weg. Het eenige woord, dat in drie letters de drie tijden uitdrukt. Het verledene is weg. Het tegenwoordige is een weg, en de toekomst nog verre weg.

De Wereld. Wordt kleiner voor ons, naar mate hart en geest grooter worden. Van daar, dat bekrompen menschen zoo veel te zien en te spreken, te wenschen en te betreuren hebben.


{==60==} {>>pagina-aanduiding<<}

Wetenschap. Soms een engel, soms een paauw, ook wel eene melkgevende koe, - al naar de man is, bij wien zij haren intrek neemt.

Woordenboek. Eene inventaris, die men gewoonlijk het laatst van zijn' eigen' inboedel maakt; de naauwkeurigste inventaris wordt gemaakt in een sterfhuis, en het beste woordenboek van eene doode taal.

Zedelessen. Meestal niet anders, dan hagel op een' olifant. Het verveelt hem, maar treft hem niet.

Ziekte. Een proces tusschen leven en dood; waarbij, zoo als gewoonlijk, de advocaten het meeste winnen. Indien men er evenwel het misbruik van de gezondheid en de inbeelding van ziekte kon aftrekken, en bij 't overige wat geduld voegen, zou de natuur, zonder recept of rekening, het al ver brengen.

Zielen. Dingen, waarbij men de bevolking telt. Te voren deed men dit bij koppen, daar men als axioma aannam, dat ieder levend mensch een hoofd heeft. Thans schijnt men meer zeker te zijn van de ziel. Slechts de legers telt men niet bij zielen, omdat de soldaat (als soldaat ten minste,) geene ziel heeft, maar alleen het geheele leger of des zelfs opperbevelhebber.





{==61==} {>>pagina-aanduiding<<}

III. Woorden des tijds.


{==63==} {>>pagina-aanduiding<<}

Derde afdeeling.

Woorden des tijds.


1.

Men heeft zoo lang reeds de ontwikkeling der volken vergeleken met de verschillende leeftijden, van kind tot grijsaard, dat het tijd wordt, om eens eene andere vergelijking te kiezen. Naauwkeurig gesproken, is ook deze alleen juist bij zulke volken en staten, die eenen vasten vorm van godsdienst en zedelijkheid hebben, een kleed, waar zij uitgroeijen: - bij Heidenen dus, Muhammedanen, Joden zelfs en kerkelijke Christenen. Maar de vrije, Evangelische Christen, zoo volk als individu, kan met den Psalmdichter zeggen: dat God zijne jeugd vernieuwt als die eens arends. Gaan wij die zoogenaamde grijsheid der volken na, ze is doorgaans niet die der volken zelve, maar van de vaste vormen hunnes maatschappelijken bestaans, van krachtige godsdienstig-staatkundige denkbeelden, die hunne eerste zamenwoning be-
{==64==} {>>pagina-aanduiding<<}
zielden. Die vergrijzen, maar het volk staat als een Fenix uit zijne asch weêr op.
Komt! nemen wij nu onze vergelijking eens van elders: ze zal dan ook op onzen vluggen tijd beter passen. Ontleenen wij haar aan het plantenrijk, waar de omzetting der stoffen door gisting plaats heeft, even als in 't delfstoffelijke door krystallisatie. - De eerste gisting is die, waarbij de suikerstof wordt ontwikkeld. In de volken is het de staat der onschuld, dat is te zeggen: der staatkundige onschuld. 't Is de landsvaderlijke regering, waarbij het volk alles voor zoete koek opeet, maar toch ook de regering ware betrekking gevoelt op het trouwe volk; zoo omtrent als de hooghartige, maar ook hartelijke kinderliefde van een' ouden Pruis. Die tijd is bij ons in zeker opzigt zoo ver nog niet, of liever in den morgen onzer eeuw nog eens terug gekeerd: de tijd, toen de banier: ‘Voor 't Vaderland en voor Oranje!’ oneindig meer vermogt, dan thans die van: ‘Vernieuwing der grondwet;’ - de tijd, toen een eerwaardig grijsaard den zuiveren glans van zijne kroon liet schitteren, door vrij om te wandelen onder zijne kinderen; terwijl andere vorsten altijd op hunne hoede moesten zijn tegen den dolk des sluipmoordenaars. - Thans zal een kruijer u zonneklaar bewijzen, schoon hij er niets van weet, wie het geld van 't land, zijn geld steelt!
De tweede gisting is die, waarbij de edele, maar gevaarlijke wijngeest, de alcohol wordt ontwikkeld. Zon-
{==65==} {>>pagina-aanduiding<<}
der deze blijft een volk - natuurlijk geen troep wilden of horde roovers, maar een volk, aan taal, wet en zeden kenbaar - al te zoet. Het is alles voor de overheid, maar voor zich zelf niets. Gij kunt er een vijftig jaar slapen, en daarna wakker worden, om weêr op uw gemak op de zelfde wijs voort te leven, als gisteren en eergisteren. Maar werkt de geestrijke gisting in een volk, dan gaat het denken en willen, en groote denkbeelden en groote menschen ontstaan. Dat was de roem onzer vaderen. Zij waren onder de eersten der nieuwere volken, die zich krachtvol en geestrijk ontwikkelden, door vrijheid van handel en vrijheid van godsdienst, dat is: een vrij verkeer met God en de menschen. En doordien zij de eersten waren, was de armoede van anderen hun rijkdom.
Maar deze wijngisting, hoe edel ook en juist daardoor, is gevaarlijk. Zij bewerkt de geweldige uitbarstingen van omwenteling en oorlog, en hutst den droesem van het vat naar boven, dat die er schuimend uitspat. En werkt ze ongestoord en bandeloos voort, dan volgt al spoedig de derde gisting, waarbij de azijn zich ontwikkelt: het zijn de zure partijschappen, die zoo menige herinnering op elkander te wreken hebben; het zijn bovendien de zure aangezigten der teleurstelling, die zich idealen - vaak idealen van eigenwil en eigenbelang - had voorgespiegeld. - En zoo nu eene sterke hand het niet belet en de nog overige geestkracht bewaart, dan volgt al spoedig de laatste, de rottende gisting, waarbij de maatschappij, onder de vreeselijkste verwoestingen als van

{==66==} {>>pagina-aanduiding<<}

eene doodelijke lijklucht doordrongen, ontbonden wordt. - Maar gelijk in de natuur alle stof, na dezen cirkel doorloopen te hebben, weder tot zijne eerste of nog grootere heerlijkheid terug keert, zoo rust ook hier de scheppende en vernieuwende hand Gods niet, daar zij uit de ontbonden bestanddeelen eene nieuwe schepping voort brengt.
Waarin bestaat dus de kunst van regeren?
De een zegt: ‘Daarin, dat men het volk bij zijne eerste en zuiverste ontwikkeling beware;’ met andere woorden: ‘dat men het zoet houde.’ Dat doet de geweldige kuiper, die zijn Heidelberger vat in vreeselijke ijzeren banden slaat, de Autokraat van Rusland; maar ons hart wordt toch wat eng, bij 't gezigt van zijn bevroren rijk. Dat deden, door chemische middelen, de Jezuïten in Paraguay; en de inwoners waren er gelukkig, - als het gedierte des velds.
Daarom buldert het een ander hoog uit: ‘Men moet het volk zich zelf, zich zelf alleen laten ontwikkelen.’ - Dus ook al het goede laten verzuren, bederven? dus ook bloed en roof en heiligschennis? Want het volk is de natuurlijke mensch, in wien 't redelooze de overhand heeft. Of gij schift geheele standen uit, en noemt alleen de rijken en beschaafden het volk; en gij wordt een aristokraat, als de beste!
Neen! de kunst van regeren bestaat hierin, dat men die natuurlijke gisting opwekke, tot zij hare edelste hoogte bereikt heeft: het zoet der trouw en des geloofs,

{==67==} {>>pagina-aanduiding<<}

met den wijngeest der vrijheid -in maatschappij, kerk en wetenschap - onscheidbaar vereenigd; - dat men dan afschuime en bezinken doe, maar vooral met krachtige hand het uitgisten belette, al moest het zijn door sterke zwavellucht, die wijnkooper en kanonnier beiden gebruiken......
Wee u, gij beklagenswaardig Frankrijk! dat ge die taak, waartoe zoo veel prozaïsch beleid wordt vereischt, aan eenen dichter hebt opgedragen *). Nooit beter hadt ge uw slagtoffer, den edelen filips, kunnen wreken.


2.

Het jaar 1848 begon veel, - even als een dolle werkman, die een halve roes aan heeft, - maar maakte niets af; en nu zijn volgende jaren met menig onbekookt, onuitvoerbaar plan, maar ook met enkele geniale denkbeelden blijven zitten. Zoo blies onder anderen de bazuin door Europa henen, en liet ook in ons vaderland zich hooren: Scheiding van Kerk en Staat. En hoe welluidend die klank was, de zaak zelve geeft toch onzen staatkundigen en theologen nog menig appeltje te schellen, waarvan de bast verbazend taai is.
De reden is, dat de scheiding wel eenigzins dient te

{==68==} {>>pagina-aanduiding<<}

beantwoorden aan de vereeniging, die niet overal de zelfde is. In den Kerklijken Staat bij voorbeeld zijn Kerk en Staat (de naam wijst het reeds uit) aan de Siamésche broeders gelijk. Aan elkander vast van voor de geboorte af, moeten zij hun leven wel te zamen slijten, en best is het nog, dat zij vrede houden: anders moet onvermijdelijk de een den ander dooden; en die dood is tevens zelfmoord; of hoogstens houdt de eerstgeboorne en sterkste, de Kerk, zelf nog een kwijnend leven over. - Elders, bij voorbeeld in Engeland en bij ons, is het de vereeniging van echtgenooten, met al de bekoorlijke herinneringen eener eerste liefde. Als man of vrouw, in de hitte van den twist, scheiding vraagt van tafel en bed, is er veel in orde te brengen, voornamelijk omtrent de kinderen; en zoo wordt eene hoofdvraag, wie b.v. hooge en lagere scholen behouden zal. - Eene andere verhouding bestaat in Amerika, en men heeft dwaas gedaan, met Europa's geschiedenis te willen weg denken, om van deze oude en verwende dame een nieuw Noord-Amerika te maken. Dáár woonden Kerk en Staat nooit te zamen in één huis. Het zijn naburen, die al wèl doen, als ieder zijn goed naauwkeurig afpaalt, en zij het gemeen eigendom deelen. Maar ook dáár zelfs is de scheiding niet volkomen. De Kerk heeft er van den Staat een vrij overpad verkregen, om 't kerkgaan vrijer en gemakkelijker te maken; en de naam van dit overpad is de zondag. Wanneer de scheiding van Kerk en Staat daar ginds over den oceaan zoo vol-
{==69==} {>>pagina-aanduiding<<}
komen ware, als onze Utopisten droomen, waarom telt de Staat, die nimmer rust en niet rusten kan, er dan niet zeven werkdagen, volgens den regel: L'état est athée?


3.

Onze tijd is een tijd van principes; maar hij is, met al zijne beginselen en regels, gemakkelijk te vangen. Niet door op zijne principes storm te loopen, maar door er om heen te graven; niet door de zwakheid van den regel aan te toonen, maar de kracht der excepties. ‘Minister A. is een vriend van bezuiniging, een groot vriend van bezuiniging...’ Als ik dien klemtoon hoor, tast ik al naar de zakken: want dan volgt er zeker: ‘maar verkregen regten moeten geëerbiedigd worden, de geregelde dienst niet verstoord, de waardigheid des lands opgehouden, nieuwe bronnen zelfs van welvaart geopend -’ kortom, er moeten eene menigte dingen gedaan worden, die alle geld kosten, en waardoor de excepties den regel van bezuiniging ver boven 't hoofd groeijen.- ‘Mijnheer de afgevaardigde uit Friesland of Gelderland of van waar ook, is een groot voorstander van den vrijen handel -’ Doch zoodra hij begint met dit te zeggen, weten wij reeds, dat hij er tegen zal stemmen, en tusschen allerlei maren de vrijheid gevangen zetten.
Onder al die excepties is er in ons talmend vaderland geen gewoner, dan ‘Maar wij achten, dat de tijd nog

{==70==} {>>pagina-aanduiding<<}

niet gekomen is -’ En daar die tijd uit zich zelven, of liever door de kracht van enkele overtuiging en pligtgevoel, zelden of nooit komt: - de tijd om geliefkoosde gewoonten af te leggen, vrijwillig afstand te doen van onwettig of schadelijk gezag; de tijd, om zich in te spannen en op te offeren, vaak zonder dank of loon; - zoo is het billijk, dat de hemel soms eene aardbeving zendt, die de klok luidt, en sidderend doet uitroepen: ‘Nu is het tijd!’ zoo maar niet: ‘Nu is het te laat!’


4.

Onze eeuw zit telkens op haar' neus te kijken, als een jongen, wiens som niet uitkomt. De fout schuilt daarin, ‘dat menschen geene paardenkrachten zijn.’ Gewoon per stoom te rekenen, vergist men zich hierdoor gedurig. Bij voorbeeld:
De vorsten rekenen, dat zij met een leger van honderdduizend man bestuur kunnen voeren over minstens vijftigmaal zoo veel ongewapende inwoners; - en vergeten, dat in bedwang houden nog geen regeren, en rust geen vrede is.
De republikeinen begrijpen, dat honderd millioenen onderdanen gemakkelijk vijftig vorsten het hoofd kunnen afslaan; - en bedenken niet, dat men de oude herkomst der volken, het godsdienstig geloof en geweten der burgers, niet zoo gemakkelijk het hoofd afslaat.
De Roomsch-Katholijken rekenen, dat zij even vele

{==71==} {>>pagina-aanduiding<<}

stemmen of ambten moeten hebben, als zij honderd- of duizendtallen kunnen aanvoeren, zwart of blank, rijk of arm, geleerd of stomp;-terwijl het overwigt in de maatschappij zich maar niet naar 't getal rigten wil.
De philanthropen plaatsen honderd menschen bij een, en - kunnen zich maar niet begrijpen, dat zij naauwelijks voor vijftig werken; of de staathuishoudkundigen willen alle weldadigheid in éénen pot doen, om daaruit ruimer te bedeelen; - en zij vinden op den bodem een groot deficit.
Kortom, de verkeerde becijfering ligt juist daarin, dat de mensch geen cijfer is.


5.

Er is - zoo wij de zaak wel bezien - voornamelijk tweërlei oppositie, die de staten gisten doet; en gisting geeft geest en stank. - Die tweeërlei oppositie komt voort uit een ledige, en uit een volle maag. De laatste was meer die der 18de, de eerste die der 19de eeuw. Een volle maag evacueert, na vrij wat vapeurs en humeuren naar het hoofd gezonden te hebben; maar een ledige maag - och! wie verlost ons van die droeve kwaal, vooral wanneer er eene hartziekte bij komt? - Het beste is nog, dat onze staatslieden de fijnere diplomatie voor een' tijd lang aan de liefhebbers overlaten, om een jaartje bij boer en bakker school te gaan, en het volk te bezor-
{==72==} {>>pagina-aanduiding<<}
gen: werk en brood; waarbij 't iederen staatsvorm goed zal vinden.


6.

De verloopene halve eeuw bevatte wel twee eeuwen, De eerste was die van den nieuwen stijl; te weten: al het oude en bestaande afgekeurd, gemoderniseerd, - soms verwaterd; zoo wel in 't staatkundige, als in 't godsdienstige. Zoo werd het oude stelsel geknot, vervormd, verpast. De oude man verknipte de allongepruik tot een naturel, en sneed de breede panden van zijn' bruigomsrok af, om er een nieuwerwetsch jasje van te maken.
De tweede eeuw is die der renaissance, waarin al 't oude als van nieuws geboren wordt, maar onder een vreemde lucht en in vreemde aarde; waarin de ultramontaan en calvinist republikeinen zijn of weinig minder. De jonge dandy paste dus grootvaders pruik op.
Zal de derde eeuw in de negentiende eigen haar en eigen kleed dragen; zonder te spotten met het wat lompe gewaad en de stijve pruik van menschen, die oud of zwak van hoofd zijn?


7.

De kwaal van onze dagen is partijzucht, en haar gebrek partijdigheid: de eerste de wortel, de tweede de

{==73==} {>>pagina-aanduiding<<}

vrucht. De oorsprong ligt evenwel nog dieper. Door het malaise, waarover alle publieke bladen bijna, vóór 1848, klaagden, - een spook, dat nergens was en overal; eene zwoele stilte vóór het onweder; - was men in de laatste 25 jaren al meer en meer tot de principes terug gekeerd, waaruit men heil en medicijn, nieuw leven en nieuwe kracht wachtte voor eene kranke wereld. Nu zijn die ‘menschen van één principe’ in hun drijven altijd partijdig. Er is maar een enkel principe, dat geen ander nevens zich schijnt te behoeven; dat van salomo: De vreeze des Heeren is het beginsel der wetenschap; en toch zijn ook de gevolgen, hieruit afgeleid, schromelijk overdreven.


8.

Het zoo beruchte Communisme is niet anders dan de zelfmoord der maatschappij. Even min nu als men behoeft te vreezen, dat de zelfmoord eens tot de algemeene zeden zal behooren, omdat de schepping, als organisch geheel, nooit zich zelve verwoest, en de Schepper het ook niet zou toelaten; even min vrees ik voor 't algemeen worden van deze maatschappelijke ziekte. Er zijn echter tijden, waarin de zelfmoord op eene verontrustende wijze toeneemt, en zelfs besmettelijk wordt. Even zoo dreigt onze eeuw, hare vlagen van krankzinnigheid en zelfvernietiging te zullen hebben,

{==74==} {>>pagina-aanduiding<<}

die zeker verwoestend zouden werken, maar ook slechts plaatselijk en tijdelijk.


9.

Socialisme. - De socialist is niet anders dan een verschrikte communist, verschrikt door de consequentie van zijn eigen systeem. In plaats dus van het organisch geheel der maatschappij tot een' vormeloozen klomp te verbrijzelen, zoekt hij het tot een' polyp te vernederen, een plantdier of dierplant, waarin alles even veel of even weinig denkt en eet. - Beter antwoord op deze dwaasheid weet ik niet dan de vergelijking van paulus, - in den grond de zelfde met de fabel, die eens in Rome het plebs met de patriciërs verzoende: - Ware het geheele ligchaam oog, waar zou het gehoor zijn? Ware het gansch en al gehoor, waar zou de reuk wezen? Maar nu heeft God de leden gezet, een iegelijk in het ligchaam, gelijk Hij gewild heeft. En het oog kan niet zeggen tot de hand: ‘Ik kan u missen!’ of ook het hoofd lot de voeten: ‘Ik heb u niet van noode.’ (1 Kor. XII: 12-27.)


10.

Pauperisme. Een wanschapen woord voor eene wanschapene zaak. Waartoe het dient, en waarom wij Hollanders niet eenvoudig ‘toenemende armoede’ zeggen, heb ik nog maar niet kunnen begrijpen. Wanneer men

{==75==} {>>pagina-aanduiding<<}

het Latijnsche woord pauper (arm) eenen Griekschen uitgang mag geven, (en de Grieksche uitgangen zijn nog al barmhartig!) dan zou nog παυπεριζω, zoo ver ik weet, niet anders zijn dan ‘arm maken,’ en παυπερισμος zou wezen ‘de kunst of wetenschap of zucht, om arm te maken;’ even als, bij voorbeeld, magnetiséren is ‘in een' magnetischen toestand brengen’ en magnetisme de kunst of wetenschap, die daarover gaat. Even zoo heeft men in de twee andere modewoorden, die er op rijmen, communisme en socialisme (het stelsel, dat alle dingen gemeen, of wel genootschappelijk maakt) ten minste de taal geen geweld aangedaan.


11.

Quaesties van den dag. - Vele menschen bewegen zich hierin met al hun verstand en al hunne magt; maar daar die quaesties groot zijn en hun verstand klein, bewegen zij er zich ongeveer in als een jongen in zijns vaders jas, waarmede hij wel menigen krommen sprong, maar nooit eene reis maken kan.


12.

Wanneer ik in onzen tijd met zekeren ophef hoor verkondigen:
dat het resultaat der handelspolitiek is, ieder vrij te laten koopen, verkoopen en vervoeren, wat hij wil;

{==76==} {>>pagina-aanduiding<<}

der staathuishoudkunde, dat ieder werken moet, om te eten; en de staat hem eigenlijk geene hulp verlenen moest, dan om hem des noods te begraven, als hij van den honger sterft; en dat nog enkel als maatregel van politie;
der gezondheidsleer eindelijk, dat koud water de beste drank, het eenvoudigste en krachtigste geneesmiddel is;
dan komt mij de cicerone in de gedachte, in de kerk van zekere vaderlandsche stad: ‘Hier zien de heeren en dames de grafzerk van olivier van noort, die in drie jaren de wereld is rond gezeild!’- ‘En toen?’ - ‘Toen? Ja, mijne heeren! toen?...... Toen is hij weêr te huis gekomen.’
Is zóó ook de wetenschap weêr te huis gekomen bij de kinderkennis, dan komt, dunkt mij, niet te onregt de vraag bij ons op: waarom zij zich op al hare reizen juist nu zoo verhoovaardigt, en met verachting op hem neder ziet, die bij deze reis rondom de wereld wat ten achteren, die nog in den vreemde is?


13.

De vraag: ‘welke regeringsvorm, in 't afgetrokkene beschouwd, de beste is,’ klinkt in mijn oor even eens, als of men vroeg: ‘welk gewaad, eene zomer- of win - terkleeding, is de beste, de jaargetijden niet in aanmerking genomen?’ of ‘Is een zeer lang stel kleederen of

{==77==} {>>pagina-aanduiding<<}

wel een kinderpakje het beste,-onberekend, wie het zal moeten dragen?’
Een volk moet geregeerd worden, en geheel of ten deele zich zelf regeren, naar het is; en die regering is zeker de beste, die het past en tevens de ontwikkeling van het volk vrij laat; - een kleed, dat op den groei is gemaakt.
En zoo - hoewel ik geen' ademtogt of polsslag sympathie gevoel voor een' dooden of levenden napoleon, - wil ik gaarne gelooven, dat het militaire of keizerlijke despotismus voegt aan een volk, dat hoog verlicht is zonder het evangelie regt te kennen, uiterst levendig en vernuftig, zonder eene genoegzame mate van gezond verstand en zedelijkheid, - althans in den hoogsten en laagsten stand; - een volk, waarvan de hoofdstad een geordend leger van meer dan 50,000 Wandalen kan op de been brengen; - een volk eindelijk, waaronder zeven millioenen menschen eenen meineed goed keuren, ‘om de maatschappij en misschien de geheele beschaafde wereld te redden,’ zoo men zegt: - ofschoon die maatschappij er minstens ieder jaar ééns gered wordt, zonder immer voor goed gered te zijn.


14.

Onze eenw is veelzijdig ontwikkeld, en ook de menschen zijn veelzijdig geworden; maar 't is mathematisch onvermijdelijk, dat zij daardoor ook veelhoekig zijn, en dus - ligt omkantelen. - Van daar misschien de

{==78==} {>>pagina-aanduiding<<}

neiging onzer eeuw tot omwentelingen, eene neiging, waarvan zij nog gansch niet is genezen; - alleen was ze, al wentelende, den rand van een' steilen afgrond wat te na gekomen, en is nu voor 't oogenblik als versteend blijven liggen.


15.

Geen dwazer en tevens schadelijker tooneel in het mal à propos des levens, dan wanneer onze werkzaamheid zich daarnaar rigt, en dus - hoe wèl overlegd anders - haar doel mist of zelfs vernielt. Hoe menig geneesheer, niet van kunde ontbloot, praktiseert niet over den man, die daar ligt, maar over eenen zieke, die eigenlijk de vrucht zijner verbeelding is, daar hij door eene eerste opvatting tot eenen eersten mistred werd gebragt, en zoo op den verkeerden weg geleid, die hij nu met de grootste consequentie vervolgt. - Even zoo spreekt en predikt menig een voor een ingebeeld gehoor; en ik heb meer dan eens in vollen ernst hooren beweren, dat men geheel vergeten moet, wie daar zitten en hoe weinig zij er van begrijpen, om niet ontmoedigd te worden; indien men maar zich zelven voldoet, - dat men immers te huis ook doen kon? - En ach! ook de vorsten en staatslieden en hiërarchen onzer eeuw regeren wel eens over een volk van hunne verbeelding, van vroeger eeuwen misschien; of onze philanthropen en demagogen stellen zich aan 't hoofd

{==79==} {>>pagina-aanduiding<<}

van eene volksmenigte uit de ideale toekomst...... Zoo schijnt niets moeijelijker te bereiken, dan de werkelijkheid, die ons toch voor de voeten ligt; en in een zedelijk opzigt heeft fichte niet geheel ongelijk, als hij zegt, dat het niet-ik wordt voort gebragt door het ik; in goed Hollandsch: dat ieder zich zijne eigene wereld schept.


16.

Mijn goede vader zeide mij dikwijls, dat hij 't besturen van paarden nimmer had kunnen leeren; nog minder omdat zij te vurig vooruit schoten, schoon hem dit ook al voor beide handen werk gaf; ook niet om 't luije stil staan, hoe vervelend en erbarmelijk hij dat aanhoudend slaan vond; maar omdat hij er geen middel op wist, paard en wagen te doen vooruit gaan, wanneer het beest, eenmaal geschrikt, aan 't achteruit steigeren ging, en de wagen in de vaart.
Dit kwam mij dikwijls in de gedachte, bij 't hollend achteruit steigeren in vele staten, na den schrik bij het vooruit hollen van 1848. Of dit ook niet ‘in de vaart’ zal te regt komen? Gelukkig, dat onze paarden niet zoo hard hebben gedraafd, en dus ook zoo niet geschrikt zijn!


17.

De geest van onzen tijd is, te smalen op den geest van onzen tijd. Dit is zoo zeer in de mode, dat men zich

{==80==} {>>pagina-aanduiding<<}

waarlijk schaamt het te zeggen, als men nog al tamelijk met hem ingenomen is. Die nu hieruit zou willen afleiden, dat onze tijd eene kleine gedachte van zich zelven heeft, ergo nederig is en zijne gebreken inziet, zou zich deerlijk kunnen bedriegen, ofschoon 't er logisch uit volgt. Maar logica en praktijk is twee.


18.

Waar bloed stroomt, daar zijn wonden. Het is slechts de vraag, waar die wonden zijn, opdat men pleisters legge; en of zij ook uit een ziekelijk ligchaam voort komen: want dan is het geneesmiddel nog noodiger, dan het verband.
De bloedstroom heet òf oorlog, òf oproer; de pleisters wetten en verbonden, en het geneesmiddel de godsdienst.


19.

Het gebulder van één enkel kanon hoort men oneindig verder, dan het gezang van honderd nachtegalen. Dit is een troost voor den menschenvriend: want dan zijn er zeker, ook in onzen woeligen tijd, nog honderden en duizenden edele menschen, wier geruchte niet ver wordt gehoord: menige naomi, ruth en boas onder de woeste oorlogen Israëls.


20.

De zelfde stormen, die onze schepen doen vergaan,

{==81==} {>>pagina-aanduiding<<}

holen van tijd tot tijd de zeekusten uit, tot baaijen en havens voor geheele vloten, die een later geslacht zal uitzenden. Hopen wij, dat zoo ook de stormen van onzen tijd onzen kinderen eene veilige haven bereiden!


21.

Babel komt drie malen en in drieërlei licht in de bijbelsche geschiedenis voor: eens als de plaats van een' dwazen en onuitvoerbaren torenbouw; nog eens als de zetel van het wereldrijk eens veroveraars; eindelijk als eene der plaatsen, waar het evangelie der waarheid en des vredes eenigen ingang vond. (1 Petr. V: 13.) - Is het anders met het Babel van onzen tijd?


22.

Het leven overwint den dood, zoo als reeds een wijze der oudheid zeide, dat een levende hond beter is dan een doode leeuw. Zoo zien wij ook iedere godsdienst of godsdienst-inrigting overwinnen of overwonnen worden, niet altijd naar de waarde en de waarheid harer stellingen, maar naar het leven, dat haar bezielt. Daarom vreest de Roomsche kerk het meest 't streng bijbelsch protestantisme, onvermoeid in 't verspreiden der schrift; en in de protestantsche kerk zal steeds de geloovige - al is 't soms wat mystieke of harde - partij overwinnen, tot eindelijk zij zelve tot een koud orthodoxisme versteent, en weder door ijverige verlichters of vurige dweepers overwonnen wordt.



{==82==} {>>pagina-aanduiding<<}

23.

Eene natuurlijke behoefte voor den mensch is niet te voldoen, door in plaats van het geen gebrekkig daaraan beantwoordt of misbruikt werd, iets geheel ongelijksoortigs te stellen. Men vergoedt geen slecht brood door goed water, geen te fel licht door enkel warmte. Ieder begrijpt dit; maar waarom is men minder verstandig in de zedelijke wereld, op 't gebied van kerk en staat? Het gemis aan geloof kan niet door de kennis worden vergoed, noch het gebrek aan wetenschap door hoog gespannen vroomheid. Even min kan men voor altijd de vrijheid dooden door de orde, of orde door vrijheid verplaatsen. Het sterkere overwint alleen het zwakkere van de zelfde soort. Daarom is ten allen tijde een geloof alleen overwonnen door een ander geloof, dat, zoo niet zuiverder, ten minste krachtvoller was en sterker ingrijpend in den tijd. Eene meening kan alleen vernietigd worden door zuiverder kennis. Wanorde wordt alleen regt bestreden door orde, en losbandigheid door ware vrijheid. Die dus iets anders, en niet iets beters van de zelfde natuur, heeft aan te brengen, zie toe, dat hij niet afbreke, eer hij wat heeft op te bouwen, - opdat hij niet bevonden worde tegen de natuur en dus tegen God zelven te strijden.


24.

De polemiek, zoo wel op staatkundig als vooral op

{==83==} {>>pagina-aanduiding<<}

kerkelijk grondgebied gevoerd, schijnt mij niet zelden eene Don-Quichotterie tegen een stroopop, wie men de kleeding van een' vijandelijk' soldaat heeft aangedaan. Vooral het verdicht verhaal is uitnemend geschikt, om vijanden te schilderen - van stroo. - Ondertusschen juichen toch al onze bondgenooten, dat er weêr één verslagen is.


25.

De heerschappij der Roomsche, of liever der Katholijke kerk moest eigenlijk gelijktijdig afgeschaft zijn met de slavernij en het lijfeigenschap: want zij is niet anders dan een lijfeigenschap van den geest. Het zelfde bewijs geldt voor het eene als voor het andere, dat namelijk de mindere stand dikwijls gelukkiger is, als hij op die wijze onmondig wordt gehouden. Maar dit bewijs vordert twee onderstellingen: dat namelijk het geluk bestaat, in niet te denken, in eten, drinken en slapen; en dat altijd een goed gebruik wordt gemaakt van eene magt, waar geen regt tegenover staat. Doch aan 't ligchaam vrijheid te schenken, en niet aan den geest; het volk burgerregt te geven in den staat, en niet in de kerk: - dit verwekt de onnatuurlijke spanning, die thans vele landen verontrust, en alleen door de sterkte der staande legers wordt bedwongen, of door ellende en verarming ontzenuwd. Maar de veiligheidsklep moet hoe langs zoo zwaarder worden, en - ook de lekke ketel kon wel eens springen.



{==84==} {>>pagina-aanduiding<<}

26.

Rome - de koningin der oude en der nieuwe wereld, zoo heilig en toch zoo vol gruwel en zonde, magtig van verre en zwak van nabij. - Waarmede zullen wij haar vergelijken? - 't Is eene al vrij bedaagde schoone, die zwaar van de pokken is geschonden. Van verre gezien, behoudt zij nog den majestueusen tred en de verhevene uitdrukking van 't gelaat; ja, als de zon des voorspoeds nu en dan door de wolken dringt, schijnt zij te blinken in hemelschen glans. Maar van nabij gezien, is die glans slechts blanketsel; de straatjongens wijzen elkander lagchend de pokkeputten en naden op 't eenmaal schoon gelaat; en de nadenkende man, die hare geschiedenis kent, zucht:

Ach! ze is niet meer, wat ze eenmaal was! 
Wat zal zij zijn na dezen? 




27.

Sedert een vierde van eene eeuw volg ik, wel van verre, maar toch met hartelijke belangstelling, de stelsels der wijsgeeren, en zie daarbij terug zoo ver ik kan, - vooruit soms ook. - En nog weet ik geen beter beeld voor hunnen arbeid, dan - Sisyphus! - Zij wentelen den steen hunner kennis naar den hoogsten top: het oneindige of den Oneindige; - en telkens hebben zij, - op ééne wenteling na! - dien top bereikt. Maar dan juist ziet

{==85==} {>>pagina-aanduiding<<}

men hen gekwetst en moedeloos neder storten; terwijl zij, die beneden staan of al een eind weegs met den zelfden arbeid gekomen zijn, zonneklaar bewijzen, dat zij den steen niet goed hebben gerold en het anders zeker zouden gehaald hebben. Maar zij, - zij zullen.... Ja! wat zullen zij?


28.

Wie nuchteren in een gezelschap van drinkebroêrs komt, wordt in 't eerst beneveld of zelfs met walging bevangen door al die overdreven wartaal, al schitteren daarin ook vonken van genie. Eerst wanneer ook voor ons een glas is neêr gezet en wij mede opgewonden raken, deelen wij in de vreugde, en vinden nu de redenering zeer natuurlijk en den spot geestig... 't Is mij bij 't lezen van menig wijsgeerig en godgeleerd geschrift onzer eeuw, inzonderheid der duitsche theosophen, wel eens voorgekomen, dat ik nog zoo nuchteren was.


29.

Het pantheïsme is de grootste consequentie van 't abstrakte verstand, de doorgang door het ongerijmde; daar men alles met geweld tot één brengen en verklaren wil, en ook zich zelven daarbij verliest, tot het zelfbewustzijn zich wreekt en dit geheel weêr verbrijzelt. In de natuur komt hiermede over een de oplossing van één ligchaam in de atomen der organische stof, die weder infusoriën enz. geven. Zoo is het

{==86==} {>>pagina-aanduiding<<}

wijsgeerig proces (de voortgang van het denken) aldus: de Godheid voor 't hart, door het verstand bewaakt; - de Godheid voor 't verstand alleen; - de Godheid overgegaan in eene gedachte; - de ééne gedachte in vele opgelost, die nu 't gevoel één voor één najaagt, en waaruit dan òf veelgodendom òf ten minste bijgeloof ontstaat.


30.

Vroeger hechtte men meer aan de bewijskracht van bijbelplaatsen, thans aan den zin en geest des bijbels, in zijn geheel genomen. Deze omwenteling of verplaatsing ten minste van den geloofsgrond, hangt onmiskenbaar zamen met de veranderde opvatting der theopneustie (goddelijke ingeving des bijbels). Nadat men de gewijde schriften en schrijvers meer naar den maatstaf van alle andere boeken is gaan beoordeelen, is het menschelijke van den vorm zoo sterk in 't oog gevallen, dat zelfs de hoogste orthodoxie, mits zij wetenschappelijk is, zich iets heeft laten afdingen van de oude spreuk: ‘De heilige schrijvers waren slechts de pennen des Heiligen Geestes.’
Het gebrek der oude methode was, dat de leerlingen, - in lagere of hoogere godsdienstschool, - eigenlijk slechts een stelsel leerden, uit geijkte bijbelplaatsen opgebouwd, en waarbij 't overschot der schrift tamelijk wel kon gemist worden. Den tegenspreker, die toch ook uit den bijbel redeneerde, stopten onze vade-
{==87==} {>>pagina-aanduiding<<}
ren den mond met te zeggen: ‘Iedere ketter heeft zijn letter.’ En, als meer spreekwoorden, was dit in de ooren des volks waar, omdat het rijmde, en dus - zoo als men zegt - klonk als een klok.
Maar ook de latere denkwijs heeft hare bezwaren. Vooreerst is het ontegenzeggelijk, dat de Heiland, zoo wel als zijne apostelen, aan de schrift in 't algemeen een beslissende stem toekennen en den Heiligen Geest Gods daarin hooren; en zouden wij, christenen, minder waarde aan 't apostolisch, dan zij aan 't profetisch woord durven toeschrijven? En vervolgens, als ieder zich het regt toekent, om den bijbel te ontbolsteren, het wezen van den vorm, den geest van woorden en eigenheden der schrijvers te ontdoen; komt er in veler handen even weinig van te regt;, als wanneer het kind een' rozenknop ontbladert.
Houden wij dus gerust het prisma der kritiek voor 't bijbellicht, om de kleuren der verschillende boeken en schrijvers te onderscheiden; - maar vergeten wij niet, dat alle licht van boven komt, en de zuivere zonnestraal geene kleur missen kan.


31.

Omwenteling (Revolutie) is, - in de natuur en in de maatschappij: - ‘herstel van evenwigt.’ De beweging daartoe wordt veroorzaakt, wanneer het zwaartepunt (centrum gravitatis) van eenig ligchaam verplaatst is,

{==88==} {>>pagina-aanduiding<<}

en een loodlijn, daaruit neder gelaten, niet meer binnen de basis valt. Iedere andere dan deze natuurlijke wenteling, is eene omverwerping en geene omwenteling, daar zij door eene kracht van buiten, en niet door de natuurlijke behoefte aan evenwigt wordt veroorzaakt. Dit laatste nu gebeurt vooral bij ligte, bewegelijke voorwerpen, of zulke, die door vorm en plaatsing veel wind opvangen; terwijl daarentegen andere, soms juist door hunne zwaarte eenigzins in den bodem ingedrukt, of door hunne vochtigheid aan naburige voorwerpen gekleefd, of wel kunstmatig daaraan gehecht zijn, en dus daardoor hunne omwenteling belet wordt. Maar om het ligchaam, dat dreigt van zijne plaats te wijken, dit te beletten, daartoe behoort eene vaste hand of vertrouwde machinerie; en dan helpt het alleen nog, zoo lang de terughoudende kracht onverminderd werkt. Waar dus het terrein ruim genoeg is, is 't doorgaans zaak, alleen de kracht der wenteling te breken, zoodat het zware voorwerp zachtkens omkantelt.
De toepassing dezer eenvoudige natuurwetten - op de omwentelingen van onzen tijd, de kracht der wetten en der hoog opgevoerde staande legers, -make de opmerkzame lezer! Alleen kan ik mijne verwondering niet verzwijgen, dat zekere staatkundige partij in ons vaderland, - die ik overigens in hare waarde laat, - zich den grootschen naam van ‘antirevolutionair’ geeft. Is dit eene captatio bene-
{==89==} {>>pagina-aanduiding<<}
volentiae bij ons vreedzaam volk, dat alle hevige schokken schuwt, zoo lang het zelf niet hevig geschokt is? Een' gezonden zin heeft het woord ten minste niet, zonder nadere verklaring. Of zou deze partij tegen elke omwenteling zijn, ook die het christendom deed triomferen in Europa, of de hervorming in Nederland? ook tegen eene soortgelijke in 't versteende Azië, of 't kolossale China? En hoe kan men tegen de natuur zijn en tegen de godsregering? - Daar dit nu hare bedoeling niet is, moest zij ten minste dien grootschen en holklinkenden naam, op de wijze onzer Duitsche naburen, nog een' klank of wat meer geven, en zich noemen: ‘Anti - omwenteling - van - achttienhonderd-acht-en-veertigers,’ of ‘Anti -Februarij - revolutionairen.’


32.

In mijne jeugd las ik hier en daar ‘Theologische Curiositeiten,’ die als reliquiën van de dwaasheden onzer vaderen uit de asch werden opgerakeld. Thans behoeft men daarmede zoo zuinig niet meer te zijn, nadat het vergeestelijken weêr in zwang is gekomen. Onze kinderen zullen genoeg curiositeiten kunnen opzamelen, zelfs uit de werken van beroemde schrijvers en redenaars. Het komt mij soms voor, dat de christenen met hunnen bijbel handelen, als de dwaze ouder

{==90==} {>>pagina-aanduiding<<}

met zijn kind. Nadat hij 't aan een' knellenden band gelegd of zelfs geslagen en bijna verstooten heeft, gaat hij er straks weêr meê spelen.


33.

Een volk wordt of blijft alleen vrij, wanneer of zoo lang het verdient, vrij te zijn. Zoo lang bij voorbeeld de Italiaan zijne zorgeloosheid en zijn bijgeloof niet aflegt, zoo lang hij alleen moedig is tot roof of sluipmoord en vlugt op 't open veld, zal dit schoone land de vrijheid missen, die er in de oude wereld zoo welig tierde, maar in de nieuwe er nooit regt wortel geschoten heeft. Even zoo gaat eene zedelijk verdorvene republiek in handen van een' dictator over; en wordt de dictatuur een keizerrijk, als de republiek slechts een droombeeld of eene overlevering was, en niet het eigendom van burgerkracht en burgerdeugd.
Ons land is in den grond eene republiek gebleven, ook met eenen koning aan het hoofd, wanneer men maar het woord in zijne schoone oorspronkelijke beteekenis neemt: Res publica, gemeene-best, dat is: een staat, waarin 't volksheil het volk zelf ter harte gaat, en dus gehoorzaamheid aan de gestelde magten in den regel overtuiging is, en geen dwang; terwijl de overheid met het volk over 't algemeene welzijn beraadslaagt.



{==91==} {>>pagina-aanduiding<<}

34.

Wij kunnen de Roomsch - Katholijke, en over 't geheel de Katholijke kerk, het voorregt van haren ouderdom niet betwisten. 't Eenige, wat wij, protestanten, er met regt op kunnen antwoorden, is: ‘Gij hebt den kandelaar, maar - wij hebben het licht.’ Eene hereeniging van beide: den kandelaar en het licht, de kerk en het woord; - met andere woorden: eene Protestantsch - of liever Evangelisch-Katholijke kerk, moet dus ons ideaal zijn. Sektengeest en separatisme, onder welken vorm ook, strijdt daar even zeer tegen, als de exclusive, overdreven kerkelijke, hiërarchische partij: de Roomsche en Protestantsche Pausen en Jezuïten.


35.

Die tegen stroom en wind oproeit, ziet wel eens moedeloos om, in de verbeelding, dat hij tevergeefs zich in 't zweet werkt, omdat hij weinig of niet vordert. Maar zoodra hij een oogenblik de riemen zakken laat, bemerkt hij eerst, hoe veel hij verliest met het werk op te geven. - Even zoo is 't met al onzen arbeid, tot bevordering van godsdienst en zedelijkheid. Het schijnt dikwijls, dat wij er niets mede vorderen; en wijze mannen, - stuurlieden aan den wal! - hebben over 't doellooze en verkeerde van onderwijs en godsdienstoefening

{==92==} {>>pagina-aanduiding<<}

en volkslektuur vrij wat te zeggen. Het beste is, dat zij ook eens de handen aan de riemen slaan. Zóó vergaat hun die praat- en bedilzucht best; en zoo zij 't wèl meenen, eindigen wij met elkander te troosten, dat het al veel is, als wij ‘in dezen geestelijken strijd niet onderliggen,’ zoo als onze catechismus zegt (vr. 127), en dus het groote werk niet opgeven, zeker van de eindelijke zegepraal, die der goede zaak, - de behoudenis der wereld door christus, - is toegezegd.




{==93==} {>>pagina-aanduiding<<}

IV. Oude kennissen van den lezer.


{==95==} {>>pagina-aanduiding<<}

Vierde afdeeling.

Oude kennissen van den lezer.


1.

Toen de Engel der onschuld het eerste menschenpaar verlaten had, zag nog eens de ongelukkige mensch hem na, tot aan en in de wolken, met een doodsbleek gelaat en holle oogen, en smeekte: ‘Keer weder! keer nog eens weder, lieflijke Engel! of laat ons ten minste eene gedachtenis van de zalige uren, met u doorgeleefd. Ons hart breekt en onze borst stikt en onze kracht vergaat, onder het dreigend zwaard van den Engel des gerigts!!’ - Juist viel de avond, en de koningin des daags, die voor de zonde het gelaat met een' digten sluijer had bedekt, wierp toch nog van hare laatste stralen op het wolkengevaarte aan 't oosten des hemels, waar henen de Engel der onschuld vlood. Toen hield deze, door de beden van den armen mensch bewogen, een oogenblik de vleugelen in. Hij nam van het avondrood, en weêrkaatste het op het gelaat der schuldigen: het werd de blos der

{==96==} {>>pagina-aanduiding<<}

schaamte. Daarna spatte hij van het nat der hoogere, helder witte wolken hun in het oog: het werden tranen van berouw. Toen riep hij uit: ‘Meer mag ik niet voor u doen, arme mensch!’ en hij keerde naar den hemel terug, van waar hij op den zesden scheppingsdag was neêr gedaald.


2.

Vele menschen hebben een geloof, dat verbazend taai en elastiek is, en gewoonlijk eene dito maag, die - zoo als men zegt - wel spijkers verteren kan. Ik zie in het eene al even weinig verdienste, als in het andere: hoogstens een physiologisch bewijs, dat de hersenen weinig ontwikkeld of werkzaam zijn. Als het evangelie een groot geloof roemt, is dit zeker niet een ruim geloof, dat in den blinde alle antiquiteiten bewaart en liefst ongerijmdheden aanneemt, om het een en ander met hoogmoedige heftigheid tegen ons, kleingeloovigen, te verdedigen.


3.

Zoodra bij de vrouw het godsdienstig leven ontwaakt, wordt het gevoel gewekt tot geloof, en haar hoogste ideaal in de godsdienst is de liefde. Bij den man daarentegen neemt het verstand den boventoon, om naar kennis te streven, en het hoogste in de godsdienst is hem

{==97==} {>>pagina-aanduiding<<}

de waarheid. Daarom zijn man en vrouw op de reis naar de eeuwigheid voor elkander bestemd: de waarheid aan het roer, en de liefde op de riemen.


4.

‘Waar is toch, en wat is de ziel? Hoedanig is haar zetel en hare werking?’ - Zoo vroegen, jaren en eeuwen lang, de geleerden, met het ontleedmes in de hand. Wat waren zij trotsch, toen zij ons eindelijk een ingebeeld sensorium commune in de hersenen, en een' plexus solaris (zonnevlecht) onder het middelrif, als twee hoofdzetels van gevoel en zieleleven, konden aanwijzen!.... En wel beschouwd, wat hadden zij nog gedaan? - Ons in een ledig, uitgestorven huis rond geleid, en in de handen geklapt, als zij een' uitgesleten' leuningstoel bij den haard zagen staan, met de pantoffeltjes er nog bij, en een tafel met schrijfgereedschap daar op. Toen riepen zij ons toe: ‘Nu kunt gij u den gewezen' bewoner verbeelden! Ziet maar aan deze pennen en dien inktkoker, hoe hij er uitzag, toen hij hier schreef en dacht.’ - En wij zien ook stoel en pantoffeltjes, pen en inktkoker, maar den bewoner zien wij niet, en zijn geest heerscht niet meer in de ledige woning.


5.

Die van 't licht in de duisternis komt of omgekeerd, gevoelt eene onaangename gewaarwording aan de oogen. Maar in 't eerste geval opent hij de oogen wijd, de oog-
{==98==} {>>pagina-aanduiding<<}
appel zet zich uit, eenige sterren tintelen er voor, en weldra gewent hij zich aan de duisternis, en ziet meer dan hij eerst wachtte. In het tweede geval, houdt hij de hand een weinig tijds voor de oogen, die eerst niets dan vuur en bloed zagen, maar nu langzamerhand, bij 't inkrimpen van den oogappel, het licht regt aangenaam vinden. Laat dit laatste een voorbeeld zijn voor ons, wanneer wij, bij het licht van Gods heiligheid, ontwaken tot schuldgevoel; en het eerste, wanneer de zwarte wolken van tegenspoed ons pad verduisteren.


6.

Het op de ondervinding gegrond (empirisch) bewijs is zeker een magtig plomp boeren-bewijs, zonder geleerdheid of logica. Maar een boerenmensch behelpt er zich mede. En 't gebeurt wel eens, dat een stedeling, die buiten komt, zich het grove boerenbrood wèl smaken laat, en zegt: ‘'t Is toch hartig en voedzaam, vooral wanneer men de buitenlucht er bij heeft.’


7.

Kinderen zijn - al naar mate men ze beschouwt: voor de armen een last of een bedelbrief, voor de rijken een zegen of een speelgoed; voor onderwijzer en opvoeder eene studie; voor den dichter rozenknoppen, dageraad en al wat rooskleurig ziet; maar voor den christen erfgenamen van het koningrijk der hemelen.



{==99==} {>>pagina-aanduiding<<}

8.

Het menschelijk verstand is wel trotsch op het geen het weet, maar nooit regt daarmede tevreden; even als een kind altijd wezen wil, waar het niet komen kan of niet komen mag. Zou dit niet een blijk wezen, dat ons verstand op aarde nog kind is, in zijn' groei blijft en dus later eerst volwassen wordt? Intusschen zijn wij ongeduldig, en - stooten het hoofd tegen den muur. Ongelukkig, die dit zoo hard doet, dat hij er geheel door duizelt, versuft, of zelfs waanzinnig wordt!


9.

Men moet bij kinderen moed stellen tegenover moed, kracht tegen kracht, verstand tegen verstand en geduld tegen geduld. Kortom, de kunst van opvoeden bestaat daarin, dat men de kinderen eene physieke en moréle meerderheid doe gevoelen, die te gelijk eerbied en vertrouwen inboezemt.


10.

Het ontbreekt ons volk en onzen kinderen minder aan goede godsdienstige en zedelijke beginselen, dan wel aan zedelijke kracht, om die in werking te brengen.


11.

De zeden der oudheid en de wetten van mozes

{==100==} {>>pagina-aanduiding<<}

maakten den band des huwelijks losser, om het zegel vaster te maken.


12.

Oordeel en verstand is niet één, oordeel en rede nog minder. Er zijn menschen van een vlug, anderen van een scherp en juist oordeel, en die toch geen verstandige, veel min redelijke, geestvolle en brave menschen zijn. Daar het oordeel is ‘een rangschikken van het bijzondere onder 't algemeene,’ zoo is de goede beoordeelaar niet zelden gelijk aan een' ouden winkelknecht, die in den donker alles op zijn plaats zet; maar laat hem eenen winkel oprigten of bouw hem een' anderen, zoo staat hij verlegen.


13.

Men noemt het verstand dikwijls koel, en meent het dan al eene grove beleediging te zeggen. In tegendeel, warme hoofden zijn niet gezond, even min als koude harten. Het verstand is als in den winter geboren, en het gevoel in den zomer. Licht is koud in zich zelf, en warmte donker: eerst te zamen vormen zij vlam en vuur en zonnegloed; maar daarom behoudt ieder toch zijnen eigenen aard, schoon ze elkander niet kunnen missen. Enkel gevoel is een mol in een' broeijenden mesthoop, en enkel verstand een sterrekijker op eenen ijsberg.



{==101==} {>>pagina-aanduiding<<}

14.

Sterven. - Waarom weten wij allen, dat dit onze toekomst is, en kunnen het ons toch maar niet verbeelden? - Juist, omdat hier onze verbeelding stil staat: want de grenzen der waarneming zijn ook die der voorstelling. Wat men gewoonlijk sterven noemt, is eigenlijk nog leven, maar met de verschrikking, de belemmering, die de dood voor zich uit zendt. De dood zelf wekt slechts een negatief denkbeeld in onzen geest: ‘ophouden te leven, ontbinding.’ Een mensch, die adem haalt, is nog het levensbeeld; en een lijk is geen mensch meer: - een ondenkbaar punt, een raadsel Gods ligt tusschen die beide in! - Alleen voor het geloof verkrijgt het sterven een positief, een - om zoo te zeggen - denkbaar denkbeeld, omdat de dood voor den geloovige eene nieuwe geboorte is, de ontbinding ontwikkeling en het inslapen ontwaken.


15.

Kinderliefde is dierlijk, ouderliefde is menschelijk. Niet geheel ten onregte stellen dus de Chinezen in den kinderpligt den grond van alle beschaving der maatschappij, en van den duur der staten.


16.

Een man, zoo hij niet vroom is uit berekening, is het

{==102==} {>>pagina-aanduiding<<}

toch doorgaans met eene berekening. Misschien is de vrouw alleen vatbaar om, vroom zijnde, ook geheel en al vroom te zijn, zonder te rekenen.


17.

Menschenhaat. - Een verzuurd mengsel van gebrek aan menschenkennis en van hoogmoed. Want hij, die de menschen haat, heeft ze gewoonlijk eerst dwaselijk lief gehad of onvoorzigtig vertrouwd; en nu wreekt hij dit op 't menschdom, dat nog juist is, zoo als toen hij 't van de lichtzijde alleen beschouwde. En dit gebrek aan menschenkennis is, als ieder ander, tevens gebrek aan zelfkennis: want men moest toch begrijpen, dat men in zich zelven den spiegel der menschheid draagt, en dus menschenhaat logisch zelfhaat zou moeten wezen, - dat hij toch zelden of nimmer is. De menschenhater is dus in zijn eigen oog een noach in den vloed, een lot in Sodom, een elia in de woestijn, - eene beklagenswaardige uitzondering op ons rampzalig geslacht. Zeker niet al te nederig van zich zelven gedacht!


18.

Triviaal. - De Javaansche taal heeft eenen tongval of taalvorm, waarin de meerdere tot den mindere spreekt, en omgekeerd. Nu zette men eerst, om regt verstaanbaar en populair te zijn, den bijbel in 't laag Javaansch

{==103==} {>>pagina-aanduiding<<}

over. Maar de Javaan vond het een laag en gemeen boek, en kon zich niet begrijpen, dat het uit den hemel kwam. Dan zou het wel tot hem uit de hoogte spreken! Zou het nog niet, ook bij ons, zéé wezen, als wij op een' trivialen toon godsdienstige zaken hooren behandelen? Alleen is voor den een nog niet altijd triviaal, wat het voor den ander is.


19.

Een trouw geheugen in het dagelijksch leven is als een platte grond, waarop alle straten en zelfs huizen onzer woonplaats gemakkelijk te vinden zijn; - een trouw geheugen in de wetenschap is eene wel geslotene en goed geordende bewaarplaats van nuttige kundigheden; - maar in een' zedelijken zin is het geheugen dan eerst goed en getrouw, wanneer het iedere deugd en goede daad van den naaste, elk eigen gebrek of misstap, en iederen zegen der Voorzienigheid goed bewaart.


20.

Er zijn vele wapenen, waarmede men een' blaffenden hond kan afweren; maar het best van allen is, hem niet te vreezen: - voor het onbevreesd menschen-oog vreest hij zelf. - Even zoo is het met den laster.


21.

Gekrenkte eigenwaan en ontembare eerzucht behooren tot het gevaarlijkst verscheurend gedierte, daar het in

{==104==} {>>pagina-aanduiding<<}

de beschaafde wereld niet, even als andere roofdieren, is uitgeroeid, maar veel eer nog sterker zich heeft voort geplant. De laatste heeft echter nog iets meer van den leeuwenaard, het parcere divictis; de eerste is bloeddorstig als de tijger. Men vergeeft niet ligt, dat men in het oog van anderen is vernederd; en bijna nooit, dat men tevens vernederd werd in zijne eigene oogen.


22.

Montesquieu schreef aan 't klimaat de geschiktheid voor eene of andere godsdienst toe; zoo als men over 't geheel het klimaat niet te onregt den valschen sleutel heeft genoemd, waarmede hij zich door alle vreemde deuren eenen weg wist te banen. In 't algemeen lijdt zijn stelsel reeds schipbreuk op de bijzonderheid, dat trage en laffe volken de plaats van heerschers der wereld, volwassen kinderen die van wijsgeeren hebben ingenomen. Men denke slechts aan Italië en Palestina, waar toch het klimaat niet veranderd is! En wat de godsdienst betreft, wij mogen van het christendom ten minste nooit toegeven, dat het, even als de plantensoorten, zijne breedtegraden hebben zou. En dit behoeft ook niet, mits men den vorm met het wezen niet verwarre: want zeker zal wel altijd de belijdenis van 't evangelie en de vereering van den Vader in christus, het kleed wat moeten plooijen of de stof daartoe kiezen, naar 't klimaat der landen en naar den geest der volken; - gelijk immers de ervaren reiziger ook doet? - maar slechts om te rijker zich

{==105==} {>>pagina-aanduiding<<}

te ontwikkelen, en den geest der volken, zoo wel als den verkeerden invloed van ieder klimaat, te beheerschen.


23.

Het gevoel, dat ons betaamt omtrent onze ouders en omtrent den hemel, wordt door de Latijnen te regt met één woord (pietas) aangeduid, gelijk ook bij de Chinezen geheel het stelsel van godsdienst, zedeleer en staatkunde, op den eerbied voor de ouders is gebouwd. Zoo als nu de menschen met den naam, het afbeeldsel en de reliquiën van afgestorvene ouders doen, zoo ongeveer handelen zij ook met de godsdienst. Sommigen hebben altijd ‘de zalige moeder’ en ‘den braven vader’ op de lippen, en hangen hunne portretten in de huishoudkamer, zoodat kinderen en vreemden al ligt zich onder die kleine herinneringen en groote uitweidingen vervelen, en spotten met staartpruik of kapsel van den ouden tijd; terwijl 't den verhaler zelv' al ligt òf gewoonte wordt, òf eigenwaan, altijd van die ‘dierbare ouders,’ te spreken. Maar anderen hangen die afbeeldsels zoo hoog of ver weg, dat bijna niemand ze ziet, en er soms een duim dik stof op komt. Even eens wordt door hen de nagedachtenis der ouders, ernstig en aandoenlijk als ze is, zoo zorgvuldig in den verborgensten hoek van het hart weg gelegd, dat er zelden menschenoog toe doordringt, en er soms ook wel een duim dik stof op ligt. - En is nu niet ook het spreken over de godsdienst sommi-
{==106==} {>>pagina-aanduiding<<}
gen gewoonte, zelfverheffing, speculatie zelfs op anderer godsdienstig gevoel geworden; maar ook velen een huiveringwekkend, ongewoon en spookachtig iets? Deze laatsten ontwijken het godsdienstig gevoel soms zoo ver of begraven het zoo diep, dat zij het niet weten te vinden, als het hun toch eindelijk eens te pas komt.


24.

Deugd is strijd. Van daar, dat het organiseren der deugden en ondeugden zoo slecht gaat. Het vermeerdert de laatste, en doet de eerste van koude inkrimpen. Vele en belangrijke gevolgen kunnen hieruit worden afgeleid: over armenwetten, verordeningen omtrent de openbare zedelijkheid en wat al niet meer! De staat doe daarin het onvermijdelijk noodige, maar late vooral aan de godsdienst, en aan de liefde en heiligheid, die zij kweekt, de meest mogelijke vrije werking; - en hij heeft genoeg gedaan.


25.

Van alle hartstogten is er mij slechts één bekend, waarbij men in den regel oud wordt: de gierigheid. Een bewijs, dat matigheid de beste voedster voor de gezondheid is. Want de gierigaard is aan den jagthond gelijk, die er op geleerd is, om het wild alleen dood te bijten;

{==107==} {>>pagina-aanduiding<<}

en die dus mager en vlug blijft, onder het genot van droog brood en wat afval, terwijl de jager vaak zwaar en loom wordt, ten minste wanneer hij even zwaar eet en drinkt, als jaagt. - Behalve dat is de gierigaard de man van kleine zorgen, terwijl niets den mensch meer uitput, dan overspanning, jagt naar het groote en onbereikbare. - Alles te zamen genomen, behoort dus de gierigaard tot twee lang levende menschenrassen te gelijk: de matigen en de keutelaars. En bij de berekening zijner levenskracht en levensduur, intrest op intrest, kan hij zich zelf maar niet verbeelden, dat het batig saldo zijner dagen, hoe hij ook rekene, toch iederen avond weêr met één verminderd is.


26.

Als een professor eenmaal zijnen cursus in de beste orde heeft, een dominé zijn' Catechismus of zijne Evangeliën, dan werkt hij verder regt op zijn gemak, of - leeft op zijn gemak en werkt niet. Zoo plag het ten minste van ouds te zijn. Van daar de oude spreuk der pastorij: ‘Over Heidelberg naar Maagdenburg.’ Die dus de 52 had opgestapeld, - zoo meenden de vaderen - kon eene vrouw vragen, en dus een rustig huiselijk leven beginnen..... Of er nog wel velen dien langeren en zekeren weg kiezen?... Wat zijn wij toch onbezorgde kinderen van een zóó bezorgd voorgeslacht!

{==108==} {>>pagina-aanduiding<<}

Maar dit is zeker, dat het altijd nog ongeveer zoo gaat in 's menschen leven. Geen gemakkelijker lieden voor zich zelve, geene die minder naar 't emeritaat (den dood) verlangen, dan die zich zekeren cursus hebben eigen gemaakt: een' kring van bezigheden, van staatkundige en godsdienstige denkbeelden, van grappen en anekdotes zelfs, ruim genoeg gesorteerd, dat men weder om no. 1 zuchten of lagchen kan, als no. 100 gedebiteerd is. Ja, sommigen hebben ook hunnen cursus van zedelijke en natuurlijke kwalen, en zouden op een' hiaat in hun leven stuiten, wanneer zij, bij voorbeeld, niet meer iederen morgen zenuwachtig waren of ten minste een weinig hoofdpijn hadden, en iederen middag niet het een of ander op de tafel vonden, om over te knorren.
Eenmaal het leven zoo georganiseerd zijnde, gaat het zoo geregeld, als een oude Friesche klok. Elken nacht wordt het kleine werk opgewonden, en iederen winter het groote. Waar het leven zulk een cursus geworden is, zou de mensch gaarne het perpetuum mobile zijn; en zijn eenige vijand is de dood, die hem dit belet. Hoogstens, als hij een geloovige is, wordt hem de dood een horologie-maker, die 't verbrijzeld uurwerk weêr zal herstellen en op gang brengen. Alleen waar het leven voortgang is, in plaats van cirkelgang, kan men den dood uit een ander oogpunt beschouwen: - als overgang en ontwikkeling tot het ware en eeuwige leven.



{==109==} {>>pagina-aanduiding<<}

27.

De meeste menschen - een groot deel althans - doen even als een koopman of bankier, wiens zaken in de war zijn. Deze heeft tweeërlei balans; eene voor iederen belanghebbende, die inzage van zijnen boedel neemt, en eene andere voor zich en een' enkelen vertrouwden vriend. Beide balansen sluiten, maar de eerste fautief en fictief. Evenwel, zij sluit ook; en men moet eenige kennis van zaken hebben, om te vermoeden, dat er nog eene andere, wezenlijke balans achter zit. Indien nog maar die tweede de laatste en ware is: want ook daarop is gewoonlijk nog alles ten gunstigste voorgesteld!
Even zoo zijn vele menschen gereed, - zeer vaardig zelfs! - om rekening en verantwoording van hun zedelijk bestaan en gedrag te doen. Deze rekening sluit altijd nog met een batig saldo van overtollige deugd en goede werken, en de kwade post - zonde - is er alleen voor memorie op uitgetrokken. Maar behalve deze openlijke verantwoording,- minder te vertrouwen, naar mate zij vrijpostiger wordt aangeboden of zelfs opgedrongen, - houden zij er nog een geheime, zedelijke balans op na, ‘omdat men alles zoo niet zeggen kan.’ Zij weten zich evenwel ook hierbij nog al te dekken, en bewijzen aan zich zelve en enkele vertrouwde vrienden: dat toch ook goed is, wat geen regt heeten mag, en verschoonlijk, wat men niet prijzen kan. De kwade post, zonde, komt hier wel voor een zeker tantum in rekening; maar - zij zijn over-
{==110==} {>>pagina-aanduiding<<}
tuigd, dat het op 't kantoor van hunnen buurman er nog erger uitziet. Helaas! de derde of ware balans, zonder vernis voor de wereld en zonder zelfbedrog; ik ben overtuigd, dat die den meesten menschen nooit regt helder wordt, en - dat er dus veel, oneindig veel zal af te rekenen zijn in den dag des oordeels!


28.

De menschenkennis heeft drie trappen:
1. De onervaren mensch, die een onberaden vertrouwen ziet te leur gesteld, zegt, dat hij nu menschen heeft leeren kennen; - dat is: hij acht allen, voor 't oogenblik ten minste, onopregt en boos, zich zelven alleen opregt en goed.
2. Die veel op de gebreken en dwaasheden der menschen speculeert, acht ze daarentegen vrij dom, en zich zelven regt slim. Het is de menschenkennis van den gaauwdief, den bedelaar, den vleijer. En menschen van bekrompen denkvermogen overtreffen in deze banale menschenkennis doorgaans de verhevenste geesten.
3. De ware philanthroop daarentegen gaat uit van het beginsel, dat in alle menschen een goede aanleg schuilt, en dat hij geroepen is, om dien te helpen ontwikkelen. Deze menschenkennis wordt de echte en den mensch waardige, zoo zij eerst de rooverbende der schurkachtige menschenkenners (no. 2) overwonnen

{==111==} {>>pagina-aanduiding<<}

heeft, en in dien strijd niet tot de hoogmoedige menschenkennis (no. 1) is overgeslagen.
En zoo vereenigt ten laatste de menschenkennis des christens alles in zich: grondige kennis der zonde en der dwaasheid, maar ook van der menschen verhevenen aanleg. Want de christen heeft den spiegel der menschheid gevonden in zich zelven.


29.

‘Verba valent usu,’ zegt eene oude Latijnsche spreuk; dat is: ‘De woorden beteekenen, wat het gebruik wil.’ - En dit gebruik is soms al vrij grillig, zoodat aan een gewoon en gemeen woord eene zekere waardigheid aanwaait, bij de geringste wijziging. Daar hebt gij, bij voorbeeld, een letter: dat is een zeer gewone figuur, of een stukje metaal, dat die figuur afdrukt, of wel een stuk banket, dat er telle quelle naar gelijkt. Er ligt niets respectabels in, of de meester zegt: ‘Dat zijn letters als hanepooten!’ de drukker: ‘Gij moest die letters in pastei gooijen’ of de snoeper op Sint Nikolaas: ‘Hoe veel kost een pond letters?’ - Maar neemt eens het andere meervoud, wat deftiger en ernfester van uitgang: ‘letteren,’ literae humaniores. Wie zou die ooit hanepooten durven noemen, of ze in pastei gooijen of bij 't pond verkoopen? - En wat heeft er nu die kracht

{==112==} {>>pagina-aanduiding<<}

in gelegd? Niet taalregel of vorm. Een kalf blijft even stom, of hij tot de kalvers of kalveren wordt gerekend, en kinderen zijn niet wijzer dan kinders. - Verba valent usu!


30.

Men verlangt voor zich zelven, men gunt aan de zijnen: ‘de vervulling van al zijne wenschen;’ of, zoo als een psalmdichter het uitdrukt: ‘De heer vervulle al uwe begeerten!’ en menig beker aan den bruiloftsdisch of op 't verjaringsfeest wordt hierop geledigd. En toch is dit eene dwaasheid. Men moest liever wenschen, dat men altijd wenschende blijven mogt: want wenschen is leven, en de wensch een levensdoel. De spleen, die levenszatheid, die vaak tot zelfmoord voert, is juist gebrek aan wenschen. Alleen worde het doelwit, even als bij de oefening der boogschutters, steeds hooger en verder gesteld, en ten laatste de banier der hoop geplant aan gene zijde der graven.


31.

Een oud gediende gaat boven een' rekruut. Zijn moed is beproefd, zijn gestel gehard, de krijgstucht hem gewoon: hij heeft zegt men meer kruid geroken. Maar hij heeft ook op het veld der eer wonden ontvangen, die likteekens achter laten; en die, zoo ze diep

{==113==} {>>pagina-aanduiding<<}

en gevaarlijk zijn geweest, zelden zóó genezen, of hij gevoelt ze nog, vooral bij vermoeijenis en verandering van weder, zoodat zij hem niet meer de onbezorgde luchthartigheid van een' jeugdigen strijder vergunnen.
Niet anders gaat het in den strijd des levens. Ook dáár zijn diepe wonden, die nooit zuiver genezen, en die ons de onbezorgde, onvermengde vreugde der kindschheid niet meer toestaan; zoodat wij vaak lagchen met een' traan in het oog, en danken met een' zucht op de lippen. En het is vooral wanneer ons de last des levens vermoeit, inzonderheid ook als er storm aan de lucht is of de winterkoude van den ouderdom begint te knellen, dat die oude wonden ons pijn doen.


32.

Wèl beschouwd (en hierin ligt eenigermate het onderscheid tusschen mensch en dier) vermoeijen wij menschenkinderen ons veel minder over dat gene wat is, dan wel over 't geen niet is, of ten minste nog niet is. - Zie reeds het kinderspel. Niet dat klatergoud, die popjes, linten en lapjes maken de vreugd der kleinen uit: zoo dra onze kinderen ze erkennen voor dat gene wat ze zijn, is 't met die verrukking gedaan; maar nu nog ziet hunne verbeelding daarin aardige kindertjes en kostbare kleederen, ordelint en kroon: dus juist alles, wat het niet is. - Begeef u, koel en nuchteren, in eene feestzaal, op eene kermis, op eene bruiloft. Wat tal van

{==114==} {>>pagina-aanduiding<<}

dwaasheden! Wat al grofs en leelijks en lafs! 't Verheugt alleen, omdat de opgewonden verbeelding daarin ziet, wat het toch niet is. - En ook wij, nuchtere, verstandige en geleerde menschen: verhengt de schrijver zich meest in zijn papier of boek? de geleerde in de wetenschap, die hij bezit? Neen! maar in de toekomstige resultaten, die hij welligt nooit bereiken zal; de eer, die hij misschien nimmer zal inoogsten. Heeft de arbeider vreugde van zijn werk, en de knaap van zijne school? Neen, maar van het loon en de rust. - Zoo is alle arbeid en alle hoop, zoo ook zorg en vrees, steeds gerigt op 't geen nog niet is, en mogelijk nimmer zijn zal. En ten slotte wordt de bestaande wereld, die zoo veel genot en smarte biedt, slechts een kijker, waardoor wij op eene denkbeeldige wereld zien. Ja! vaak is dit uitzigt meer bepaald en helder, naar mate die kijker harder, donkerder en naauwer is.


33.

Den hoogen Utrechtschen dom, dat sieraad onzer torens, heeft nog niemand beklommen, zonder zich telkens om en om te wenden; en op weg naar den hoogsten omgang, moet men gedurig voor zware ijzers bukken, wil men 't hoofd niet stooten. Ook is 't zaak, zich op wat wind en togt te wapenen, en vooral niet duizelig te worden op den top.... Gaat het anders aan de hoven?



{==115==} {>>pagina-aanduiding<<}

34.

In den regel is de menschenhater beter, dan de egoïst. Want de laatste staat op zich zelven, en leeft alleen voor zich zelven; en daarom juist komt hij in geen hinderlijk contact met anderen, zoo lang zij hem niet al te zeer in den weg loopen. Doch de menschenhater is eens een menschenvriend geweest, en dat was de egoïst nimmer. Hij is dus uit het verband der maatschappij los gescheurd, of uit den broederkring der vriendschap gedrongen: die wonden maken hem wrevelig en bitter; - maar de egoïst werd nooit zoo diep en zoo smartelijk gekrenkt: want hij heeft nooit lief gehad.


35.

Alles in de natuur zoekt zijn evenwigt te herstellen, en voor zoo ver het zich beweegt en leeft, op geregelden gang te komen. Het schip laveert bij tegenwind, tot het zeil weêr goed wordt gevuld van ter zijde. De zieke wendt zich van de regter- op de linkerzij en vice versa, tot pijn of koorts hem rust laat. Men merkt ook wel eens bij meisjes die bewegelijkheid op, dat ginds en weêr gaan der oogen, niet zelden op andere meisjes, - tot zij, in 't effen vaarwater harer bestemming tot vrouw en moeder gekomen, meer om zich henen, in haren stillen werkkring, en vóór zich uit, op hare toekomst zien.



{==116==} {>>pagina-aanduiding<<}

36.

Ga naar eene bron of een' zuiveren welput, en vul eene flesh met water. Giet die, vijf en twintig malen, telkens in eene andere schoone flesch over: de laatste is niet vol meer, noch het water zuiver. Dit is het beeld van het onderwijs, - zoo wel in een ambacht als in de wetenschap, - dat altijd wordt overgeleverd van vader tot zoon, van leermeester tot leerling, zonder zich ooit te vernieuwen aan de eerste bronnen der menschelijke kennis: de natuur en het leven, de rede en de openbaring.


37.

Melodie en harmonie.

(Eene parabel.)

De Heere God had den mensch geschapen uit het stof der aarde, naar zijn beeld. De mensch nu sloeg zijne oogen op in het paradijs, en verheugde zich in al de schoonheid en heerlijkheid der schepping. En toen hij daar zoo wandelde door den hof, hief hij zijnen blik

{==117==} {>>pagina-aanduiding<<}

opwaarts en sprak: ‘Ik dank U, Vader! dat Gij mij het gezigt hebt gegeven. O, 't is een heerlijk zintuig! zou het niet de eigenlijke weg zijn, waarop het genot uwer schepping, het ware levensgeluk, tot den mensch komt?’
Het was avond, toen hij dit zeide. Maar als nu de nacht was voorbij gegaan en de morgen aanlichtte, toen ontwaakte de mensch te midden van het gezang der kinderen van het woud; en nu hief hij weder de oogen opwaarts en sprak: ‘Vader! o! ik dank U nog veel meer, dat Gij mij ook het gehoor geschonken hebt. Wat ik zie, verrukt mij; maar wat ik hoor, beweegt nog meer mijn gemoed. Het is een heerlijk zintuig, dat gehoor! Nu zie ik, dat Gij meer dan ééne gave hebt voor uwe kinderen, en het gezigt niet de eenige, ja! niet de voornaamste weg is, waardoor het geluk in het harte komt.’
Zoo sprak de mensch in zijn hart tot Hem, voor wien gedachten woorden zijn: want hij wist nog niet, dat God ook hem zelv' het vermogen, om zich te doen hooren, had ingeschapen. Maar toen hij in zijne verrukking dieper adem haalde, en dien adem met bevende lippen uitblies, hoorde hij zich zelven. Nog meer verrukt, beproefde hij toen, of hij den zang der vogelen niet kon nabootsen; en hij bragt zijne toonen uit: eerst zwaar en diep, toen hooger en luider. Zoo stemde ook de mensch met het lied der schepping in, en hij verheugde zich in zijn leven.

{==118==} {>>pagina-aanduiding<<}

Maar als hij daar henen ging, en de melodie van zijn eigen gezang hoorde, en die telkens weder hoorde, zeide hij bij zich zelven: ‘Wat is mijn lied eenzaam en eentoonig, terwijl gansche koren van vogelen, in eindelooze verscheidenheid, te zamen zingen in het bosch!’ - Toen ging de mensch henen naar de grenzen van 't paradijs, waar hij, tusschen hooge rotsen in, de vriendelijke Echo gevonden had. En hij zeide tot de Echo: ‘Zing gij toch met mij, dan zal mijne stem beter klinken!’ - En de Echo zong, en zong telkens weêr met hem, maar nooit anders, dan wat de mensch haar eerst voorgezongen had.
Toen legde hij zich neder en sliep. De melodie van zijn gezang, honderd en duizend malen herhaald, had hem wel genoegen verwekt, maar was hem toch ten laatste al te eentoonig geworden. Zoo sliep dan de mensch in, en droomde. Hij droomde, dat hij weder zong, en eene stem zong met hem, die anders en toch de zelfde was; het was hem een nieuw lied, en toch was 't zijn eigen lied; even als de stralen der zon de zelfde en toch anders waren op de morgenwolkjes, en op den waterspiegel, en door het donkergroene loof.
En hij ontwaakte. De Schepper had mededoogen gehad met zijne eenzaamheid, en eene vrouw geschapen, tot eene hulpe tegenover hem. En die vrouw sprak met hem, en zij zong met hem. Het was de zelfde toon niet, en toch stemde hij volkomen met den zijnen te zamen. Toen genoot de mensch eerst regt zijn leven.

{==119==} {>>pagina-aanduiding<<}

Had de melodie van den welluidend voortgaanden zang hem genoegen gedaan, de harmonie van het dubbele en toch enkele lied, van het gezellige en toch eenstemmige leven, vervulde al zijne behoeften.
Maar ten laatste at de mensch van den boom der kennisse, waarvan de Heere God hem verboden had te eten, en hij werd verdreven uit het paradijs. Toen beproefde hij weder het lied, dat hij in de dagen zijner onschuld gezongen had; maar zijne borst was beklemd, zijn toon schor en diep; en toen de angst dien eindelijk met kracht naar buiten dreef, werd hij schel en gillend. Het was of die toon, akelig en snijdend, werd teruggekaatst van den hoogen rotswand van 't paradijs. De melodie des levens was verstoord!
Toen gingen zij verder van het paradijs af, en beproefden weêr nu en dan hun somber lied. Maar als de een nog zuivere toonen uitbragt, dan mengde de ander er een' wanklank tusschen, die het oor verscheurde en het harte zeer deed. Toen zag de mensch verstoord haar aan, die hem geen hulpe meer scheen, maar een hinder en een verwijt; en langzamerhand van het paradijs verwijderd, stonden zij op het punt, om zich ook van elkander te verwijderen. De harmonie des levens was verbroken!
Maar de Engel der verzoening was intusschen neêrgedaald van omhoog, en had zich geplaatst vóór zijnen strengen broeder, den Cherub met het vlammend zwaard, aan den ingang van den hof van Eden. En hij sloeg den

{==120==} {>>pagina-aanduiding<<}

meêdoogenden blik op het arme menschenpaar, dat daar met loome schreden henen ging, als konden zij zich nog maar niet scheiden van het paradijs en van elkander. In dien blik was eene kracht, - de kracht der eeuwige Liefde! - die den mensch onwillekeurig deed omzien. En toen nu hunne oogen, zonder het te bemerken, die des Engels ontmoetten, terwijl zij het gesloten paradijs zagen van ver; toen werd hun de beklemde boezem overkropt: want zij dachten aan hunne eerste jeugd en hun eerste lied. Maar toen ook vond die overkropte boezem in een' milden tranenvloed lucht; en die tranen ontspanden de krampachtig zamen getrokken snaren der spraak. Toen baden zij te zamen, en zongen hunnen treurzang: het lied der verlorene onschuld. En de gestoorde melodie des levens keerde weder, en deszelfs verbrokene harmonie herstelde zich, door de wanklanken op te lossen in een hooger accoord.
Toen sprak de Engel der verzoening tot hen, en zij hoorden die stem in hunne harten: ‘Mensch, dit zal van nu aan uw leven zijn! Alleen te zijn, is u niet nut; en te twisten, is u schade. Maar het een zoo wel als het ander, zult gij telkens moeten gevoelen, omdat gij gegeten hebt van den boom der kennis. Want de zonde is een wanklank in de schepping. Zij stoort gedurig weder de melodie uws levens, en breekt de harmonie uwer zamenleving. Doch een blik op het paradijs en een traan van verzoening zal ook telkens op nieuw het ont-
{==121==} {>>pagina-aanduiding<<}
stemde speeltuig in zijne zuiverheid herstellen, en u weêr te zamen doen stemmen, één en toch verscheiden, instemmende met het groote loflied van 't heelal. Ziet dan slechts toe, gij man en vrouw! en leert het uwen kinderen na u, opdat nooit de wanklank zoo hoog klimme, dat de teedere snaar barsten zou, en het lied des levens voor altijd worden verstoord. Dan zou de laatste hoop van u gevloden zijn, en uwe stem, waar ze 't lied van levensgenot en aanbidding wilde aanheffen, zou alleen het gehuil der wolven meer kunnen voort brengen en de schorre toonen der hyaena. Verliest dan nooit het paradijs uit het oog, en de bron uwer tranen zal nooit worden opgedroogd. Zoo blijft wel uw leven een strijd, maar wordt ook eene gedurige verzoening, en het einde zal een hemelsch accoord wezen.’
Zoo sprak de Engel, en de mensch legde dat woord, als een' kostbaren schat, weg in zijn binnenste. Ook leerde hij het zijnen kinderen; maar zijn eerstgeboorne nam het niet ter harte. Want toen de nijd zijnen boezem doorknaagde, drongen de tranen hem wel naar de oogen, maar hij hield die terug: want hij schaamde zich. En toen hij nu de hand ophief tegen zijnen broeder, barstten in hem de teederste snaren van het levenslied; - en kaïn zong niet meer, na dien dag!



{==122==} {>>pagina-aanduiding<<}

38.

Bij wijze van naschrift.

Het is doorgaans niet verstandig, de waarheid te willen verdedigen van 't geen men vroeger geschreven heeft. Maar het is zeker dwaas, te willen bewijzen, dat het schoon was; en't is het werk van een' razende, zelf de geestigheid te willen verdedigen van dat gene, waarom niemand heeft gelieven te lagchen.




{==123==} {>>pagina-aanduiding<<}

V. Laatste opruiming van snippers.


{==125==} {>>pagina-aanduiding<<}

Vijfde afdeeling.

Laatste opruiming van snippers.


1.

Ieder oordeelt over schoonheid, ook die over waarheid en deugd nog naanwelijks zou durven oordeelen; en toch verstomt men doorgaans op de vraag, wat dan eigenlijk schoon is, en naar welken regel het van het leelijke en afzigtelijke wordt onderscheiden. Men vindt iets schoon, en zoekt er niet, naar vaste regelen, de schoonheid in op. Geen ondankbaarder arbeid, dan die breede commentaren, die, in den droogsten en taaisten stijl der wereld, de schoonheden der klassieken onder 't ontleedmes brengen. Men moet een anatomicus zijn, om een cadaver of skelet mooi te vinden.
Toch is de smaak niet enkel een gril, of de schoonheid eene inbeelding; en er moet wel eenige regel zijn, die ons daarvan de reden geeft. Voor behulp heb ik mij dezen regel gemaakt, dat waarlijk schoon is, wat door

{==126==} {>>pagina-aanduiding<<}

drie geslachten daarvoor gehouden wordt. Ik bedoel daarbij menschen-geslachten, die zich vrij ontwikkelen, en niet, op zijn Chineesch, in vaste vormen worden geslagen van kind af, om alleen eene reproductie van het bestaande te zijn. En dan volg ik dien regel, omdat ik de verschillende menschen-geslachten beschouw als - sit venia verbo! - als de onderscheidene bewoners van 't zelfde krankzinnighuis. Op de onnoozelen en woedenden na, zijn deze allen slechts ten deele gek, en komt men dus bij meerderheid van stemmen te weten, wat waar en wijs, wat het terrein van het gezond menschen-verstand is. - Even zoo verkrijgt men het resultaat van een' zuiveren goeden smaak, als men de monomaniën van onderscheidene menschen-geslachten van de som aftrekt. Deze monomanie is mode of vooroordeel; en werkt op 't oogenblik even sterk, als het ware gevoel voor het schoone en edele. Onze vaderen konden zich geen' mensch, ten minste geen beschaafd en ordentelijk mensch voorstellen, zonder staart. Zij verschilden hieromtrent van de Chinezen alleen in de bepaling der lengte. En een fatsoenlijk meisje zou zich in dien tijd, even als nog in China, half dood geschaamd hebben, als zij ongelukkig verliefd ware op een staarteloos mensch; terwijl toch niemand het apengeslacht, - die parodie, door de natuur op het trotsche menschdom gemaakt! - schoon en aanvallig vond. - Die tijd en daarmede die monomanie, is nu wel onder ons voorbij; maar wie zegt ons, hoe vele staarten een volgend ge-
{==127==} {>>pagina-aanduiding<<}
slacht van onzen smaak zal af te kappen hebben? - Van hier eindelijk het voorregt der klassieken, dat geen smaak of tijdgeest, geen vorstelijk of bisschoppelijk edikt hun ontrooven kan: het is goud, in 't vuur beproefd.


2.

Stelen. Een zeer uitgebreid, digt bevolkt en druk bezocht gebied. Men kan echter den naam, even als Oostenrijk, Rusland en China, in veel beperkter' zin nemen, wanneer men alle onderworpene en cijnsbare staten er af laat; en dit doen velen gaarne, omdat alle diefstal bij ons wat in miskrediet staat, en niet, als bij Spartanen en Arabieren, tot de bewijzen van moed en vernuft wordt gerekend.
Zoo beweegt zeker hij, die bij u des nachts inbreekt of u over dag de zakken rolt, zich op het eigenlijke terrein van 't stelen, en kan den burgernaam van dief in geen geval van zich afwerpen. Maar aan dat terrein grenst het leenen, zonder bepaald plan om u iets weêrom te geven, of ten minste op een wissel in de verste mogelijkheid, die geen tien percent waard is. Hij die u geen' enkelen cent op de interessen zal te kort doen, hoewel hij de hem toevertrouwde hoofdsom reeds lang in gewaagde speculaties deed verdwijnen; - noem hem toch geen' dief! - Hij is een fatsoenlijk man: alleen heeft hij uwe toestemming tot een wat vrij

{==128==} {>>pagina-aanduiding<<}

gebruik vergeten te vragen, toen hij van u leende.- Aan eene andere zijde van 't eigenlijk gezegde stelen, ligt het snoepen; en gij kunt er van verzekerd zijn: hier is de grens zoo scherp getrokken, dat menig een, bij wien uw suikerpot of sigarenkoker geen oogenblik veilig is, op een' hoop goud als een waakzame hond voor u slapen zal. - Een ander aanhoorig gebied, met veel spelonken, kronkelingen en onbepaalde grenzen, zou men 't gebied der profijtjes kunnen noemen. Het wordt druk geëxploiteerd door allerlei soort van bedienden, ook ambtenaren, de bedienden van den staat. - Eindelijk nog, om het dagdieven, overvragen en opvijzelen, en menig andere kleine provincie van de oneerlijkheid voorbij te gaan, strekt zich, ver langs de zeekust en 't gebergte, het uitgebreide en onvrije territoir van het smokkelen en stroopen uit; en daar is geene les der moraal, die in ons land met meer moeite geleerd wordt, dan dat ook hij steelt, die van allen steelt, en toch niet van iemand in 't bijzonder.


3.

‘Men leest niet, dat de Zaligmaker der wereld ooit gelagchen heeft.’ - Dit wordt niet zelden als een bewijs tegen onschuldige, gulle vrolijkheid aangevoerd, door die menschen, wier lachspieren tot perkament zijn verdroogd, terwijl toch op dit perkament soms vrij onchris-
{==129==} {>>pagina-aanduiding<<}
telijke driften en bewegingen des gemoeds voor den menschenkenner te lezen staan. Het bewijs klinkt mij ongeveer in de ooren, als of ik tegen mijn' jongen zeide: ‘Ik weet niet, dat een oud en wijs man ooit gehoepeld of geknikkerd heeft.’ - ‘Dat wil ik wel gelooven!’ zou de knaap antwoorden, en te ijveriger zijn spel hervatten, om zijnen tijd waar te nemen, eer hij ook ond en wijs wordt. En heeft hij geen gelijk?
De Heiland der wereld moge (ook naar de oude aesthetische overlevering in de christelijke kerk, den grondslag der gebruikelijke afbeelding) zelf nimmer gelagchen hebben, ten minste niet als man en leeraar, hij heeft toch kinderen aan zijne discipelen ten voorbeeld gesteld, omdat der zulken het koningrijk der hemelen was. En verbeeldt u nu eens kinderen zonder den gullen kinderlach, die niemand beleedigt en zelfs den bejaarde het bezorgde gemoed opbeurt! - Waarlijk, de Heer zou het beter gevonden en er waarschijnlijk niets van gezegd hebben, wanneer de discipelen, achter hem gaande, hadden gelagchen, dan nu hij ze had hooren twisten. Laten wij dat ook liever doen. Alleen moet, - zullen wij in waarheid christenen zijn, - de ernst het genoegen van ons leven wezen, en het lagchen alleen de uitspanning.


4.

De overdreven vrees van sommigen voor alle verschil-
{==130==} {>>pagina-aanduiding<<}
len in en over de godsdienst, bragt mij wel eens eene scherpe satire in de gedachte uit den tijd, toen sommige geneesheeren (vooral in Frankrijk) op iedere hospitaalkribbe eenvoudig het getal bloedzuigers zetten, die alles genezen moesten; en die toch casimir peerier - zoo men zegt - met meer anderen hebben dood gezogen. Zeker geleerde beweerde namelijk, dat het leven eigenlijk niet anders was dan eene algemeene ontsteking, en de eenig ware genezing, waarbij alle inflammatie ophield en het ligchaam tot zijne oorspronkelijke gezondheid terug keerde, - de dood.


5.

Die eene dijkbreuk digten of een moeras dempen wil, moet zich volstrekt niet verwonderen, wanneer hij de eerste zakken zand of molensteenen in de diepte sporeloos verzinken ziet. De kluit, die 't eerst zich boven water toont, is niet de grootste en zwaarste. Even zoo is het met iederen zedelijken afgrond, dien men dempen wil. Er is alleen gezond verstand noodig, om dit in te zien; en volharding, om niet te vertragen, of, geheel het werk stakende, moeite en kosten te verliezen. Maar de hoogste zelfopoffering is er noodig, om zelf zich in de diepte te storten, als een andere curtius; - of liever, om geen heidensch maar een christelijk voorbeeld te kiezen: in navolging van den grooten Redder der menschen.



{==131==} {>>pagina-aanduiding<<}

6.

De kunst of liever de begaafdheid om anderen te regeren, bestaat eerst en vooral in de oefening, om zich zelven te beheerschen. Alle onderhoorigen, het kind op de school en de slaaf der plantage, de krijgsman in 't veld en de gevangene in zijne boeijen of de hoveling aan den voet van den troon, - allen bespieden hunne meerderen; en met eene, in domme en ruwe menschen of onervaren kinderen bewonderenswaardige gevatheid, weten zij bres te schieten in de zwakke plaatsen van het karakter hunner meesters. Vooral is de drift gevaarlijk: want zij verbreekt de gelijkmatigheid en kracht van den wil, waaronder de minder ontwikkelde zich anders gemakkelijk buigt. Zij dreigt en doet niet: want zij bezwaart zich weldra zelve over de gevolgen van haren toorn; en geeft door dwaze overdrijving, der dartelheid een al te verleidelijk mikpunt voor haren spot. Ik heb een bejaard en kundig onderwijzer gekend, die de goedhartigheid of liever de zachtaardigheid zelve was. Afgetrokken en verlegen, stil en kalm van levenswijs, geheel ziel en lust voor wetenschap en onderwijs, werd hij niet ligt toornig, maar dan ook geweldig en redeloos. Toch behield hij ook in den toorn zijne vreesachtigheid, stortte de geweldigste bedreigingen uit, maar volvoerde ze nooit. Ongelukkig had hij zich daarbij eenige zegswijzen aangewend, die door hare overdrijving bespottelijk

{==132==} {>>pagina-aanduiding<<}

waren. 't Meest dreigde hij de baldadige knapen, hen met hunne eigene boekenplankjes op 't hoofd te zullen slaan, dat de hersens tegen den zolder spatten! Een nieuweling beefde van zulk een' menschenvreter, maar - alleen den eersten keer. En als de haantjes der school geen ander guitenstuk in 't zin hadden, begonnen zij den goeden ouden man zoo lang te sarren en te plagen, tot zijne verschrikkelijkste phrase weêr door de school dreunde en er een algemeen gelach opging. De arme man moest eindelijk de plak neêr leggen, waarmede hij zoo woest en onbesuisd in 't rond zwaaide, zonder iemand, dan soms juist den onschuldigste van allen te raken. - Hij ruste in vrede!


7.

Vaders verwaarloozen meer hunne kinderen, terwijl moeders ze meer bederven. De man meent vaak genoeg te doen met zijne wijsheid, die de deugd voorschrijft, de vrouw met hare liefde, die ze vraagt. Maar die wijsheid had nog zorgende liefde noodig, om vrucht te dragen; en die liefde den steun der wijsheid, om zich te handhaven.
Een verwaarloosde knaap is nog tot soldaat of matroos goed, en een bedorven meisje tot de vrouw van een' krachtvollen echtgenoot; maar een geheel verwaarloosd meisje of diep bedorven zoon deugt gewoonlijk voor niets, dan om de knippen en kroegen, gevangenhuis

{==133==} {>>pagina-aanduiding<<}

en bedelaars -kolonie, - kortom, de riolen der maatschappij te vullen.


8.

Zonderling kwam mij in den beginne de opmerking voor, dat huwelijken op later' leeftijd (vooral in den minderen stand) in den regel veel ligtzinniger en dwazer gesloten en eer verbroken worden, dan die in de jeugd zijn aangegaan, en door ons meer bejaarden bijna als kinderspel worden beschouwd. Zeker is hiervan veel de oorzaak, dat jeugdige menschen nog buigzamer zijn, zich meer naar elkander voegen, en de karakters met den tijd zoo aan een groeijen, als twee amandelpitten in ééne schaal; zoodat de eene inbuigt, waar de andere uitsteekt. Die sedert vijf en twintig jaren geplaagd is door eene kijfachtige huisvrouw, luistert 's morgens bij't ontwaken al, of zij ook kijft; anders maakt hij zich ongerust, dat zij niet wèl is. En zoo omgekeerd. Maar wie, die zulk buijig weêr nooit gewend was, kan er zich later zóó maar naar voegen?
Doch daar is nog eene andere reden. Jonge lieden vrijen overal en altijd, eerst over geheel 't vrouwelijk geslacht en daarna over eene enkele, en hebben dus tijd en keus, en gelegenheid tot nadere kennis. Maar later zoekt de man eene huishoudster, of eene moeder voor zijne kinderen, of eene oppasseres, of alleen eene voordeelige commensaal; - wat wonder, dat hij wel dit

{==134==} {>>pagina-aanduiding<<}

alles, maar geen ware vrouw en gade vindt, vooral daar bedaagde meisjes en weeuwtjes, in de laatste uren der vrijstermarkt, veel meer op hare hoede zijn, om hare gebreken niet te verraden, dan de gulle maagdenstoet in den vroegen morgen der min?


9.

Een van onze grootste en diepst ingewortelde menschelijke gebreken, is, dat wij in den omgang met menschen, tot in het onbeschaamde toe, valsche maten en gewigten gebruiken; en nog niet eens weten of willen weten, dat wij gedurig weder valsch rekenen, al zijn wij er een en ander maal op betrapt. Daar wij nu bij het leed, dat anderen ons aandoen, altijd de groote maat en het zware gewigt gebruiken, en omgekeerd waar wij anderen beleedigen en benadeelen, hebben wij allen een aanmerkelijk batig saldo in onze rekening; verwijten een' ander, dat hij valsch boek houdt, en houden hem dreigend zijnen schuldbrief onder den neus. De menschen hiervan te overtuigen, is een werk als dat van sisyphus of de danaïden. Daarom leerde de Heiland ons een' naderen weg. Hij laat onze vorderingen in hare waarde of onwaarde, maar vraagt ze in afrekening op den grooten schuldbrief, dien de Hemel ten onzen laste heeft, en dien wij niet zoo gemakkelijk kunnen of durven ontkennen; - vraagt, dat wij al die rekeningen van zóó en zóó veel penningen verscheuren, om ten minste on-
{==135==} {>>pagina-aanduiding<<}
zen goeden wil te toonen en kwijtschelding te verkrijgen, waar God vele talenten van ons vraagt. Zijn wij eens daartoe overgegaan, dan komen wij langzamerhand van zelf tot de overtuiging, dat het verscheurde papier toch ook zoo veel waarde niet had, en misschien niet eens echt was.


10.

In menige ziekte gaat het ons als passagiers, die men bij 't grootste gevaar maar beneden gelaten heeft; en die, nu zij boven komen en de zee nog zoo onstuimig zien, zich verbeelden, dat de storm eerst begint. Wij zouden schipbreuk geleden hebben, zonder het te weten. 't Is daarom beter, zijne zaken in orde te hebben en zijn gemoed bereid, zoodra men de haven is uitgezeild, al is 't met gunstigen wind en zonneschijn.


11.

't Is een groot gebrek in ons menschenkinderen, dat wij eene zaak meenen te kennen, zoodra wij haar weten te noemen. Toen de eerste stoomboot voer door onze vaderlandsche stroomen, moest ieder weten, hoe het mogelijk was, dat zij, zonder zeil of riemen, zich bewoog, zelfs tegen wind en getij. Thans beantwoordt elke vader de vraag van het altijd vragend kind, met de immers voldoende opheldering: ‘Dat is een stoom-
{==136==} {>>pagina-aanduiding<<}
boot!’ en meent dan al wonder veel gezegd te hebben; en het kind roept naderhand, bij iedere soortgelijke verschijning, in verrukking uit: ‘Hé! een stoomboot!!’ en is dan ook al wonder wijs in eigen oogen, tegenover een jonger kind of boerenknnap, die 't niet weet. En hoe de stoombcot eigenlijk is zamen gesteld, en zelfs waarom zij zoo heet, weten maar enkelen. - Even zoo is het later met de locomotief geweest, en zal het weder later met de electro-magnetische telegraaf gaan, die nu nog de eer heeft, van de nieuwsgierigheid op te wekken. Als onze kinderen die draden op palen zien, zullen zij denken, den vluggen gang der nieuwstijdingen al best aan hunne kinderen te hebben opgelelderd, door te zeggen: ‘O, dat is een telegraaf!’ - Dit gaat zoo ver, dat ik eens aan zeer beschaafde leerlingen, die eene fransche school verlieten, de vraag deed: ‘Wat is regen?’ en er maar geen ander antwoord uit krijgen kon, dan dat het eenvoudig water was, zonder dat zij er immer over hadden nagedacht, hoe dat in droppels uit de lucht kan vallen. - Leeren wij dus onzen kinderen, dat zij zich niet tevreden moeten houden (en doen wij 't zelve ook niet) met de eerste les der goddelijke opvoeding in 't paradijs: Als de IIeere God uit de aarde al het gedierte des velds en al het gevogelte des hemels gemaakt had, zoo bragt Hij die tot adam, om te zien, hoe hij ze noemen zou; en zoo als adam alle lerende ziele noemen zoude, dat zou haar naam zijn, (Gen II; 19.) En adam moest ten

{==137==} {>>pagina-aanduiding<<}

minste nog de namen, die wij alleen overnemen, zelf bedenken, en daartoe eigenschappen of bijzonderheden opmerken.


12.

Die het verband tusschen stof en geest zoekt, of tusschen de vrijheid, die de kracht des geestes, en de noodzakelijkheid, die de wet van het stof is, - hij zoekt de quadratuur van den cirkel. Beschrijf om en in uwen cirkel zoo vele veelhoeken, als gij wilt, met hoe langs zoo meer hoeken en zijden, gij nadert slechts in schijn; maar het ronde en kromme meet gij nooit met een' regten maatstaf. Hoogstens vindt gij eene formule, om de oneindige toenadering, die gij u verbeeldt, uit te drukken, en meent de zaak gevonden te hebben, terwijl gij slechts eenen naam hebt uitgevonden. Zou het niet even eens gesteld zijn met de namen en verklaringen, waardoor men stof en geest, vrijheid en noodzakelijkheid, tot één stelsel zoekt zaam te persen?


13.

Docendo discimus; - ‘terwijl wij anderen onderwijzen, leeren wij zelve.’ Dit is natuurlijk: want om goed te onderwijzen, moeten wij onze phantasieën in een systeem, onze luchtkasteelen in een geregeld en vast getimmerte veranderen; en dit drukt zich diep in onzen

{==138==} {>>pagina-aanduiding<<}

geest, terwijl die het anderen indrukt. Maar dit docendo discimus gaat niet verder, dan zekeren cursus, en ook dwalingen worden ons op die wijze stereotyp. Menig een zou wel denken of anders denken, als hij niet reeds zóó lang op die zelfde wijs gezongen had. Zijne kennis is als de aardrijkskunde van den schipper eener trekschuit of van den conducteur eener diligence, die altijd anderen een' veiligen weg langs brengt, en dien droomende kent; maar van de spoorwegen heeft hij geen 't minste begrip, en beoordeelt ze verbaasd scheef. En als hij zijne reizigers van Amsterdam naar Rotterdam heeft gebragt, waar tusschen hij iederen boom kent, staart hij met een' nuchteren blik over de Maas op het onbekende zuiden: ‘de landen der barbaren,’ zou Griek of Romein hebben gezegd.


14.

Die de armen waarlijk ten zegen wil zijn, moet hunnen vloek kunnen verdragen. In de philanthropie mag wel onze spreuk wezen: ‘Wee u, als gij wenscht, dat alle menschen goed van u spreken!’


15.

‘Habes reum confitentem,’ zegt cicero ‘De beschuldigde stemt toe,’ - en toch geeft hij niet toe. Dit kwam mij wel eens in de gedachte, bij 't berispen van

{==139==} {>>pagina-aanduiding<<}

de gebreken der menschen. Ik verlang daarbij dien reum confitentem niet. Want de menschen, die zoo gul en gemakkelijk voor hunne gebreken uitkomen en daar zelfs eene eer in stellen, zijn ook niet van voornemen, ze te verbeteren. Zij hebben ze reeds te lang inwoning bij zich vergund; en meenen, dat ze dan toch ook maar een klein, verloren hoekje beslaan, of dat zij zelve niet meer bij magte zijn, die oude kennissen de deur uit te jagen.


16.

't Is, in de godsdienst vooral, gevaarlijk, nog niet aan de waarheid te zijn: - men kan, vóór men haar bereikt, in slaap vallen of verongelukken. - 't Is nog gevaarlijker, de waarheid mis te loopen: - men komt zoo ligt in een doolhof, waaruit men den weg niet meer vindt. - Maar 't is allergevaarlijkst, door de waarheid heen of haar voorbij te zijn; en de brief aan de Hebreën zegt met het volste regt, dat het (minder onmogelijk, dan wel) ondoenlijk is, dat het boven menschelijke berekening en kracht gaat, de zulken te vernieuwen tot bekeering. (Hebr. VI: 4-8.)


17.

Een gebrek, waarom men lacht, verkrijgt daardoor een zeker burgerregt, en wordt niet ligt meer afgelegd.

{==140==} {>>pagina-aanduiding<<}

Ja, niet zelden wordt het een diep gewortelde zondige neiging. Een gebrek daarentegen, waarmede men spot, wordt een hevige strijd, en niet zelden een ondragelijke last voor wie 't bezit.


18.

Laster en vleijerij, hoewel anders antipoden, hebben dit gemeen, dat zij ligt, ja! bijna altijd iets achterlaten in 't gevoel, al keurt de rede het af. Vlekken, door den laster onbeschaamd en zonder bewijs op ons geworpen, zijn als olievlakken, die men allermoeijelijkst kan uitwasschen; en het zoete gif der vleijerij behoort tot die doordringende en bedwelmende geuren, die nog den neus prikkelen, nadat men 't hoofd al lang afgewend en zelfs de kamer gelucht heeft. Aliquid haeret, (‘Er blijft altijd iets hangen!’) zeggen de Latijnen; en hij vooral, die zóó een' ander weet te lasteren, dat hij tevens den luisterende vleit, behoeft niet eens zeer kiesch en fijn te wezen, of scherp op de waarschijnlijkheid toe te zien. Aliquid haeret! En de menschen, al wordt de onwaarheid ontdekt, vergeven al ligt eene leugen, die hen vleide.


19.

Men kan den hemel niet beter dienen, dan door vastelijk in hem te gelooven; maar het rijk der duister-
{==141==} {>>pagina-aanduiding<<}
nis kan men geen grooter dienst bewijzen, dan wanneer men daaraan niet gelooft; - omdat bezorgdheid en nadenken de weg naar den hemel is, maar onbezorgdheid en onnadenkendheid de weg naar den afgrond.


20.

Een achtingswaardig predikant van den ouden stijl, nu reeds lang in den Heer ontslapen, liet zich eens (de aanleiding doet hier niets ter zake) ontvallen: ‘dat het met vele vromen aangenamer zal zijn, in den hemel om te gaan, dan op aarde.’ - Bijtender satire had de zelf waarlijk vrome man niet kunnen bedenken, op 't geen doorgaans vroomheid wordt genoemd, al ware hij ook de grootste liberaal geweest. O, dat het vele verguldsel het echte goud zoo in verdenking brengt! En het verguldsel is nog niet het ergste; maar het fransche goud, en zoo veel ander alliage, gelijk de goudsmid spreekt, waardoor namen en zaken geheel worden verward. In ieder geval staat dit vast, dat tusschen regtzinnig, fijn en waarlijk vroom, dikwijls nog berden en afgronden in 't midden liggen.


21.

De meeste menschen verdrinken in eene zee van wenschen; en schoon men nu zegt, dat verdrinken een

{==142==} {>>pagina-aanduiding<<}

zachte dood, en veel eer - althans in de laatste periode - eene zoete bedwelming is; zoo zal men het mij toch gemakkelijk toestemmen: ‘Niet verdrinken is nog beter.’ - Een wijs man ziet daarom wel toe, dat hij niet alles hoopt, wat hij wenscht; en allerminst alles verwacht, wat hij wel hopen en wenschen zou.


22.

In gezelschap is 't soms aardig, wanneer een kwalijk verstaan woord aanleiding geeft tot het geen men mal à propos noemt; en de kinderen, die van alles een spel maken, lagchen om de dwaze contrasten tusschen vragen en antwoorden, op afzonderlijke reepjes papier geschreven of niet luide uitgesproken, en zoo door het toeval tot een gebragt. Ik kan niet zeggen, dat het groote mal à propos der zamenleving even amusant is. De meeste menschen toch hebben zich een' eigenen dampkring van denkbeelden gevormd, waarin zij ademen en waardoor zij alles beschouwen; zoodat zij een' ander, in zijne beginselen en handelwijs, volstrekt niet begrijpen, en ook niet kunnen begrijpen, zoo lang deze tooverkring niet gebroken is. Dit is 't juist, wat de verzoening der meeste vijandschappen en 't bijleggen van zoo vele verschillende meeningen onmogelijk maakt. Een krankzinnige, die zich een' graankorrel acht, en in al de bewegingen van een' ander (die zich ondertusschen geen kip, maar den keizer van China

{==143==} {>>pagina-aanduiding<<}

waant) geen andere bedoeling ziet, dan om hem op te slokken, drijft alleen dit mal à propos des menschelijken levens wat al te ver, om onder de gewone gekken geduld te worden.


23.

Wie op rekening neemt, ziet minder op een' stuiver, dan die contant betalen moet; en daarom offeren vele leveranciers liever den intrest op, om maar het kapitaal der schuld groot te maken. Wat verschilt zulk eene kleinigheid op de groote rekening; en - het is nog lang, eer 't nieuw jaar is! - Het viel mij dikwijls in't oog, dat het met de zedelijke schuld van ons menschen weinig anders gaat. Hoe minder men zich op dagelijksche zelfbeproeving en schuldbelijdenis toelegt; hoe meer men alles op de groote rekening eener algemeene zondenschuld zet; - des te minder naauwgezet zal men wezen in de kleine pligten, of waakzaam tegen kleine zonden. 't Zegt zoo weinig op die groote rekening! En toch is het de regel der schepping, ook der zedelijke schepping, dat niet alleen het groote te zamen wast door ophooping van het kleine, maar ook het groote uit het kleine ontkiemt.


24.

Opregtheid is de eerste pligt van een kind; de tweede

{==144==} {>>pagina-aanduiding<<}

is gehoorzaamheid. De opvoeder heeft dus allereerst te zorgen, dat het kind nooit onopregt behoeve te zijn, om gehoorzaam te wezen, of ongehoorzaam, om opregt te zijn.


25.

Zoo gij niet zijn kunt, wat gij wilt; wees ten minste, wat gij kunt! - Menig jong mensch treedt de wereld in, met idealen van opregtheid en teederhartigheid, van eerlijkheid en trouw, die zoo fijn en zoo broos zijn, dat ze in de ruwe lucht des werkelijken levens uit een springen, als de zoogenaamde glazen tranen. Dan beweent hij een oogenblik zijn droombeeld, en -vergenoegt zich daarna, met ten minste niet slechter te zijn, dan de anderen. Hoe menig een, die in 't eerste jaar van zijnen handel, de munt, de dille en de komijn vertiende, zag ik later een' lustig' smokkelaar worden; hoe menig ander, die eens eeuwige vriendschap en liefde zwoer en droomde van in een smeltende zielen, speelt er naderhand mede, als of het schoothondjes waren! Ja, 't is niet eens zeldzaam, dat de idealist, nu (zoo als hij zich beroemt) een man van ondervinding geworden, het nog vrij wat ruimer neemt, dan de alledaagsche, maar maatschappelijk brave en zedelijke mensch.
Mij kwam daarbij wel eens zekere Noord-Hollandsche boerin in de gedachte. Dominés-jufvrouw had al zoo lang en met een benaauwd gezigt den milden waterketel

{==145==} {>>pagina-aanduiding<<}

zijnen stroom zien uitstorten, dat zij haar eindelijk eens in den arm kneep, en twijfelachtig vroeg: ‘Zou't niet genoeg zijn?’ - ‘Och!’ was't naïve antwoord: ‘Ik zal 't ketelke nu maar vol maken; de koffij is toch overgoten!’


26.

Er zijn in de rolle van Gods raadsbesluiten menschen, bestemd om af te breken, en andere menschen, beschikt om op te bouwen. Wat nu sterk is door den ouderdom, wordt het best door den moker der satyre vergruisd: want iemand getroost zich nog wel, om gek te zijn, maar niet zoo gemakkelijk, om voor gek te loopen. Zoo was lucianus, - de man, die aan alles twijfelde en alles bespotte, terwijl hij toch der zedelijkheid en het gezond verstand achting toedroeg; - de voltaire der heidensche wereld. Geen julianus kon de goden, zoo min als de philosophen meer in eere brengen, die hij zoo naakt had uitgekleed; even min als pausen, keizers en koningen het gezond verstand hebben kunnen vernietigen, dat voltaire, schoon dan ook op puinhoopen en in woestijnen, op den troon heeft gezet. Jammer maar, dat een lucianus en voltaire wonden en niet heelen; en dat zij, om in 't groot goed te doen, in 't klein, aan veler subjectief geloof, zoo onberekenbare schade toebrengen. Zij zijn te negatief, te onredelijk verstandig, - mannen van de afbraak, met één

{==146==} {>>pagina-aanduiding<<}

woord, die maar voort gaan, nu zij toch aan den gang zijn. Want de mensch krijgt eene passie voor alles, wat hij meent goed te kunnen.
Hoe geheel anders treden elia en jesaja, met al de positiviteit en eenvoudig verhevene geloofskracht der Jehova-dienst, tegen het heidendom van het oude Oosten op. Hunne satire is niet amusant, maar ontroerend, verpletterend; - en waar baäl viel onder hunne slagen, werd Jehova een altaar opgerigt.


27.

Elke lijn, die geregeld afwijkt, al is 't nog zoo weinig, wijkt hoe langs zoo verder af. Dit is een axioma in de meetkunde, en men heeft daartoe slechts twee regte lijnen te teekenen, waarvan de eene van eenig punt aan de andere uitgaat. En toch wordt dikwijls te weinig opgemerkt, dat het op zedelijk grondgebied even zoo gaat. Die eens van den regten weg afwijkt, verbeeldt zich al ligt, dat hij daarmede, op een' kleinen afstand, evenwijdig blijft voort loopen; en verbaasd ziet hij op, als hij eindelijk zijnen weg eens met ernst indenkt, en ziet, hoe verbazend ver hij is afgeweken, en - hoe moeijelijk de terugweg is!


28.

Waaghalzen maken de baan, goede rijders volgen;

{==147==} {>>pagina-aanduiding<<}

maar is de baan ten laatste bot geworden, dan ziet men er nog slechts een' enkelen stumper achter een stoeltje. Zoo gaat het ook op het veld der letterkunde. Een genie opent, op halsbreken af, de baan voor een nieuw genre; goede en middelmatige talenten volgen; maar weldra is de baan verlegd, en ziet men op de oude nog slechts de brekebeenen in 't vak, tot ook zij hunne schaatsen afbinden, omdat ze geen bekijks meer hebben.


29.

De praedestinatie of voorbeschikking, (als uitgewerkt en toegepast leerstelsel ten minste,) is eene fout in onze rekensom, die wij, met onze menschelijke rekenkunst, er nooit uit kunnen werken, omdat we, op de laagste bank van de school der redelijke wereld gezeten, nog niet aan de algebra, - het rekenen met onbekende grootheden, - gekomen zijn. En waarom nu toch ons zulke duistere zaken worden voorgehouden? Wel! de meester zet immers ook wel eens, met zulke veel te moeijelijke sommen, zijne leerlingen op den toets, om hen tot hooger op te leiden? De dwaaste jongens zijn zij, - niet die de fout maken, maar die om strijd roepen, dat zij haar niet maken, of die zich beroemen, dat zij ze in de rekening van anderen gevonden hebben, schoon de proef op de som ook bij hen telkens verkeerd uitkomt.



{==148==} {>>pagina-aanduiding<<}

30.

Dikwijls hoort men den zedeleeraar of evangelie-prediker de menschen opwekken, ‘om meer hun geluk op te merken,’ en zoo 't morren en klagen door danken te vervangen. De vraag kwam wel eens bij mij op, of eigenlijk 't geluk wel opgemerkt, of 't niet veel eer geroeld en ondervonden moet worden. Die vraag hangt af van de mindere of meerdere uitbreiding, die men aan 't woord ‘geluk’ geeft. Subjectief opgevat, in zijne eigene en oorspronkelijke beteekenis, is geluk die toestand van een gevoelend wezen, waarin het 't leven waarlijk geniet; 't is de harmonie tusschen behoefte en vervulling, wensch en genot; en in zijn hoogste ideaal, klimt het tot zaligheid. Nu kan ik iemand op de vingers voortellen, hoe vele voorregten hij boven duizenden heeft, en hem honderd maal herhalen: ‘Wat zijt gij gelukkig! Merk het toch meer op!!’ ja, hij kan zich zelven iederen morgen bij 't ontwaken van ondankbaarheid beschuldigen; - en toch, omdat hij onvoldane wenschen en smeulende hartstogten voedt, omdat hij niet gezond is naar ligchaam of naar ziel, is en blijft hij ongelukkig. Ik heb zelfs menschen gekend, die door 't open venster voor het publiek hun geluk uitbazuinden, of 't op den drempel reeds een' binnenkomenden vriend toeriepen, en het mij juist daardoor zeer verdacht maakten. - Het geluk, dat men dus de menschen, in zich zelve of anderen, kan doen

{==149==} {>>pagina-aanduiding<<}

opmerken, bestaat alleen in uitwendige geluksgoederen, waardoor het woord eene objective beteekenis verkrijgt. En het komt mij voor, dat onze roeping, als volkssprekers en volksschrijvers, minder uitgedrukt wordt in den uitroep: ‘Wat zijt gij gelukkig!’ dan wel in de vraag: ‘Waarom zijt gij, te midden van zoo veel goeds en schoons, nog zoo ongelukkig?’


31.

‘Orde, schoonheid en netheid doen het oog weldadig aan, en veroorzaken ons een aangenaam gevoel.’ - Zoo leert de Aesthetiek; en toch kan die zelfde schoone glans en nette orde aan de dingen eene eenparigheid geven, die vermoeit, die slaperig en onverschillig maakt, en dus de spreuk bevestigt: Varietas delectat.
Tot voorbeeld kies ik, - niet eene eindelooze menigte soldaten van 't zelfde uniform, of eene nieuw gebouwde Amerikaansche stad, waar men terstond straten en huizen moet nommeren, opdat de bewoner zelf zijn huis zou kunnen vinden; - schilders weten wel, waarom zij liever een' troep bedelaars of een half ingevallen varkensliok op doek zetten! - Maar ik kies voor dit maal een ander voorbeeld, dat ons allen door de handen gaat: ‘het geld.’ Ik spreek er nu niet van, als geldswaarde. De auri sacra fames zal ook wel op het smerigste bankbriefje azen. Maar als geldstukken, zien onze zilveren munten er zeker vrij

{==150==} {>>pagina-aanduiding<<}

wat oogelijker uit, dan voor eenige jaren. En als wij onze kinderen pogen in te leiden in dien doolhof van pietjes, achten, zesthalven, stooters en blanken, van halve ducatonnen, zeeuwen en acht en twintigen, begrijpen zij niet, hoe wij ons uit dien chaos gered, hoe wij zoo lang die versleten wapens en gesnoeide randen, of geheel blank gesleten stukjes zilver geduld hebben. Toch had het zijne eigene genoegens. Ik wil nu nog niet eens spreken van de bedrevenheid, die men toonen kon, met dertiendhalven, pietjes en zesthalven, acht en twintigen en zeeuwen zaam te passen; of met het probleem op te lossen, of een blind stuk zilver 25 stuivers of maar de helft waard was. Dat waren maar bladvullingen voor het dagelijksch burgergesprek. Neen! edeler genot smaakte mijn waardige grootvader, als hij des avonds de staart - pruik met de slaapmuts had verwisseld, en dan gerande guldens, scheepjes-schellingen en andere potstukjes voor de kleinkinderen uitzocht, en het overige mooije geld zelf oppotte. Dit was in mijn kindsche dagen zoo gewoon, dat ik ervaren financiers meermalen een bedenkelijk gezigt zag zetten, als zij betaling ontvingen, enkel in mooi geld. ‘Die moest wel schrap zitten, dat hij aan zijne potstukjes kwam!’
Dat alles is uit, weg, dood! Nadat de verwoesting nog eens hare laatste woede aan onze oude munt had gekoeld, en 't fatsoenlijk snoeijen of randen in een wild en onbeschaamd afkappen was overgegaan, zoodat wij gul-
{==151==} {>>pagina-aanduiding<<}
dens en daalders hebben aangenomen, die tot vijfjes waren ingekrompen, is ons geld in de groote smeltkroes weg gezonken; waarna het er gansch nieuw en blinkend, en echt decimaal tot weinige stukken herleid, weêr uit voort is gekomen. En nu, nu heeft ieder mooi geld! Een ontelbare menigte blinkende Willems, met een kale kruin of met een statige kuif, tot op snoek- en baarsschubbetjes (van 10 en 5 cents) afgebeeld, doorstroomen de maatschappij. Wie zoekt meer den een uit den ander?


32.

De voortgang der wetenschap is ‘koophandel drijven en winst doen;’ met andere woorden: uitgaande van bekende beginselen en vertrouwde waarnemingen, daarvan regtmatige gevolgtrekkingen afleiden, om zóó tot den zamenhang van 't geheel door te dringen, en, zoo mogelijk, zelfs tot de eerste beginselen en wetten. Men moge tegen ‘de menschelijke wijsheid’ en ‘die menigte menschelijke stelsels’ declameren, wat men wil, het menschelijk verstand zal altijd weder den weg inslaan, dien het zich in zijn eigene grondwet vindt voorgeschreven. Wat wil men anders? Menschelijke dwaasheid? Of enkel losse bladen uit het boek der kennis, zonder zamenstelling (systeem) tot een geregeld geheel?
Alleen is 't jammer, dat de wijsbegeerte, - die wetenschap der wetenschappen! - doorgaans zoo vlottende

{==152==} {>>pagina-aanduiding<<}

en drijvende is, dat zij soms meer eene oefening in 't eindeloos zoeken, dan wel de weg tot het eindelijk vinden der waarheid schijnt. Daardoor krijgt zij een' kwaden naam bij ieder, die de waarheid gaarne, wel verzekerd, in 't hart draagt. De reden is misschien, dat de meesten beproefd hebben, de wijsbegeerte, - als het volstrekt en afgetrokken weten, - op te hangen aan een niets, zonder eenige premissen aan te nemen. Dit is tegen onze natuur en ons denkvermogen, en 't is ook geen ‘koophandel drijven en winst doen:’ want met niets koopt men niets. De hand, die den draad ophing aan de lucht, beeft ten laatste en zinkt neder; en de wind voert den draad weg, na er afgeschud te hebben, wat er aan was opgehangen. Is dit niet de geschiedenis van zoo menig wijsgeerig systeem?


33.

Bewijzen voor ons geloof zijn als de stellage rondom een' toren. Zonder deze kan hij niet worden opgebouwd; en 't schaadt niet, al staat ze er wat lang om heen. Ook kan ze noodig zijn tot reparatie, vooral na zware stormen of het inslaan van een onweder. Maar op zich zelve is en blijft de stellage toch een leelijk geraamte; en de toren beantwoordt eerst aan zijn doel, wanneer hij zonder haar storm en onweder, jaren en eeuwen lang, kan doorstaan. Dan eerst verheft hij de spits met majesteit hemelwaarts, en laat tevens de veranderlijkheid en vlugheid van den tijd ver over berg en dal weêrgalmen.



{==153==} {>>pagina-aanduiding<<}

34.

Nooit heb ik mij kunnen begrijpen, dat men in ‘ernstig denken’ en ‘ernstig spreken’ zulk een uitsluitend kenmerk van hooge christelijke stemming vond. Ernst is eenvoudig het tegenovergestelde van Spel. De ernstige neemt de dingen, zoo als zij zijn. De boertige of kinderlijk vrolijke, zoo wel als de spotter, speelt er mede, en stelt ze dus in een ander licht. Maar 't eerste is daarom nog geene deugd, en het tweede geene ondeugd. De duivel en alle booze geesten, die in den bijbel voorkomen, zijn ook ernstig; maar hun ernst jaagt ons eene kille huivering aan. Even zoo zijn niet zelden menschen, die een' hoogen trap van boosheid bereiken, even ernstig als zij, die het in de deugd ver brengen; terwijl het onschuldig kind en de ligtzinnige zondaar spelen en spotten.


35.

Er is eene betrekking tusschen menschen, die nooit de hooge, dichterlijke vlugt der vriendschap neemt, maar toch eene aangename gewaarwording bij ons opwekt: - die van ‘een goede kennis.’ - Het is echter zonderling, dat nog wel eens een vijand een goede kennis worden kan, maar nooit of bijna nooit hij, die eens onze vriend was. Wordt deze ons niet geheel vreemd, dan is hij doorgaans ons een vijand geworden. Zijne ontmoeting wekt te veel herinneringen

{==154==} {>>pagina-aanduiding<<}

van bittere teleurstelling en bedrogen vertrouwen in ons op, om hem met den lakonieken grimlach van een goede kennis te begroeten. Onze idealen zijn de edele gesteenten van ons leven. Wij vergeven 't iemand niet ligt, dat hij er ons een ontroofde.


36.

Ik zie er volstrekt geene dwingelandij of verkorting van de regten der koopers en de vrijheid der verkoopers in, dat in iedere apotheek de zware vergiften - want eigenlijk is alle apothekerswaar een ligt vergift - in een gesloten kastje worden geborgen, waarvan de patroon zelf den sleutel heeft, en waaruit hij alleen aan deskundigen aflevert.
Zoo werd vroeger veel vrij wetenschappelijk onderzoek, dat eenvoudigen ligt verwart of verschrikt, in de Latijnsche kast geborgen, en alleen verdund of geprepareerd aan 't publiek toegediend, terwijl slechts gestudeerden den sleutel hadden. Nu die Latijnsche kast uit de apotheek op de rariteit-kamer is overgebragt, is er niets beters op, dan dat men het publiek, vooral waar het lust tot onderzoek toont, met wijze bedachtzaamheid in de leer der vergiften onderwijze en daarvoor waarschuwe: want zelfs het veel en onvoorzigtig omgaan daarmede, al geschiedt het met een goed doel, kan doodelijk zijn.




{==155==} {>>pagina-aanduiding<<}

De electro-magnetische telegraaf.


(Tot nadere opheldering van het titelvignet en de inleiding.)

Daar nu toch eenmaal dit boekske een pot pourri geworden is, gevoelde ik mij opgewekt, om ten slotte nog iets over den telegraaf te zeggen; waarvan, uit den aard der zaak, de verklaring in de Inleiding voor het niet wetenschappelijk publiek nog niet duidelijk genoeg zijn kon.
Het gaat hem, die met eene wetenschap vertrouwd is, bij het verklaren, vaak als den stedeling, wanneer hij een' vreemde den weg wijst. Hij kan zich die geheele onbekendheid moeijelijk voorstellen, en vooronderstelt dus te veel. De reiziger, die een en ander maal de zelfde stad heeft bezocht, is voor den nieuweling doorgaans een beter gids. Docet ut didicit; hij onderwijst een' ander, gelijk hij 't zelf geleerd heeft. Laat mij nu eens zulk een reiziger zijn, op 't gevaar af, dat wij door de oude bewoners om onze eenvoudigheid worden uitgelagchen.
Om naar den eerepalm dier eenvoudigst mogelijke verklaring te staan, zal ik het werktuigkundig gedeelte der zaak, dat ook eindeloos wordt verrijkt of gewijzigd, zoo veel mogelijk laten rusten; en mij bepalen tot het hoofddoel zelf, en den hoofdweg, waardoor de electro-magnetische telegraaf dit bereikt.

Reeds van oude tijden her, zocht men naar middelen, om in de verte zich door seinen te doen verstaan. De pijl van jonathan was reeds een telegrafisch (dat is: in de verte schrijvend ) berigt voor david. Hiertoe leende zich van zelf het gezigt beter dan het gehoor, omdat het op grooter' afstand en juister werkt. Men heeft daartoe slechts

{==156==} {>>pagina-aanduiding<<}

eene afspraak van willekeurige teekens of seinen, die letters, woorden of volzinnen aanduiden, noodig. Zoo was de telegrafie ingerigt, die men nog hier en daar zien kan; maar die weldra alleen in de seinvlaggen der schepen, en aan dezen of genen verloren' hoek in den lande zal overblijven. Want het gezigt van zulke seinen is te veel van het weder afhankelijk. Al wordt het in den nacht met lantaarns voort gezet, bij eene mistige lucht houdt het geheel op. Behalve nog, dat er te veel tusschenstations vereischt worden, en op elk van deze de depèche opgehouden wordt, - zoo niet door fouten verward. Van daar, dat de electro-magnetische telegraaf, schoon eerst voor weinige jaren uitgevonden, zoo spoedig elke andere verdrongen heeft.
Het eerste beginsel daarvan, de elektriciteit, is zeker niemand mijner lezers geheel onbekend. Of wij haar eene fijne vloeistof, of slechts eene kracht, aan andere ligchamen eigen, moeten noemen, is nog onbeslist. In 't eerste geval spreken wij met regt van een' elektrieken stroom; in het andere zouden wij van eenen schok te spreken hebben. Om ons de zaak helderder voor te stellen, kiezen wij de eerste benaming.
Minder bekend zal den gewonen lezer zijn, dat men tweeërlei elektriciteit opmerkt: de eene opgewekt door het wrijven van glas, de andere door dat van harst. Men is gewoon, die positive en negative elektriciteit te noemen; schoon de laatste zich niet enkel door 't afzijn der eerste laat verklaren, zoo als bij voorbeeld koude alleen gemis van warmte is.
Beide, de positive en negative elektriciteit, zijn van nature in ieder ligchaam vereenigd. Gescheiden zijnde, zoeken zij zich te hereenigen. Wanneer dus een ligchaam elektriek geworden, - dat is: de eene of andere elektriciteit daarin opgehoopt is, - dan zoekt het dien overtolligen stroom te ontladen. Lucht, vooral wanneer zij droog is, leidt dien niet af, maar des te beter metalen draden, die daarom geleiders worden genoemd, en waarnaar de elektrieke stof, zoo er eene kleine ruimte tusschen beide is, ook wel met vonken overspringt; even als door den bliksem de wolken zich ontlasten op de aarde.
Eerst in het laatst der vorige eeuw werd ontdekt, dat de elektriciteit niet enkel door wrijving (en warmte), maar ook door de eenvoudige aanraking van twee verschillende metalen wordt opgewekt. Gewoonlijk bezigt men daartoe koper en zink. Deze ontdekking wordt (naar Dr. galvani) galvanisme genoemd, en de opeenhooping van metalen platen, tot het versterken en leiden dezer kracht, de kolom van Volta. Deze en gene mijner lezers kennen ze misschien, - of hebben er ten minste van gehoord, toen zij zich een' Goldberger ketting lieten omhangen. Te onregt houden echter velen het galvanisme voor eene kracht of vloeistof op zich zelve. Het is eenvoudig eene andere werking der reeds van ouds bekende. Gelijk de door wrijving opgehoopte elektriciteit zich met eenen schok ontlast; zoo

{==157==} {>>pagina-aanduiding<<}

vormt de zelfde stof, door aanraking van ongelijksoortige ligchamen opgewekt, een' doorgaanden stroom, waarbij de positive elektriciteit van het zink, en de negative van het koper afstroomt. Wij zullen echter van nu af alleen op de eerste letten, als die de krachtigste, en de eigenlijke veer der nieuwste telegrafie is.
De ontzettende snelheid, waarmede deze galvanische stroom de verste afstanden doorloopt, wekte reeds spoedig het denkbeeld op, om daardoor seinen over te brengen. Onze eeuw echter maakte dit eerst uitvoerbaar, door eene nieuwe uitvinding, waarvan ik nu nog te spreken heb.
Elk mijner lezers weet, wat een magneet is. De eigenlijke magneetsteen echter komt weinig voor. De meeste magneten zijn door kunst gemaakt, en bestaan uit ijzer (of staal), dat de kracht verkregen heeft, om ander ijzer aan te trekken en vast te houden. Nu heeft men voor weinige jaren de belangrijke ontdekking gedaan, dat een elektrieke stroom, die, - op de wijze van een' kurkentrekker, waar men een dikke naald insteekt, of liever van een ankertouw rondom een windas, - om een stuk zacht ijzer heen loopt, dit tot een magneet *) maakt; terwijl die werking in een ondenkbaar oogenblik ophoudt, zoodra de elektrieke (of galvanische) stroom wordt gestuit.
Op deze gronden nu berust de telegrafie, waarvan wij spreken. Want daardoor is men in staat gesteld:
Vooreerst: om een' galvanischen stroom op te wekken, die de grootste afstanden bijna zonder tijdverloop doorstroomt, en ieder oogenblik naar willekeur kan worden opgehouden of hersteld.
Vervolgens: om door dien stroom op verren afstand een stuk ijzer magnetisch te maken, of het zijne magnetische kracht weder te ontnemen; en dat zoo dikwijls en zoo spoedig, als men wil.
Door dus een ander en beweegbaar stuk ijzer te brengen in de nabijheid van die afwisselende kunstmagneet, die het beurtelings tot zich trekt en weer vallen of terugspringen laat, heeft men, - en dat is 't gansche doel der uitvinding, - eene kracht in handen, die oogenblikkelijk en naar willekeur op verren afstand werkt.
Wat nu verder nog noodig is, bestaat alleen in het leiden dier kracht, en behoort tot het gebied der werktuigkunde. En hoe zamen gesteld die werktuigen ook wezen mogen, het beginsel is eenvoudig: ‘dat men namelijk, door middel van hefboom of kamrad, die kracht overbrengt, waar en zoo als men die wil laten werken; onder de vaste natuurwet, dat zij afneemt bij 't toenemen der snelheid, en omgekeerd.’

{==158==} {>>pagina-aanduiding<<}

Wat nu in het gezegde den onervaren' lezer nog niet duidelijk is, moge door eene nadere beschrijving van den telegraaf, gelijk die in ons land gebruikelijk is, en deze weder door enkele eenvoudige afbeeldingen, worden opgehelderd.

Het eerste beginsel der telegrafische werking is dus de aanraking van koper en zink. Hiertoe kan men eenvoudig twee stukken metaal op elkander leggen, zink boven en koper onder; waar na men het boveneinde van 't zink, door een' metalen geleider, met het onderste vlak van het koper verbindt. Daarna isoleert men 't geheele stel, - dat is, sluit de elektriciteit daarin op- en af, -door het op glas of droog hout te zetten, hetwelk geene elektriciteit doorlaat.
Maar ten einde deze werking te verhoogen, stapelt men vele zulke platen opeen, en legt daarbij tusschen de paren een stuk vilt, met verdund zwavelzuur (of eenig ander zuur vocht) doortrokken. Dit is de kolom van Volta; en in 't algemeen noemt men elk zoodanig zamenstel eene galvanische batterij.
Op bijgaande afbeelding is k het koper, z het zink. v het vilt, g de geleidraad; en de voortdurende stroom van positive elektriciteit is door pijltjes aangeduid.

{== afbeelding 
	
==} {>>afbeelding<<}
    

Deze kolom heeft echter het bezwaar, dat zij hare eigene werking vernietigt; omdat langzamerhand het water door den galvanischen stroom wordt ontbonden, en hierdoor de metalen met eenen aanslag overdekt, die ten laatste de werking geheel doet ophouden. Dit wekte de behoefte aan eene constante (altijd doorwerkende) batterij, die nu niet door platen, maar door in elkander staande potjes of cylinders van tweeërlei metaal werd zamen gesteld. De voorzorgen, hierbij in acht genomen, gaan wij voorbij, en geven eenvoudig eene afbeelding van zulk eene batterij in 't klein, zoo als die op het titelvignet in haar geheel te zien is; terwijl er eenige dier potjes (de nieuwsgierige lezeres zag het mogelijk reeds voor een schelkoord aan!) tegen den wand te droogen hangen.

{==159==} {>>pagina-aanduiding<<}

Bij eene veranderde constructie, blijft overigens het beginsel dezer batterij het zelfde, als dat der kolom van Volta. Altijd is 't eene aanraking van zink en koper, door eene zure vloeistof van eene soortgelijke vereeniging, en deze weder van eene derde enz. gescheiden. - De teekens onzer afbeelding blijven de zelfde van straks. De punten van aanraking, waar de twee metalen zijn zamen gesondeerd, en waar dus de elektriciteit opgewekt of verhoogd wordt, zijn door a aangewezen. Het zinkpotje, in den koperen cylinder staande, is echter daarvan door een zuur vocht (v ) gescheiden. *)

{== afbeelding 
	
==} {>>afbeelding<<}
    

Wanneer men zich nu, bij bovenstaande afbeelding, voorstelt, dat de batterij (door vermeerdering van 't getal metaalparen of elementen ) sterk genoeg gemaakt is, om eene beduidende hoeveelheid elektriciteit op te wekken; en dat de geleidraad eenige uren ver verlengd, en van alle gemeenschap met andere geleidende ligchamen afgesloten (geïsoleerd) is; dan heeft men een' voortdurenden stroom, die steeds van den positiven pool (hel zink) af stroomt en naar den negativen pool (het koper) terug keert.
Op die wijze echter zijn voor elke telegrafische linie twee koperdraden noodig. Maar later heeft men de verwonderlijke ontdekking gedaan, dat de terugkeerende stroom zich onder den grond door van zelf eenen weg baant †), wanneer slechts eene koperen plaat op het

{==160==} {>>pagina-aanduiding<<}

eene station, en eene dergelijke op het andere, op zekere diepte wordt in den grond gegraven. Onderstaande afbeelding moge dit nog duidelijker voorstellen. A en B zijn daarbij de stations, en b de batterij, van waar de stroom uitgaat; p de palen, waar de draad (in een' koker) door loopt, en pl de in den grond gegraven platen.

{== afbeelding 
	
==} {>>afbeelding<<}
    

Zoo is dan nu de galvanische kracht in voortdurende werking. 't Is nog slechts de vraag, hoe daarvan gebruik te maken. Hiertoe omwoelt men een stuk ongehard ijzer met een' koperdraad, die zelf met zijde omwonden is, opdat de elektriciteit genoodzaakt worde door te loopen, zonder over te springen.
Het ijzer nu, op die wijs omstroomd door elektriciteit, wordt terstond magnetisch. Men ziet dit door een stukje ijzer, dat als een hef boom kan op en neder (of regts en links) bewogen worden, er bij te brengen Dit noemt men 't anker. Het hecht zich dadelijk aan den kunstmagneet, maar springt ook, door de werking eener ligte veer, terstond terug, als het ijzer zijne magnetische kracht verliest. In onze afbeelding is m de magneet, a het anker, h de hefboom en v de veer *).
Er is nu nog alleen een middel noodig, om den galvanischen

{==161==} {>>pagina-aanduiding<<}

stroom ieder oogenblik naar willekeur te kunnen afbreken en herstellen. Ook hier is de uitvoering wel onderscheiden en soms zeer te zamen gesteld, maar het beginsel eenvoudig. Hoe gemakkelijk toch en hoe onbegrijpelijk snel de elektriciteit voort schiet, - alles staat even oogenblikkelijk stil, zoodra er slechts eene kleine tusschenruimte in den geleider open is, ten zij de stroom kracht genoeg hebbe, om in elektrieke vonken over te springen.
Bij den telegraaf op onze spoorwegen, beweegt men een rond en dik koperen plaatje, dat aan de randen is ingekeept, over den geleider, die van de batterij komt. Draait men nu een der vier en twintig uitgeholde plaatsen naar den geleidraad (of veer) toe, zoo is er eene tusschenruimte en de stroom houdt op; maar draait men den koperen cirkel weèr een acht-en-veertigste gedeelte van den omtrek verder, zoo sluit die aan den geleider zich aan, en de gemeenschap is hersteld. Even dikwijls wordt het anker op 't andere station door den kunstmagneet aangetrokken, of weder los gelaten. - En zie daar de seinen gegeven, die nu nog slechts op eene wijzerplaat zigtbaar moeten worden gemaakt.
Begeven wij ons, om dit waar te nemen, nog eens naar het telegrafisch bureau, bij voorbeeld te 's Gravenhage. De beambte heeft vóór zich op tafel liggende, twee houten kastjes of bakjes, ten deele, op de wijze eener pendule, met glas gedekt. Dat aan de linkerzijde is op ons vignet niet te zien. Hij ontvangt daardoor zijne berigten van Rotterdam; maar is nu bezig, met den anderen toestel, iets naar Haarlem over te seinen. Het staande kastje, voor de hoofddirectie van den Hollandschen spoorweg bestemd, kan u eenig denkbeeld geven, hoe ook beide andere er, van boven af, uitzien.
Tot duidelijker begrip van de zaak, diene deze houtsnede.

{== afbeelding 
	
==} {>>afbeelding<<}
    


{==162==} {>>pagina-aanduiding<<}

De telegrafist heeft dus vóór zich, - in den zelfden toestel, maar met geheel andere machinerie, - twee wijzerplaten. De eene (A) regeert hij zelf. Met de kruk (den stroom-verbreker), die hij in de hand houdt (kr), draait hij ze geheel om, en brengt bij afwisseling iedere letter of cijfer binnen een koper beugeltje (b), dat onbewegelijk aan den rand vast zit *). Daardoor maakt hij te Haarlem eenen wijzer aan den gang, die de zelfde beweging volgt, en bij den bedoelden letter stil staat. Wil hij cijfers geven, die in den binnensten kring staan, dan geeft hij eerst twee maal een punt. Door deze punten worden ook de woorden van een gescheiden. Het kruis boven aan, is 't teeken van rust. †)
Zijn ambtgenoot te Haarlem heeft juist het zelfde apparaat vóór zich, maar bij hem is de tweede of bovenste wijzerplaat (B) in werking. De machinerie daar onder is zoo ingerigt, dat de wijzer, door een gewigt gedreven, altijd door zou blijven draaijen, tot het gewigt geheel was afgeloopen, en op nieuw werd opgewonden. Maar die beweging wordt gestuit door een beugeltje, dat zich heen en weêr beweegt, door het af- en aanslaan van het reeds vermelde anker. Daarbij laat die beugel telkens het rad een' halven tand voort schieten. - In dit bovenste gedeelte van iederen toestel, dat de berigten ontvangt, zit dus ook de elektro-magneet. Houdt deze op te werken, en valt dus het anker af - zoo als men 't noemt; - dan schiet het rad, dat den wijzer regeert, een acht-en-veertigste gedeelte van eenen omloop vooruit; en even zoo weder bij 't herstellen (of sluiten) van den stroom. Van daar eindelijk, dat de wijzer niet met een' gelijken gang, maar al hortend en stootend voort gaat, zoodat hij in der haast al de tusschen liggende letters schijnt te willen aanwijzen, eer hij op den regten komt. Dit houdt echter weinig op, daar men zoo snel kan werken, als men wil; en 't anker zelfs menig maal in ééne sekonde afvalt en weêr aanslaat, naar den wil van onzen telegrafist, die 't uit de verte bestuurt.

Tot dus verre volgden wij de inrigting van den thans bij ons gebruikelijken telegraaf, in 1849 door den heer e. wenckebach vervaardigd. Er zijn nog vele andere toestellen, waarvan sommige

{==163==} {>>pagina-aanduiding<<}

de elektriciteit in rust laten, wanneer er niet wordt geseind, en waarbij dus juist het tegenovergestelde van hier plaats heeft. Het werktuig, in handen van den telegrafist, is er een stroom-hersteller en niet stroom-verbreker, - of liever het eerste vóór het laatste. Maar van zoo vele wijzigingen der zelfde kracht, vermelden wij hier alleen nog den druktelegraaf van morse, omdat die in deze dagen ook bij ons wordt ingevoerd.
Reeds lang was men er op bedacht, de werking van den electromagneet zoo te besturen, dat daardoor de tijdingen terstond op het papier werden gebragt. Pogingen om dit met inkt te doen, zijn tot nu toe niet goed gelukt. Maar door de vermelde druktelegraaf wordt eene lijn op 't papier gekrast, die naar willekeur kan worden afgebroken, en dus eene reeks van stippels en streepjes geeft. De beteekenis daarvan is natuurlijk willekeurig. Zoo drukt morse de a uit door. -, de b door - ... enz. Om deze teekens te schrijven of te drukken, rolt een lange, maar smalle reep papier bestendig tusschen twee cylinders voort. Daarop slaat, korter of langer en bij tusschenpoozen, een stifje, dat door het meer vermelde anker wordt geregeerd. Op onderstaande afbeelding is (behalve de reeds aangeduide letters) p het papier en s de stift.

{== afbeelding 
	
==} {>>afbeelding<<}
    

Deze inrigting heeft de meerdere snelheid der werking vóór, maar vordert ook zoo veel overleg bij het afzenden der berigten, dat men dit door eene letterplaat heeft zoeken te vergoeden. Daarbij wordt een metalen naald, voor iedere letter, over ingeleide vakjes koper en ivoor bewogen, die juist beantwoorden aan het teeken, voor die letter gekozen. Toeft de naald maar een enkel oogenblik op het ivoor, dan is terstond de stroom afgebroken; gaat hij op het koper over, dan wordt die oogenblikkelijk hersteld. Men begrijpt, dat door afwisseling van beteekenis, of eenvoudig door een' beambte, bij 't ontvangen der berigten, te gebruiken, die het geheime alfabet niet kent, de ingedrukte depêche ongelezen kan worden overgebragt.

{==164==} {>>pagina-aanduiding<<}

Ook na dezen uitleg, meene de lezer nog niet, dat hij reeds in al de geheimen der telegrafie is ingewijd. De juistheid der machines, en vooral het overwinnen van menigvuldige hinderpalen; - het geheel isoleren, en, op lange linieën, onder weg versterken van den galvanischen stroom; - het onderhoud der batterij, en 't beveiligen van de stations voor het inslaan (langs den geleidraad) van den bliksem; - dit en meer nog vereischt veel meer zorg en studie, dan eene oppervlakkige kennismaking verklaren kan.
Om eindelijk eenig denkbeeld te geven van de snelheid, waarvan wij reeds zoo dikwijls spraken, voeg ik hier nog bij, dat volgens wheatstone de elektriciteit in ééne enkele seconde 288000 engelsche mijlen doorloopt *). Deze snelheid is bijna anderhalf maal die van het licht, dat in iets meer dan 8¼ minuut van de zon tot ons komt, en te verbazender, omdat de galvanische stroom door vaste ligchamen gaat. Zóó, wanneer de geheele aarde met een' koperen draad omspannen was, zou het sein van den telegrafist die minstens tien malen in ééne seconde omloopen! Wheatstone bepaalde dit bijna ondenkbaar kleine tijdverloop op eene hoogst vernuftige wijze, door 't beeld der elektrieke vonk op te vangen in eenen spiegel, die zes honderd malen in eene sekonde omdraait.
Ik eindig met eene eenvoudige opgave der voornaamste werken, die ik tot dit opstel raadpleegde. Het eerste is geheel wetenschappelijk, en het tweede meer populair. De drie andere werkjes zijn van kleinen omvang, en, na 't lezen dezer aanteekening, ook voor den gewonen lezer wel te verstaan.
Lehrbuch der Physik und Meteorologie von Dr. joh. müller. Braunschweig 1847. (Juist in deze dagen vertaald.)
Wenckebach en matthes, Handleiding tot de kennis der natuur. Uitgegeven door de Maats. tot Nut van 't Alg. Leiden, 1851.
Beknopte beschrijving der voornaamste electro-magnetische wijzeren druk-telegrafen. 's Gravenhage, van 't haaff. 1850.
Beschrijving van den electro-magnetischen druk-telegraaf van morse, naar 't Hoogd. van Dr. h. schellen, door p.j.m. de gelder. 's Hertogenbosch, Gb. muller. 1852.
Joseph rode, Versuch einer faszliche Darstellung des Electromagnetischen Telegraphen. Grünberg, w. levysohn. 1852. (Wordt vertaald.)

{==165==} {>>pagina-aanduiding<<}

INHOUD.
Inleiding.	
geschiedenis van dit boekske	Bl. 1
Snippers.	
Eerste Afdeeling. uit oude papieren bij een gezocht	23
Tweede Afdeeling. eerste proeven van een nieuw nederlandsch zaak woordenboek	45
Derde Afdeeling. woorden des tijds	61
Vierde Afdeeling. oude kennissen van den lezer	93
Vijfde Afdeeling. laatste opruiming van snippers	123


{==166==} {>>pagina-aanduiding<<}

Aanteekening.	
de electro-magnetische telegraaf. Tot nadere opheldering van het Titelvignet en de Inleiding. (Met vijf Houtsneden.)	155


{==167==} {>>pagina-aanduiding<<}

Bij den Uitgever dezes zijn mede gedrukt en te bekomen de navolgende werken van
C.E. VAN KOETSVELD.
I.	Twaalftal Preken, uitgesproken te 's Gravenhage 1849-1851	ƒ 3.60.
II.	Het Geloof, den Mensch met zich zelven verzoenende. Drie Leerredenen. Met eene Inleiding over het wezen des Geloofs, uit een wijsgeerig en christelijk oogpunt beschouwd	ƒ 1.35.
III.	De Volksstem. Eene Lijdenspreek	ƒ 0.35.
IV.	Het Gebed der Godvruchtigen, ons ten voorbeelde bewaard in de boeken des O. Verbonds, 2 deelen, met vignet	ƒ 5.30.
V.	Godsdienstige en Zedelijke Novellen, 2 deelen, met vignetten in staal	ƒ 6.50.
VI.	Schetsen uit de Pastorij te Mastland. Ernst en Luim uit het leven van den Nederlandschen Dorpsleeraar. Vierde, goedkoope Uitgave	ƒ 1.50.
VII.	De Oudejaarsavond. Ernstige Lektuur voor de laatste dagen des jaars. Derde Druk; met vignet in staal	ƒ 3.00.


{==168==} {>>pagina-aanduiding<<}

Door den zelfden Uitgever zijn mede gedrukt en op annvrage verkrijgbaar gesteld:
BEELDEN EN GEDACHTEN
van
JEAN PAUL.
NIEUWE VERZAMELING.

in postformt. en karton. Prijs ƒ 1.80.

Deze bundel kan als een vervolg aangemerkt worden op de gedachten van jean paul, door weiland vertaald.

LESSEN
van
WIJSHEID EN ZEDEKUNDE;

eene verzameling van gedachten over verschillende onderwerpen, uit oudere en nieuwere Schrijvers bij een gebragt of vertolkt.

Nieuwe uitgave; in karton. Prijs 90 Centen.




*) Zie verder de Aanteekening aan het einde van dit werkje.

*) Ik bedoel hier het gewoon, zoo men zegt: gezond verstand; niet de oneindig verhevener rede, die geene eerstgeboorte, maar een eigen regt van hoogeren oorsprong in ons heeft.

*) Ik schreef dit (zoo als men ook aan 't vorige wel zal bemerkt hebben) in Maart of April 1848, onder de eerste staatkundige fantaziën van Lamartine. Wel heeft sedert het koude en harde proza de poëzij dier dagen, vervangen!

*) Ook daarin, dat zij een noord-en zuid- pool heeft; maar hiervan spreken wij nu niet. - Hoefijzers, wier beide hoeven door den stroom achtervolgens omwoeld worden, dragen tot 1000 en 2000 ponden. Bij den telegraaf gebruikt men òf deze, òf cylinders.

*) Tusschen het zinkpotje en den koperen cylinder is nog een onverglaasd aarden potje; de cylinder is van onderen niet gesloten; en alle drie te zamen staan in een verglaasd potje met opgelost zwavelzuur koper. Dit behoort tot de voorzorgen, waarvan ik sprak; maar die ik verder met stilzwijgen ben voorbij gegaan, en ook in de afbeelding heb weg gelaten.

†) Zóó ten minste vind ik het verklaard bij de schrijvers, die ik hierover kon raadplegen. Als de eenvoudigste voorstelling, is zij ook op onze afbeelding gevolgd. Ik twijfel evenwel, of het de ware is. Het komt mij waarschijnlijker voor, dat de elektriciteit op het station A uit den grond naar de koperen plaat toe vloeit, en even zoo op het station B zich daarin ontlaadt. Tot opheldering vooronderstellen wij voor een oogenblik, dat de telegrafische draad eene waterleiding is; A en B wellen, en pl de grond der wel. Dan komt op A wel het water in den welput, terwijl het naar B toe stroomt, en in die wel verdwijnt; maar 't is niet het zelfde water. Naar de wetten van het evenwigt, schiet het op de eene plaats uit den grond toe, gelijk het op de andere daarin weg zinkt.

*) De lezer vindt deze afbeelding op bladz. 163. Dat bij onzen spoorweg-telegraaf het anker niet van boven naar onder, maar ter zijde tegen den magneet aanklopt, maakt natuurlijk in de zaak volstrekt geen verschil.

*) Dit wordt bij sommige toestellen ook met een' wijzer gedaan.

†) Dit kruis heeft, bij vergissing, op de wijzerplaat B geen afzonderlijk vakje. Ook is, tot gemak van den lezer, de letterkring niet geplaatst met het kruis naar boven, tegenover de kruk; zoo als, naar ons vignet, strikt genomen, had moeten geschieden. Op zich zelf is dit ook geen regel. Het wordt geschikt, al naar de telegrafist den toestel vóór zich heeft.

*) Morse vond 43,530 duitsche mijlen; dus iets minder.

